{"id": "236070", "revid": "1543377", "url": "https://it.wikipedia.org/wiki?curid=236070", "title": "Grand Theft Auto III", "text": "Grand Theft Auto III, noto anche come GTA III, \u00e8 un videogioco action-adventure del 2001, sviluppato da DMA Design e pubblicato da Rockstar Games per PlayStation 2, Xbox, PC, smartphone , Nintendo Switch e tablet. Si tratta del terzo capitolo della celebre saga di videogiochi \"Grand Theft Auto\", il primo in 3D.\nPubblicato e distribuito in Giappone dalla Capcom, \u00e8 stato il videogioco pi\u00f9 venduto del 2001 negli Stati Uniti d'America e in Europa.\n\"Grand Theft Auto III\" \u00e8 l'ultimo capitolo della saga ad essere sviluppato da DMA Design, prima dell'acquisizione da parte di Take Two Interactive nel marzo del 2002 e il cambio di nome in Rockstar North.\nNel 2021 il gioco \u00e8 stato pubblicato in versione rimasterizzata nella raccolta ' insieme a ' e \"\".\nTrama.\nLiberty City, 2001. Il criminale Claude organizza una rapina ad una banca con la sua ragazza, Catalina. Durante la rapina, Catalina tradisce Claude, sostenendo che lei sia una \"ragazza ambiziosa\" e che lui non la soddisfi: ruba cos\u00ec il denaro e si d\u00e0 alla fuga insieme a Miguel, boss del Cartello Colombiano. Nonostante Claude venga colpito con un colpo di pistola alla testa dalla ragazza, sopravvive e viene arrestato. Durante il trasporto al penitenziario, il convoglio su cui sta viaggiando viene attaccato proprio dal Cartello Colombiano, intento a fare evadere un altro detenuto. Claude ne approfitta per scappare insieme a 8-Ball, un esperto in esplosivi. Grazie alle conoscenze di quest'ultimo, riesce a trovare un lavoro negli ambienti della mafia italoamericana operante nel distretto di Portland, ai servizi della famiglia Leone, iniziando dapprima a svolgere delle missioni per Luigi Goterelli, il proprietario del nightclub \"Sex Club 7\" nel quartiere a luci rosse, per poi conoscere tutti i membri pi\u00f9 potenti della famiglia: il boss Salvatore Leone, il figlio Joey, Antonio \"Toni\" Cipriani e la moglie del boss, Maria Latore.\nIl Don informa Claude che nella citt\u00e0 sta girando una nuova droga, lo SPANK, prodotta dal Cartello Colombiano. Pedinando un traditore della famiglia Leone, Bob Ricciolino, Claude scopre che la fabbrica dello SPANK si trova su una nave container nel porto di Liberty City e al comando dei colombiani ci sono Miguel e Catalina. Su ordine di Salvatore, Claude aiuta 8-Ball ad intrufolarsi dentro la nave-fabbrica per piazzare una bomba, che distrugger\u00e0 la nave, insieme agli affari del Cartello a Portland. Dopo questa missione, Salvatore chiede a Claude un ultimo favore: distruggere un'auto con delle cervella spalmate sul parabrezza per eliminare delle prove. Proprio quando \u00e8 sul punto di salire sul veicolo viene avvisato da Maria che l'auto \u00e8 una trappola attrezzata con una bomba che far\u00e0 esplodere il veicolo se ci si sale sopra; Salvatore lo vuole morto perch\u00e9 lei ha confessato a quest'ultimo di essersi innamorata di Claude, nonostante lui non ricambi i suoi sentimenti. I due riescono a salvarsi fuggendo nel distretto centrale della citt\u00e0, Staunton Island, grazie a un'amica di Maria, Asuka Kasen, sorella di Kenji Kasen, capo della Yakuza. Dopo che Claude ha regolato i conti con la mafia eliminando Salvatore, Asuka decide di aiutarlo ad eliminare lo SPANK e a vendicarsi di Catalina.\nDopo aver svolto qualche missione per la Yakuza e per un poliziotto corrotto di nome Ray Machowski, viene contattato da un eccentrico impresario edile, Donald Love, che ordina a Claude di eliminare Kenji Kasen spacciandosi per un membro del Cartello Colombiano, in modo da far scoppiare una guerra e abbassare i prezzi degli immobili. Una volta fatto, gli affida un'altra missione in cui chiede di recuperare un pacco all'aeroporto di Liberty City; una volta arrivato sul posto Claude scopre che il Cartello aveva un forte interesse per il pacco, infatti l'ha rubato portandolo in un luogo sconosciuto, ma dopo aver eliminato i colombiani scopre un furgone che riporta la scritta \u201cPanlantic Construction\u201d, un'impresa edile. Dopo aver raggiunto il cantiere della Panlantic, scopre che il posto non \u00e8 altro che una copertura del Cartello e dopo aver ingaggiato una sparatoria con i colombiani, riesce ad arrivare sul tetto, dove ha un faccia a faccia con Catalina e Miguel. Quest'ultimo vuole consegnare il pacco a Claude ma Catalina gli spara alle spalle, ferendolo, e scappa. Nel frattempo arriva Asuka che, fuori di s\u00e9, \u00e8 convinta che sia stato il Cartello ad uccidere suo fratello e quindi vuole regolare i conti con Miguel.\nDopo aver torturato sadicamente Miguel per strappargli qualche informazione, Asuka scopre che Catalina ha messo in giro tre squadre della morte per eliminare Claude. Con l'intento di spazzarli via, Claude funge da esca per attirarli verso gli uomini di Asuka. Eliminati i killer, Claude viene mandato a distruggere diversi chioschi in giro per la citt\u00e0 usati dal Cartello per spacciare lo SPANK. Dopo aver distrutto tutti i chioschi, Miguel rivela che \u00e8 in arrivo all'aeroporto un aereo con a bordo un carico di SPANK. Claude raggiunge il posto, fa saltare in aria l'aereo e recupera il carico per poi tornare al cantiere. Raggiunto il luogo, per\u00f2, Claude ha una brutta sorpresa: il Cartello ha fatto irruzione, ha ucciso Asuka e Miguel, rapito Maria e lasciato un messaggio in cui chiedono ben 500.000 dollari di riscatto per la sua liberazione.\nRaggiunta la villa del Cartello a Shoreside Vale, luogo dello scambio, Claude viene spogliato delle armi e portato davanti a Catalina. Ella prende la valigetta contenente il denaro ed ordina ad un suo scagnozzo di ucciderlo, ma Claude riesce a sferrargli un pugno e a rubargli la pistola. Fuggito dalla villa dopo un violento scontro a fuoco, vede Catalina fuggire in elicottero insieme a Maria e dei colombiani verso la diga Cochrane. Una volta raggiunto il punto, Claude elimina gli scagnozzi del Cartello e abbatte l'elicottero con un lanciarazzi, uccidendo Catalina, e salvando Maria. Finito tutto, i due si allontanano e lei inizia a ringraziarlo con estrema insistenza finch\u00e9 non cominciano i titoli di coda, lo schermo sfuma in nero e si sente Maria che continua a parlare. Subito dopo si sente un misterioso sparo, che interrompe bruscamente la donna; se Maria sia morta o meno non verr\u00e0 mai chiarito.\nModalit\u00e0 di gioco.\nL'aspetto grafico del gioco inizialmente era improntato verso uno stile \"cartoon\", ma verso le fasi finali di sviluppo si \u00e8 scelto uno stile pi\u00f9 realistico. Il videogioco offre molte possibilit\u00e0: rubare macchine, portare a termine rapine o avventurarsi in sparatorie all'ultimo sangue con membri delle gang cittadine. Le gang presenti sono 7: la Famiglia Leone, i Diablo, la Triade, il Cartello colombiano, gli Yardie, la Yakuza e gli Hood (divisi in due fazioni, i \"Purple Nine\" e i \"Red Jack\").\nIl sonoro d\u00e0 la possibilit\u00e0 di ascoltare l'autoradio, sintonizzandosi sulle varie stazioni radio: Head Radio, Double Cleff FM, K-Jah, Rise FM, Lips 106, Game FM, MSX FM, Flashback 95.6, Chatterbox FM, MP3 Player (solo la versione PC) e CD Changer (solo la versione Xbox), ed ascoltare le grandi hit del periodo storico in cui \u00e8 ambientato il gioco. Risultano molto dettagliati gli effetti per l'atmosfera cittadina, caratterizzata dai rombi dei motori delle vetture, rumori ambientali e imprecazioni e dialoghi dei pedoni. Come negli altri titoli della serie, il gioco \u00e8 molto vario: oltre al filone narrativo principale, il giocatore pu\u00f2 scegliere a suo piacimento di condurre missioni \"extra\" come, ad esempio, quelle della fabbrica di cibo per cani oppure diventando per qualche minuto pompiere, poliziotto, paramedico, tassista.\nLe armi disponibili nel gioco (eccetto le mani nude) sono: Mazza da baseball, Pistola, Uzi, Granata, AK-47, M16, Fucile di precisione, Fucile a canna liscia, Bazooka, Bomba Molotov e Lanciafiamme.\n\"Grand Theft Auto III\" possiede un vasto insieme di veicoli, che partono dai furgoni fino ad arrivare alle berline e alle auto delle gang.\nAccoglienza.\n\"Grand Theft Auto III\" \u00e8 stato acclamato dalla critica all'uscita per PlayStation 2 nell'ottobre 2001. Metacritic ha calcolato un punteggio medio di 97 su 100, classificandolo come \"successo universale\", basato su 56 recensioni. Si tratta del sesto videogioco con il punteggio pi\u00f9 alto dato da Metacritic, condiviso \"ex aequo\" con altri titoli. I recensori hanno apprezzato il sonoro del gioco, il gameplay, e il design dell'open world, sebbene siano state mosse alcune critiche ai controlli. Tom Bramwell di Eurogamer defin\u00ec \"Grand Theft Auto III\" \"l'epopea seducente di un gioco\" (\"a luscious, sprawling epic of a game\"), mentre per \"Official PlayStation Magazine\" si \u00e8 trattato de \"il videogioco pi\u00f9 innovativo, stravagante e brillante\" (\"the most innovative, outlandish, brilliant video game\"). Jeff Gerstmann di GameSpot ha descritto il gioco come \"un'esperienza incredibile che nessuno dovrebbe lasciarsi sfuggire\" (\"incredible experience that shouldn't be missed by anyone\"); Doug Perry di IGN ne ha parlato come \"uno dei migliori titoli dell'anno, su PlayStation 2 o su qualsiasi sistema\" (\"one of the best titles of the year, on PlayStation 2, or on any system\").\nMolti recensori hanno gradito la grafica 3D rispetto a quella 2D dei titoli precedenti della serie. Gerstmann di GameSpot ha particolarmente apprezzato i modelli dei personaggi e dei veicoli, cos\u00ec come la qualit\u00e0 delle texture della citt\u00e0. Andrei Alupului di GameSpy ha trovato la grafica \"veramente quasi impressionante\", descrivendo i modelli delle automobili come \"notevolmente migliorati\" rispetti a quelli di \"Midnight Club\".\nQuando \"Grand Theft Auto III\" usc\u00ec per Microsoft Windows nel maggio 2002 ricevette simili responsi da parte della critica. Metacritic ha calcolato un punteggio medio di 93 su 100, basato su 20 recensioni. \u00c8 stato il videogioco per Windows con il punteggio pi\u00f9 alto su Metacritic nel 2002. Ai recensori sono piaciuti i miglioramenti visivi e dei controlli, ma hanno criticato la portata eccessiva dei requisiti richiesti.\nVendite.\n\"Grand Theft Auto III\" ha goduto fin da subito di un grande successo ed \u00e8 stato il videogioco pi\u00f9 venduto del 2001 negli Stati Uniti, con oltre 2 milioni di copie vendute a febbraio 2002; il gioco \u00e8 stato inoltre il secondo titolo pi\u00f9 venduto del 2002, dietro solamente al suo sequel \"\".\n\u00c8 stato inoltre il videogioco pi\u00f9 venduto nel 2001 anche in Europa.\nSolamente negli Stati Uniti, \"GTA III\" raggiunse 5,35 milioni di copie vendute a giugno 2004 e 6,55 milioni nel dicembre 2007.\nIn Giappone, \"Grand Theft Auto III\" vendette 120.000 copie nella prima settimana, e oltre 350.000 entro gennaio 2008. Il gioco vinse un premio \"Diamond\" nel Regno Unito, indice di oltre un milione di copie vendute; fu il primo gioco a raggiungere tale traguardo nella regione.\nA marzo 2008, il gioco aveva raggiunto le 14,5 milioni di copie vendute in tutto il mondo.\nVersioni alternative.\n\"Grand Theft Auto III\" \u00e8 uscito il 21 maggio 2002 per Microsoft Windows, supportando risoluzioni dello schermo e distanze di visualizzazione pi\u00f9 elevate e presentando texture pi\u00f9 dettagliate. Era prevista una versione per GameCube, ma in seguito annullata.\nXbox.\nLa versione per la console della Microsoft, sviluppata due anni dopo rispetto alle versioni PC e PS2, presenta supporto per la colonna sonora personalizzata, nonch\u00e9 alcuni \"arricchimenti\" come livelli di dettaglio e texture superiori rispetto alle controparti PC e PS2. Questo \u00e8 facilmente individuabile nella resa grafica delle auto, nell'interfaccia di gioco, nei modelli dei personaggi e nelle texture ambientali.\nAndroid e iOS.\nPer commemorare i 10 anni dall'uscita dal gioco, la Rockstar Games ha pubblicato una versione del gioco adattata ai dispositivi mobili Android e iOS.\nLa versione, sviluppata da War Drum Studios, \u00e8 identica al gioco per PC e Mac, tuttavia alcune texture, come quelle dei volanti e dei motori delle automobili, sono prese dalla versione Xbox, mentre altre sono state migliorate.\nPlayStation 3.\nUna versione emulativa del gioco per PlayStation 3, , \u00e8 stata pubblicata sul PlayStation Store il 25 settembre 2012 negli USA e il 26 settembre 2012 in Europa.\nRaccolte.\nNel dicembre 2003, il gioco \u00e8 uscito su Xbox, con il suo successore, \"Vice City\", in una compilation intitolata \"Grand Theft Auto: Double Pack\". Il \"Double Pack\" \u00e8 stato successivamente aggregato a \"San Andreas\" in una compilation intitolata \"Grand Theft Auto: The Trilogy\", pubblicata nell'ottobre 2005. La trilogia \u00e8 uscita anche per OS X il 12 novembre 2010.\nUna versione migliorata di \"The Trilogy\" sottotitolata \"\", sviluppata da Grove Street Games, \u00e8 uscita per Microsoft Windows, Nintendo Switch, PlayStation 4, PlayStation 5, Xbox One e Xbox Series X/S l'11 novembre 2021, per celebrare il ventesimo anniversario del gioco, mentre le versioni per dispositivi Android e iOS usciranno nel 2022. La \"Definitive Edition\" ha sostituito le versioni esistenti del gioco sui rivenditori digitali."}
{"id": "236071", "revid": "287204", "url": "https://it.wikipedia.org/wiki?curid=236071", "title": "Trask Ulgo", "text": ""}
{"id": "236072", "revid": "31886", "url": "https://it.wikipedia.org/wiki?curid=236072", "title": "Cookin' with the Miles Davis Quintet", "text": "Cookin' with the Miles Davis Quintet \u00e8 un album di Miles Davis pubblicato nel 1957 dalla Prestige Records (Prestige 7094).\nDescrizione.\nSi tratta del primo di quattro album frutto delle due sedute di registrazione effettuate da Miles Davis con il suo storico quintetto l'11 maggio e il 26 ottobre del 1956 per onorare la conclusione del contratto che lo legava alla Prestige Records.\nNelle due sedute, Davis fece suonare il suo gruppo per un'ora e mezza di seguito praticamente senza interruzioni e senza rifacimenti, come fosse una serata in un club. In alcune edizioni \u00e8 possibile in realt\u00e0 ascoltare alcune \"false partenze\" e i dialoghi tra i musicisti e il produttore Bob Weinstock.\nDalle stesse sedute furono tratti altri tre album pubblicati a distanza di molti mesi l'uno dall'altro: \"Relaxin, \"Workin e \"Steamin' with the Miles Davis Quintet\".\nTracce.\nTutte le tracce sono state registrate nella sessione del 26 ottobre 1956."}
{"id": "236074", "revid": "3446", "url": "https://it.wikipedia.org/wiki?curid=236074", "title": "Steamin'", "text": ""}
{"id": "236076", "revid": "3446", "url": "https://it.wikipedia.org/wiki?curid=236076", "title": "Workin'", "text": ""}
{"id": "236077", "revid": "3446", "url": "https://it.wikipedia.org/wiki?curid=236077", "title": "Cookin'", "text": ""}
{"id": "236078", "revid": "111373", "url": "https://it.wikipedia.org/wiki?curid=236078", "title": "Bottighofen", "text": "Bottighofen (toponimo tedesco) \u00e8 un comune svizzero di 2\u00a0180 abitanti del Canton Turgovia, nel distretto di Kreuzlingen.\nGeografia fisica.\nBottighofen si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nBottighofen \u00e8 servito dall'omonima stazione sulla ferrovia Sciaffusa-Rorschach."}
{"id": "236080", "revid": "111373", "url": "https://it.wikipedia.org/wiki?curid=236080", "title": "Lengwil", "text": "Lengwil (toponimo tedesco) \u00e8 un comune svizzero di 1\u00a0682 abitanti del Canton Turgovia, nel distretto di Kreuzlingen.\nStoria.\nIl comune di Lengwil \u00e8 stato istituito nel 1998 con l'aggregazione di comuni soppressi di Illighausen (tranne la frazione di Ast, assegnata a Berg) e Oberhofen bei Kreuzlingen. Fino ad allora Lengwil era stata una frazione di Oberhofen bei Kreuzlingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dall'omonima stazione sulla ferrovia Mittelthurgaubahn."}
{"id": "236083", "revid": "111373", "url": "https://it.wikipedia.org/wiki?curid=236083", "title": "M\u00fcnsterlingen", "text": "M\u00fcnsterlingen (toponimo tedesco) \u00e8 un comune svizzero di 3\u00a0328 abitanti del Canton Turgovia, nel distretto di Kreuzlingen.\nGeografia fisica.\nM\u00fcnsterlingen si affaccia sul lago di Costanza.\nStoria.\nIl comune di M\u00fcnsterlingen \u00e8 stato istituito nel 1994 con l'aggregazione di comuni soppressi di Landschlacht e Scherzingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fcnsterlingen \u00e8 servito dalle stazioni di M\u00fcnsterlingen-Scherzingen, M\u00fcnsterlingen Spital e di Landschlacht sulla ferrovia Sciaffusa-Rorschach."}
{"id": "236084", "revid": "36426", "url": "https://it.wikipedia.org/wiki?curid=236084", "title": "Santa Cruz (Santa Cruz)", "text": "Santa Cruz \u00e8 un distretto della Costa Rica, capoluogo dell'omonimo cantone nella provincia di Guanacaste, situata a nord ovest del paese a pochi chilometri dall'Oceano Pacifico.\nOrigini e storia.\nLa citt\u00e0 \u00e8 stata fondata nel 1782 e inizialmente prese il nome di Delicias. \nLa moglie del fondatore del primo nucleo urbano, Bernabela Ramos, fece apporre una grossa croce di legno all'esterno della sua casa. In onore di quella croce ogni anno si recitava un rosario; ben presto questa abitudine divenne di grande richiamo per la gente che abitava le campagne limitrofe, tanto che si decise di cambiare il nome della citt\u00e0 da Delicias a Santa Cruz.\nFeste e tradizioni popolari.\nLa citt\u00e0 di Santa Cruz \u00e8 conosciuta come la \"Citt\u00e0 folklorica\" della Costa Rica. Ogni anno, durante la prima decade del mese di gennaio vi si svolge una tradizionale festa che richiama migliaia di turisti da tutto il Paese.\nDurante i primi giorni di festa, presso il parco \"Bernabela Ramos Sequeira\" di Santa Cruz si susseguono balli folkloristici, spettacoli di teatro e di cabaret, concerti di \"marimbas\" (strumento musicale simile allo xilofono, tipico della cultura popolare della provincia di Guanacaste). Negli ultimi giorni di festa, nella piazza principale del paese, \"Plaza de los mangos\", viene allestita una \"Plaza de Toros\" dove vengono organizzati rodei.\nMonumenti e luoghi d'interesse.\nLa citt\u00e0 di Santa Cruz \u00e8 ubicata in pianura nella parte nord-ovest della Penisola di Nicoya, in piena pampa guanacasteca, racchiusa tra i fiumi Diri\u00e0 e Enmedio. Il clima \u00e8 caldo e secco, con temperature che superano abbondantemente i 30\u00b0 durante la stagione estiva e scendono leggermente durante la stagione delle piogge (che va da maggio a novembre).\nAttivo centro commerciale, Santa Cruz \u00e8 il crocevia dei turisti che sono diretti verso le spiagge del Pacifico, fra le quali occorre ricordare Playa Tamarindo, Playa Flamingo, Playa Conchal, Playa Brasilito e Playa Avellanas, tutte comprese nella superficie del \"cant\u00f3n\" di Santa Cruz.\nA pochi chilometri da Santa Cruz, sulla strada per Santa Barbara, si trova il centro di Guaytil, famoso in tutto il paese per la lavorazione artistica della terracotta senza l'utilizzo del tornio.\nEconomia.\nL'economia \u00e8 basata prevalentemente sullo sfruttamento dell'agricoltura, sul turismo e sui servizi (distribuzione di energia elettrica).\nLa terra \u00e8 suddivisa in \"fincas\", appezzamenti di terreno spesso di notevoli dimensioni, ove viene praticato l'allevamento del bestiame e la coltivazione della canna da zucchero.\nIl turismo \u00e8 particolarmente sviluppato lungo la costa soprattutto a Tamarindo, localit\u00e0 che \u00e8 anche sede aeroportuale, dove negli ultimi anni si \u00e8 assistito ad un rapido sviluppo di infrastrutture alberghiere e ricettive, anche di lusso, nonostante la carenza di una rete stradale adeguata.\nAree protette.\nNel cantone di Santa Cruz, nei pressi di Tamarindo, si trova il Parco Nazionale Marino Las Baulas, istituito con Decreto nel 1991. La sua estensione territoriale \u00e8 di 612 ettari. Il parco \u00e8 di importanza internazionale in quanto sulle sue spiagge ogni anno nidifica la Tartaruga liuto (\"Dermochelys cariacea\"), specie in via di estinzione."}
{"id": "236087", "revid": "6923", "url": "https://it.wikipedia.org/wiki?curid=236087", "title": "Somatostatina", "text": "La somatostatina \u00e8 un ormone polipeptidico prodotto dall'ipotalamo, dal pancreas, dal tratto gastro-intestinale e da cellule del sistema APUD. \u00c8 prodotta in varie sedi dell'organismo, in particolare dalle cellule \u03b4 antrali dello stomaco (inibisce cellule G produttrici di gastrina, regolandone la funzione - vedi patogenesi dell'ulcera duodenale), nell'asse ipotalamo-ipofisario dove inibisce la secrezione di GH (ormone della crescita), TSH, ACTH e prolattina e nelle cellule \u03b4 del pancreas dove inibisce il rilascio di insulina e glucagone e di acido cloridrico nello stomaco, inibisce inoltre la produzione esocrina del pancreas. Agisce anche da neurotrasmettitore ed ha un'azione stimolante su recettori colinergici e \u03b2-adrenergici.\nEsistono due forme biologicamente attive di questo ormone, una a 14 amminoacidi e una a 28, sintetizzate attraverso processi proteolitici a partire da precursori chiamati prepro-somatostatina e pro-somatostatina.\nI suoi livelli aumentano con l'avanzare degli anni (infatti viene anche chiamato l'\"ormone della vecchiaia\") e questo porta all'abbassamento dei livelli di ormone della crescita e maggiori rischi di obesit\u00e0.\nStoria.\nFu scoperta accidentalmente nel 1968 dai biologi Krulich et al. che cercavano una sostanza capace di stimolare il rilascio di somatotropina (anche chiamato GH) nell'ipotalamo del ratto, invece ne trovarono una che inibiva questa secrezione e che chiamarono somatostatina. Nel 1973 questa sostanza venne isolata e sequenziata da Roger Guillemin.\nInizialmente si credeva che questa sostanza avrebbe potuto curare molte malattie e disfunzioni, questo entusiasmo iniziale venne per\u00f2 frenato dalla sua mancanza di specificit\u00e0 d'azione (essa infatti inibisce contemporaneamente numerosi ed importanti ormoni gi\u00e0 citati cos\u00ec come tanti processi fisiologici, come ad esempio la secrezione di bile, enzimi digestivi, acidi gastrici, mobilit\u00e0 intestinale etc.), dai suoi effetti simultanei nei diversi apparati, dai suoi effetti collaterali e dal bisogno di iniettare in vena questo ormone.\nPer questo motivo il suo uso \u00e8 stato accreditato solo in endocrinologia per la cura di adenomi ipofisari (es. adenomi ipofisari GH secernenti, ACTHomi, TSHomi) e insulinomi. Viene anche usata contro ulcera duodenali e varici esofagee.\nUso come antitumorale.\nIn Italia la sostanza ha ottenuto grande notoriet\u00e0 per le polemiche nel periodo della sperimentazione del metodo del prof. Luigi Di Bella (prima era conosciuta prevalentemente in ambiente scientifico e tra i malati di alcuni tumori neuroendocrini), che la impieg\u00f2 assieme ad altri farmaci contro il tumore, proprio perch\u00e9 secondo il professore avrebbe dovuto inibire il rilascio di fattori di crescita che vengono usati anche dalle cellule cancerose per moltiplicarsi e condurre il loro ciclo vitale. Quest'approccio \u00e8 stato sperimentato a \"furor di popolo\" nonostante la mancanza di validi presupposti scientifici nel 1998: come predetto dai canali ufficiali per\u00f2 questo approccio si \u00e8 rivelato fallimentare oltre che pericoloso: le ricerche infatti non hanno dimostrato un'apprezzabile efficacia anticancro e ne hanno invece evidenziato gli effetti negativi molto gravi, come ad esempio la carenza di GH (il che causa fra l'altro calvizie, disfunzione erettile e inibizione delle risposte immunitarie indispensabili contro molti tipi di cancro), insulina, glucagone e testosterone. L'assunzione di somatostatina (o del suo analogo octreotide) pu\u00f2 inoltre causare diabete mellito (probabilmente perch\u00e9 inibisce il rilascio di insulina), leucopenia (carenza di globuli bianchi), vomito, astenia, diarrea, gastrite e calvizie.\nStudi attuali.\nSono state individuate delle sostanze (es. NNC 26-9100) che agiscono in modo selettivo sul sottotipo 4 del recettore della somatostatina a livello cerebrale, in alcuni studi hanno dimostrato notevoli effetti terapeutici, ad esempio \u00e8 stato visto su topi che questo farmaco selettivo migliora la memoria e l'apprendimento. Questo effetto potrebbe verificarsi anche in esseri umani."}
{"id": "236088", "revid": "111373", "url": "https://it.wikipedia.org/wiki?curid=236088", "title": "Altnau", "text": "Altnau (toponimo tedesco) \u00e8 un comune svizzero di 2\u00a0161 abitanti del Canton Turgovia, nel distretto di Kreuzlingen.\nGeografia fisica.\nAltnau si affaccia sul lago di Costanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nAltnau \u00e8 servito dall'omonima stazione sulla ferrovia Sciaffusa-Rorschach."}
{"id": "236089", "revid": "1226", "url": "https://it.wikipedia.org/wiki?curid=236089", "title": "Cacciatore di androidi", "text": ""}
{"id": "236096", "revid": "287204", "url": "https://it.wikipedia.org/wiki?curid=236096", "title": "Lolita (film)", "text": ""}
{"id": "236097", "revid": "287204", "url": "https://it.wikipedia.org/wiki?curid=236097", "title": "Pedro Calderon de la Barca", "text": ""}
{"id": "236100", "revid": "1305772", "url": "https://it.wikipedia.org/wiki?curid=236100", "title": "Provincia di Guanacaste", "text": "La provincia di Guanacaste \u00e8 una delle sette province della Costa Rica. La provincia di Guanacaste \u00e8 ubicata nella parte nord-occidentale del paese e comprende la maggior parte del territorio che fu annesso alla Costa Rica il 25 luglio del 1824. \u00c8 la seconda provincia della Costa Rica per estensione, ma \u00e8 anche la meno popolata. Confina a nord con il Nicaragua, a est con la provincia di Alajuela, a sud con Puntarenas e a ovest con l'Oceano Pacifico. Il capoluogo \u00e8 Liberia.\nGeografia fisica.\nGuanacaste prende il nome dall'albero nazionale del paese (\"Enterolobium cyclocarpum\"), uno dei simboli ufficiali della Costa Rica, che si chiama appunto \"Guanacaste\". La provincia \u00e8 in prevalenza pianeggiante (pampa). Al confine con la provincia di Alajuela la pianura lascia il posto alla Cordigliera di Guanacaste. Gran parte della superficie della provincia \u00e8 occupata dalla Penisola di Nicoya che si protende per molti chilometri di coste di grande attrattiva turistica nell'Oceano Pacifico.\nIl clima \u00e8 caldo e secco, con una stagione estiva che va da novembre a maggio ed una stagione delle piogge.\nL'economia si basa principalmente sull'agricoltura (canna da zucchero, mais, fagioli, allevamento del bestiame) e sul turismo.\nGeografia antropica.\nSuddivisioni amministrative.\nLa provincia di Guanacaste \u00e8 divisa in 11 cantoni:"}
{"id": "236102", "revid": "110157", "url": "https://it.wikipedia.org/wiki?curid=236102", "title": "Distretto di G\u00e4u", "text": "Il distretto di G\u00e4u \u00e8 un distretto del Canton Soletta, in Svizzera. Confina con i distretti di Olten a est e di Thal a nord-ovest, con il Canton Argovia (distretto di Zofingen) a sud-est, con il Canton Berna (regione dell'Emmental-Alta Argovia) a sud e con il Canton Basilea Campagna (distretto di Waldenburg) a nord. Il capoluogo \u00e8 Oensingen.\nComuni.\nAmministrativamente \u00e8 diviso in 8 comuni:"}
{"id": "236103", "revid": "958185", "url": "https://it.wikipedia.org/wiki?curid=236103", "title": "Peter Drucker", "text": "\u00c8 stato uno dei pensatori e scrittori pi\u00f9 noti e pi\u00f9 influenti in materia di teoria e pratica del management. Ha inventato il concetto noto come gestione per obiettivi e autocontrollo ed \u00e8 stato descritto come \"il fondatore della gestione moderna\". I suoi scritti hanno predetto molti dei principali sviluppi della fine del ventesimo secolo, comprese la privatizzazione e il decentramento; l'ascesa del Giappone come potenza economica mondiale; l'importanza decisiva del marketing e l'emergere della societ\u00e0 dell'informazione con la sua necessit\u00e0 di apprendimento permanente. Nel 1959 Drucker coni\u00f2 il termine \"lavoratore della conoscenza\" e consider\u00f2 la produttivit\u00e0 del lavoratore della conoscenza come la prossima frontiera del management parlando di economia della conoscenza.\nBiografia.\nNato e vissuto a Vienna in una famiglia protestante luterana \"liberale\", sua madre Caroline Bondi aveva studiato medicina e suo padre, Adolf Drucker, era avvocato e impiegato statale di alto livello. \u00c8 cresciuto in una casa dove intellettuali, alti funzionari governativi e scienziati si incontravano per discutere nuove idee. Tra i frequentatori: Joseph Schumpeter, Friedrich Hayek e Ludwig von Mises. Hans Kelsen era suo zio.\nDopo essersi diplomato al D\u00f6bling Gymnasium nel 1927, Drucker trov\u00f2 poche opportunit\u00e0 di lavoro nella Vienna del primo dopoguerra, quindi si trasfer\u00ec ad Amburgo, in Germania, lavorando prima come apprendista presso un'affermata azienda commerciale di cotone, poi come giornalista, scrivendo per \"Der \u00d6sterreichische Volkswirt\" (\"The Austrian Economist\"). In seguito Drucker si trasfer\u00ec a Francoforte, dove accett\u00f2 un lavoro presso il \"Daily Frankfurter General-Anzeiger\". Mentre si trovava a Francoforte, nel 1931 ottenne anche un dottorato in diritto internazionale e diritto pubblico presso la Goethe University.\nNel 1933, Drucker lasci\u00f2 la Germania per l'Inghilterra. A Londra ha lavorato per una compagnia di assicurazioni, poi come capo economista in una banca privata. Si incontr\u00f2 anche con Doris Schmitz, conosciuta ai tempi dell'Universit\u00e0 di Francoforte, e si sposarono nel 1934. Nel 1937 la coppia si trasfer\u00ec definitivamente negli Stati Uniti. Nel 1943 Drucker ebbe la cittadinanza statunitense e divent\u00f2 professore di politica e filosofia al Bennington College dal 1942 al 1949, quindi per 22 anni professore universitario di management dal 1950 al 1971 alla New York University; nello stesso tempo svolse attivit\u00e0 di scrittore freelance e consulente. \u00c8 stato negli anni il consigliere dei CEO della General Motors, della Ford, dell\u2019HP, della Johnson &amp; Johnson, della Merck e della Motorola, consulente del presidente della Banca Mondiale, consigliere di Margaret Thatcher per le privatizzazioni e del presidente del Messico, Vicente Fox, di Jack Welch (General Electric), di Akito Morito (Sony), Andy Grove (Intel), Bill Gates (Microsoft).\nNel 1971 Drucker and\u00f2 in California, dove ha sviluppato uno dei primi programmi MBA executive del paese per professionisti che lavoravano presso la Claremont Graduate University (allora nota come Claremont Graduate School). Dal 1971 fino alla sua morte, \u00e8 stato professore di scienze sociali e management a Claremont. La scuola di management della Claremont Graduate University \u00e8 stata nominata Peter F. Drucker Graduate School of Management in suo onore nel 1987 (successivamente ribattezzata Peter F. Drucker e Masatoshi Ito Graduate School of Management). Ha fondato gli Archivi Drucker presso la Claremont Graduate University nel 1999; gli Archivi sono diventati l'Istituto Drucker nel 2006. Drucker ha tenuto la sua ultima lezione nel 2002 all'et\u00e0 di 92 anni. Ha continuato a fungere da consulente per aziende e organizzazioni non profit fino ai novant'anni.\nDrucker mor\u00ec l'11 novembre 2005 a Claremont, in California, per cause naturali, all'et\u00e0 di 95 anni. Aveva quattro figli. La moglie di Drucker, Doris, \u00e8 morta nell'ottobre 2014 all'et\u00e0 di 103 anni.\nOpere.\nPeter Drucker ha scritto oltre 30 libri e i suoi scritti sono apparsi sulle pi\u00f9 celebri pubblicazioni economiche, come \"The Economist\", \"The Wall Street Journal\" e \"Harvard Business Review\".\nL'elenco delle sue pubblicazioni in lingua italiana comprende:"}
{"id": "236111", "revid": "254059", "url": "https://it.wikipedia.org/wiki?curid=236111", "title": "Distretto di Waldenburg", "text": "Il distretto di Waldenburg \u00e8 un distretto del Canton Basilea Campagna, in Svizzera. Confina con i distretti di Liestal a nord e di Sissach a nord-est e con il Canton Soletta (distretti di G\u00f6sgen a est, di Olten a sud-est, di G\u00e4u e di Thal a sud, di Thierstein a ovest e di Dorneck a nord-ovest). Il capoluogo \u00e8 Waldenburg.\nComuni.\nAmministrativamente \u00e8 diviso in 15 comuni:"}
{"id": "236116", "revid": "125282175", "url": "https://it.wikipedia.org/wiki?curid=236116", "title": "Premi Oscar 1963", "text": "La 35\u00aa edizione della cerimonia di premiazione degli Oscar si \u00e8 tenuta l'8 aprile 1963 a Santa Monica, al \"Santa Monica Civic Auditorium\", presentata dal cantante ed attore Frank Sinatra.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio umanitario Jean Hersholt.\nA Steve Broidy"}
{"id": "236119", "revid": "86528556", "url": "https://it.wikipedia.org/wiki?curid=236119", "title": "Antifusibile al silicio", "text": "L'antifusibile al silicio \u00e8 un elemento microelettronico che allo stato vergine si comporta da isolante ma che successivamente pu\u00f2 essere reso permanentemente ed irreversibilmente conduttore con appositi segnali elettrici. Si basa sulla perforazione di uno strato molto sottile (circa 9 nanometri) di nitruro di silicio, un dielettrico isolante, mediante un breve impulso (circa 1 millisecondo) dell'ampiezza di circa 16 volt. \u00c8 usato in memorie PROM e in dispositivi logici programmabili per creare i collegamenti elettrici tra i vari elementi logici.\nAttualmente la non testabilit\u00e0, la ridotta possibilit\u00e0 di miniaturizzazione, la complessit\u00e0 e la lentezza delle operazioni di programmazione, il costo relativamente elevato rendono questa tecnologia poco competitiva nelle applicazioni consumer, mentre \u00e8 impiegata di preferenza in dispositivi militari e aerospaziali per l'intrinseca non volatilit\u00e0."}
{"id": "236123", "revid": "122829829", "url": "https://it.wikipedia.org/wiki?curid=236123", "title": "Ran Mori", "text": " \u00e8 un personaggio immaginario e la protagonista femminile della serie manga e anime \"Detective Conan\", creata da G\u014dsh\u014d Aoyama.\nIl personaggio.\nRan \u00e8 una ragazza dai capelli castani lisci e lunghi fino alla vita con un'onda nella sua frangia evoluta in un triangolo, gli occhi azzurri, la carnagione chiara e un fisico snello ma atletico e dotato. \u00c8 molto bella e alta 1.66 m. Caratterialmente \u00e8 dolce, matura, intelligente, riflessiva, altruista e comprensiva, come si nota dal suo approccio con Conan ed i \"Detectives Boys\". Allo stesso tempo \u00e8 in grado di intimidire rapidamente la maggior parte dei personaggi quando \u00e8 arrabbiata, diventando molto violenta. La giovane Mori \u00e8, inoltre, una karateka, vincitrice di vari premi e riconoscimenti; grazie alla sua abilit\u00e0, riesce a liberarsi dai malviventi e stordirli. Ran \u00e8 amica d'infanzia di Shinichi Kudo, di cui \u00e8 innamorata, ricambiata; tuttavia, i due non possono dichiararsi, in quanto il ragazzo torna bambino a causa dell'APTX4869, inoltre \u00e8 estremamente gelosa di Shinichi, specialmente quando possa che abbia a che fare con altre ragazze, e spesso tende a saltare a conclusioni affrettate senza ascoltare. La migliore amica della giovane Mori \u00e8 Sonoko Suzuki, anch'ella conosciuta in tenera et\u00e0; nel corso della serie, Ran si lega molto anche a Kazuha Toyama.\nCreazione e sviluppo.\nIl nome del personaggio deriva da quello dello scrittore di romanzi gialli francese Maurice Leblanc, autore dei racconti di Arsenio Lupin: in Giappone, \u00abLan\u00bb e \u00abMauri\u00bb si pronunciano \u00abRan\u00bb (la lingua del posto non distingue la \u00abl\u00bb e la \u00abr\u00bb) e \u00abM\u014dri\u00bb. In giapponese, Ran vuol dire \"orchidea\".\nBiografia.\nRan Mori nasce a Tokyo ed \u00e8 l'unica figlia di Kogoro Mori, un detective privato, e di Eri Kisaki, un'avvocatessa di grande successo. Fin dall'inizio della serie, la ragazza vorrebbe la riappacificazione dei genitori, separati per motivi stupidi, spiegati nel . Essendo la donna di casa, spesso fa rigare dritto il padre, che apparentemente vorrebbe dedicarsi solo a bere e poltrire. La sua migliore amica fin dall'infanzia \u00e8 Sonoko Suzuki, ma \u00e8 amica anche di Kazuha Toyama.\nFin dall'inizio della serie, \u00e8 innamorata del suo amico d'infanzia Shinichi Kudo. Il suo amore \u00e8 inconsapevolmente corrisposto, ma a causa del rimpicciolimento del ragazzo i due non possono dichiararsi l'un l'altro. Il loro rapporto \u00e8 molto complicato e profondo, lacerato dalla distanza e dalla nostalgia. Spesso cita Shinichi in presenza di Conan, mostrandogli tutto il suo affetto e tutta la sua pazienza nell'aspettarlo. Con l'arrivo di Conan, quasi si pogger\u00e0 sull'incredibile somiglianza che i due hanno, arrivando alcune volte a sospettare della sua doppia identit\u00e0. Conan riuscir\u00e0 sempre a cavarsela, promettendole che un giorno Shinichi torner\u00e0 da lei. Nel caso avvenuto a Londra, dopo una litigata, inaspettatamente Shinichi si dichiara a lei, dicendole:\nNonostante sia la coprotagonista femminile, non ha mai avuto un confronto diretto con l'Organizzazione nera, principale antagonista della serie, dovuto anche al fatto che Conan le nasconde la verit\u00e0 e l'esistenza dell'organizzazione per non coinvolgerla ed esporla a pericoli. Durante il caso della festa di Halloween, salva Ai Haibara da Vermouth, facendole da scudo, non vedendo per\u00f2 la donna in faccia e quindi non associandola a Sharon Vineyard. Quest'ultima non le spara, sentendosi in debito verso colei che, un anno prima, le aveva salvato la vita a New York.\nPoteri e abilit\u00e0.\nL'abilit\u00e0 pi\u00f9 notevole di Ran \u00e8 la sua grande abilit\u00e0 nelle arti marziali. \u00c8 cintura nera di karate (almeno un 3\u00b0 dan in quanto \u00e8 anche istruttrice) nonch\u00e9 capitano e asso della sua squadra del liceo. Ha vinto diversi tornei, inclusi tornei regionali nella sua fascia d'et\u00e0. Combinando la sua forza e la sua abilit\u00e0 combattiva, \u00e8 in grado di sfondare bersagli grandi e robusti, come pilastri di pietra, e altre imprese di forza. \u00c8 anche ben addestrata nel judo da suo padre. Ripetutamente in battaglia, la sua abilit\u00e0 ha eliminato assalitori molto pi\u00f9 grandi di lei anche quando era in inferiorit\u00e0 numerica con grande destrezza e precisione. Oltre alle arti marziali, Ran \u00e8 brava nel bowling e nel calcio ed eccelle nello sci e nel tennis.\nNonostante la sua apparenza snella, Ran ha una grande e insospettabile forza fisica, in grado di sottomettere facilmente suo padre. \u00c8 straordinariamente veloce, in grado di reagire rapidamente e respingere oggetti che cadono e allo stesso modo schivare un proiettile da vicino mentre \u00e8 in guardia. \u00c8 molto agile e coordinata, e pu\u00f2 scalare agilmente vari terreni per raggiungere obiettivi o evitarli. Ha anche una resistenza insolitamente alta.\nRan \u00e8 abbastanza intelligente, essendo stata in grado di risolvere pi\u00f9 di un caso da sola e ha dimostrato di essere un detective migliore di diversi personaggi. Oltre che attenta ai dettagli, ha talvolta la sensazione di notare quando qualcosa \u00e8 strano o fuori posto. Ripetutamente, Ran ha concluso correttamente che Shinichi e Conan sono la stessa persona, nonostante lui sia riuscito ad ingannarla. Ha anche una vasta conoscenza della storia ed \u00e8 capace di parlare e scrivere in inglese, tuttavia ha bisogno che le persone le parlino lentamente per farla capire. \u00c8 molto abile nella gestione di una casa, compreso il cucito e soprattutto elogiata per le sue abilit\u00e0 culinarie. \u00c8 una cantante molto brava e sa suonare bene il piano.\nAccoglienza.\nIl sondaggio sulla popolarit\u00e0 dei personaggi indetto da \"eBookJapan\" dal 12 aprile al 12 maggio 2011 tra i lettori di \"Detective Conan\" (a livello internazionale) ha dato a Ran il quinto posto, con 347 voti. Per il lancio del quindicesimo film, il sito ufficiale dei \"movies\" della serie ha organizzato un sondaggio sui primi dieci personaggi della storia. La Mori \u00e8 risultata quinta. In onore della pubblicazione dell'ottocentesimo capitolo del manga, \"Shonen Sunday\" ha tenuto un sondaggio/concorso di popolarit\u00e0, con novantuno personaggi di \"Detective Conan\" tra cui scegliere. Ran ha ottenuto il sesto posto assoluto con 612 voti.\nMerchandising.\nNel 2019 viene rilasciata dalla Bandai l'action figure della linea S. H. Figuarts."}
{"id": "236124", "revid": "712828", "url": "https://it.wikipedia.org/wiki?curid=236124", "title": "Madama Bumb", "text": ""}
{"id": "236126", "revid": "116702987", "url": "https://it.wikipedia.org/wiki?curid=236126", "title": "Peter Chan", "text": "Biografia.\nAffiliato alla \"United Filmmakers Organization\" (\"UFO\"), una compagnia di produzione impegnata nella realizzazione di commedie leggere, si \u00e8 dimostrato abile anche alle prese con il melodramma come dimostra in \"Comrades, almost a love story\" con Leon Lai e Maggie Cheung. Dopo una breve esperienza statunitense con la regia ne \"La lettera d'amore\", tratto dall'omonimo romanzo di Cathleen Schine, prodotto da Kate Capshaw e interpretato da Tom Selleck e dalla stessa Capshaw, torna in patria dove ricomincia a produrre film con la consueta prolificit\u00e0."}
{"id": "236134", "revid": "1590", "url": "https://it.wikipedia.org/wiki?curid=236134", "title": "Tastiera (computer)", "text": ""}
{"id": "236136", "revid": "163662", "url": "https://it.wikipedia.org/wiki?curid=236136", "title": "Drucker", "text": ""}
{"id": "236139", "revid": "287204", "url": "https://it.wikipedia.org/wiki?curid=236139", "title": "Base (matematica)", "text": ""}
{"id": "236148", "revid": "33921", "url": "https://it.wikipedia.org/wiki?curid=236148", "title": "The Girl From Ipanema", "text": ""}
{"id": "236152", "revid": "1005847", "url": "https://it.wikipedia.org/wiki?curid=236152", "title": "Pubblicazione della legge", "text": "In diritto, la pubblicazione della legge \u00e8 la fase conclusiva del processo di produzione di una legge (o di una norma di pari rango, come l'atto avente forza di legge); essa, seguendo la promulgazione, conclude lo \"iter legis\" ordinario. Secondo alcune visioni funzionaliste, l\"'iter legis\" si concluderebbe con l'entrata in vigore della legge, mentre altri studiosi, in decisa prevalenza, ribattono che essendo l'applicazione (e l'eventuale sfalsamento temporale rispetto alla pubblicazione) effetto di una specifica previsione generale (in genere 15 giorni dopo la pubblicazione) o particolare (ad esempio, la previsione di un maggiore o minor termine, magari contenuta nella legge stessa), sarebbe proprio la pubblicazione a \"consegnare\" al diritto il nuovo strumento, e ne indicano riprova nelle numerose previsioni ordinamentali riguardanti il periodo fra la pubblicazione e l'entrata in vigore.\nProcedimento di pubblicazione.\nLa pubblicazione della legge consiste nell'inclusione della norma test\u00e9 irrogata nella Raccolta ufficiale degli atti normativi della Repubblica Italiana, e contemporaneamente nell'inclusione del suo testo nella Gazzetta Ufficiale della Repubblica Italiana (o nell'opportuno Bollettino Ufficiale della regione quando si tratti di legge regionale). \nLa pubblicazione \u00e8 prerogativa e funzione del guardasigilli, cio\u00e8 del ministro della Giustizia, che ne \u00e8 responsabile e che cura e controlla la corretta distribuzione del testo normativo a tutti i comuni italiani, i quali hanno l'obbligo di rendere disponibile a chiunque per la libera consultazione l'intera raccolta delle leggi dello stato. \nIl guardasigilli \u00e8 inoltre tenuto a pubblicare la legge immediatamente: il terzo comma dell'art. 73 della Costituzione della Repubblica Italiana prescrive infatti che \"\u00abLe leggi sono pubblicate subito dopo la promulgazione\u00bb\", dettato che la nota sentenza n. 163/1963 della Corte costituzionale interpret\u00f2 precisando che \"\u00abnello stabilire che le leggi sono pubblicate \"subito dopo\" la promulgazione, pone un obbligo preciso al Governo, cui pertanto rimane inibita ogni discrezionalit\u00e0 nella scelta del tempo per l'adempimento della potest\u00e0 relativa, che deve essere limitato a quello strettamente necessario per le operazioni materiali richieste\u00bb\".\nAl ministro della Giustizia spetta la pubblicazione di un \"erratum\" da pubblicare in Gazzetta Ufficiale qualora risultino discrepanze tra il testo pubblicato e quello contenuto nel documento originale (articolo 14 DPR n\u00b0 217 del 14 marzo 1986). Qualora, invece, risulti una discrepanza tra il testo del documento originale ed il testo deliberato dagli organi competenti, la rettifica spetta al Presidente del Consiglio dei Ministri (articolo 15, D.P.R. 217/1986).\nFinalit\u00e0 della pubblicazione.\nL'esigenza di pubblicazione della norma risponde al requisito di coerenza formale (perch\u00e9 la nuova norma possa avere pieno valore) che si sviluppa anche nella omogenea catalogazione ufficiale delle norme di un ordinamento giuridico. Nel sistema italiano, come detto, \u00e8 prevista una raccolta ufficiale degli atti normativi; da un punto di vista formale, infatti, nei sistemi latini \"quod non est in registro non est in mundo\", cio\u00e8 ci\u00f2 che non \u00e8 ordinatamente collegato al sistema delle altre norme preesistenti (facendo capo alla Costituzione o allo statuto o comunque alla norma fondamentale di un dato ordinamento), non ha pieno valore e non pu\u00f2 dunque avere efficace forza cogente. L'inclusione nella raccolta ufficiale \u00e8 pertanto elemento necessario al perfezionamento della norma.\nPer altro verso, dato l'altro importante principio per il quale \"ignorantia legis non excusat\", il soggetto cui la norma si indirizza deve ben poter conoscere la norma che dovr\u00e0 applicare e pertanto la pubblicazione risponde anche, in senso pi\u00f9 comprensibilmente pratico, al \"dovere\" dell'ordinamento di portare correttamente a conoscenza degli interessati (tutti coloro che dovranno applicarla) la nuova norma.\nLa data di pubblicazione.\nLa data di pubblicazione, che spesso vediamo accompagnare la citazione di un testo normativo, ed il numero di Gazzetta o di Bollettino in cui \u00e8 stato riportato, possono invece fornire importanti indicazioni sia nel caso che si debba valutare con precisione un termine temporale sia nei casi in cui \u00e8 necessario accertarsi con precisione dell'applicabilit\u00e0 o meno della disposizione in seguito al trascorrere della \"vacatio legis\" sia in altri casi quale l'impugnazione in via principale delle leggi statali e regionali (nel termine di 60 giorni dalla pubblicazione, art. 127 Cost.) o degli statuti regionali ordinari (30 giorni dalla pubblicazione notiziale secondo l'interpretazione che la Corte costituzionale ha dato dell'art. 123, c. 2 Cost.) o la richiesta di referendum sulle leggi costituzionali e di revisione costituzionale e gli statuti ordinari o le leggi di modifica di tali statuti (tre mesi dalla pubblicazione notiziale ex artt. 138, c. 2 e 123, c. 3 Cost.).\nPubblicazioni necessarie e non necessarie.\nSi distinguono pubblicazioni necessarie, cio\u00e8 che si pongono come presupposto dell'entrata in vigore dell'atto che hanno ad oggetto, e pubblicazioni non necessarie, che rispondono ad altre finalit\u00e0.\nTra queste ultime, alcune sono tali per loro qualit\u00e0 intrinseca, altre invece sarebbero astrattamente idonee ad essere necessarie ma l'ordinamento per scelta non ricollega alla loro pubblicazione l'efficacia dell'attopio quella che avviene nelle raccolte ufficiali di usi curate dalle camere di commercio secondo l'articolo 9 delle Disposizioni preliminari al Codice civile. \nAlla seconda categoria invece appartengono le pubblicazioni notiziali endoprocedimentali, come as esempio quella delle legge costituzionale che abbia ottenuto solo la maggioranza assoluta in seconda votazione e debba attendere per entrare in vigore tre mesi nell'eventualit\u00e0 della richiesta di referendum confermativo \"ex\" art. 138 comma 2 della Costituzione italiana, oppure quella degli Statuti regionali ordinari e delle leggi statutarie delle Regioni e Province a Statuto speciale in attesa del decorso di 3 mesi nell'eventualit\u00e0 della richiesta di analogo referendum confermativo \"ex\" 123 Cost. \nAnche la ripubblicazione di testi normativi gi\u00e0 sottoposti ad una pubblicazione necessaria si qualifica come pubblicazione non necessaria: ad es. nel caso di testi unici meramente compilativi, di ripubblicazioni di atti normativi e regolamentari regionali nella Gazzetta Ufficiale della Repubblica Italiana o viceversa di atti normativi e regolamentari statali nei bollettini ufficiali regionali o provinciali, oppure nel caso di decreti legge convertiti con emendamenti o di testi normativi molto lunghi ripubblicati con l'ausilio di note a margine. Anche la versione telematica della Gazzetta Ufficiale sarebbe un caso di ripubblicazione non necessaria. "}
{"id": "236155", "revid": "2225", "url": "https://it.wikipedia.org/wiki?curid=236155", "title": "Tom Delonge", "text": ""}
{"id": "236156", "revid": "666668", "url": "https://it.wikipedia.org/wiki?curid=236156", "title": "Musica Country", "text": ""}
{"id": "236158", "revid": "1543377", "url": "https://it.wikipedia.org/wiki?curid=236158", "title": "Ali Guli Mane", "text": "L'Ali Guli Mane \u00e8 un gioco da tavolo astratto della famiglia dei mancala diffuso nel Sud dell'India, e in particolare nella regione di Karnataka. Il nome del gioco, come nel caso di molti altri mancala di tutto il mondo, \u00e8 semplicemente descrittivo del tavoliere usato: significa infatti \"blocco di legno con buchi\". Non sorprendentemente, esistono diverse analogie fra l'Ali Guli Mane e il mancala tradizionale indonesiano, il Congklak o Dacon.\nRegole.\nTavoliere e disposizione iniziale.\nL'Ali Guli Mane utilizza un tavoliere composto da 2 file di 7 buche. Ciascun giocatore \"possiede\" la fila di buche pi\u00f9 vicina a lui. Servono 70 pezzi (di solito si usano semi di tamarindo o piccole conchiglie), disposti all'inizio del gioco in numero di 5 per buca.\nTurno.\nAl proprio turno, il giocatore preleva tutti i semi da una buca e li distribuisce in senso orario o antiorario, a propria scelta. La semina avviene \"a staffetta\", ma il principio \u00e8 leggermente diverso da quello usato nelle semina a staffetta dei mancala africani come il Bao. Infatti, una volta deposto l'ultimo seme di una semina, il giocatore procede prelevando i semi eventualmente presenti nella buca \"successiva\" (tenendo conto del verso orario o antiorario della semina).\nSe la buca successiva a quella dove si \u00e8 conclusa la semina \u00e8 vuota (\"Saada\"), il giocatore smette di seminare e \"cattura\" tutti i semi presenti nella buca successiva a quella vuota e i semi presenti nella buca antistante quest'ultima. Se per esempio una semina antioraria termina in A5 (quindi A4 \u00e8 vuota), il giocatore cattura i contenuti di A3 e B3.\nOgni giocatore ha diritto a eseguire \"due\" semine a staffetta, fino alle relative situazioni di Saada ed eventuali catture, prima di concludere il proprio turno.\nFine del gioco.\nIl gioco termina quando tutti i semi di un giocatore sono stati catturati, ed \u00e8 vinto dal giocatore che ha catturato pi\u00f9 semi.\nPartite multiple.\nL'Ali Guli Mane viene spesso giocato, come il Congklak, facendo seguire alla prima partita nuova partite con \"handicap\". Il principio \u00e8 molto simile a quello del gioco indonesiano. All'inizio della partita successiva, i giocatori dispongono nella propria parte del tavoliere i semi che hanno catturato. Il giocatore che ha vinto avr\u00e0 semi in eccesso; una volta riempite le proprie buche con 5 semi ciascuna, terr\u00e0 quelli che avanzano come \"gi\u00e0 catturati\". L'altro giocatore riempir\u00e0 quante buche pu\u00f2 con 5 semi ciascuna, tenendo come \"gi\u00e0 catturati\" eventuali semi residui (cio\u00e8 non in numero sufficiente da riempire una buca). Tutte le buche rimaste vuote saranno marcate con qualche tipo di segnalino per ricordare che sono buche \"protette\"; esse non saranno utilizzate nella nuova partita.\nCollegamenti esterni.\nRegole del gioco presso Toyskemp"}
{"id": "236159", "revid": "211373", "url": "https://it.wikipedia.org/wiki?curid=236159", "title": "Codex Wittekindeus", "text": "Il Codex Wittekindeus, \u00e8 un codice miniato realizzato nel 970 circa nello scriptorium dell'abbazia di Fulda e conservato alla Biblioteca di Stato di Berlino. Prende il suo nome dal duca di Sassonia Vitichindo, nella cui cappella privata situata nella chiesa di San Dionisio a Enger arriv\u00f2 il volume, proveniente dal Duomo di Magdeburgo, e probabilmente come dono da Ottone I.\nStoria.\nLo stile del manoscritto \u00e8 caratteristico dello \"scriptorium\" dell'abbazia di Fulda in Assia, dove potrebbe essere stato eseguito nell'ultimo quarto del X secolo. Altre analisi paleografiche lo datano all'inizio del secolo. Il manoscritto \u00e8 anche fortemente influenzato dallo stile dei manoscritti del Gruppo Ada, un gruppo di manoscritti carolingi eseguiti alla scuola di corte di Carlo Magno ad Aquisgrana. \nUn manoscritto di questo gruppo, ora scomparso, potrebbe essere servito come modello. \nPer molto tempo, il manoscritto fu di propriet\u00e0 della tesoreria della chiesa di Enger nel territorio della Renania Settentrionale-Vestfalia. La leggenda vuole che il manoscritto sia appartenuto a Vitichindo poich\u00e9 l'aristocratico sassone \u00e8 sepolto in quella chiesa. Si dice che gli sia stato regalato da Carlo Magno, tuttavia Vitichindo visse un secolo prima della realizzazione del codice. Ottone I di Sassonia imperatore del Sacro Romano Impero e sua moglie offrirono numerose donazioni alla stessa chiesa e potrebbero essere loro i committenti del manoscritto .\nAll'inizio dell'XI secolo, una ricca rilegatura per il manoscritto fu donata da Engelhard, arcivescovo di Magdeburgo (1052-1063), al quale apparteneva la chiesa di Enger. Nel XV secolo, l'opera fu trasferita nella chiesa vicina di Herford. \nA met\u00e0 del XVII secolo il manoscritto fu incluso nella collezione di Federico Guglielmo I di Brandeburgo che che fu l'iniziatore della collezione originale della Biblioteca di Stato di Berlino.\nDescrizione.\nIl manoscritto contiene i Vangeli nella versione Vulgata, con i consueti prologhi di San Girolamo (f.1-6r), seguiti dai canoni di concordanza (f.6v-14r), i Vangeli di Matteo (f.14v-44r), Marco (f.44v-63r), Luca (f.63v-99) e Giovanni (f.100-127). \nL'opera \u00e8 decorata con gli \"incipit\" dei vangeli scritti in oro su uno sfondo viola, ed \u00e8 arricchita da un ritratto a tutta pagina di ogni evangelista. Contiene anche sedici pagine di canoni di concordanza decorati con motivi architettonici .\nLa rilegatura \u00e8 composta da due piastre di legno e pelle e sulla copertina sono intarsiate quattro placche d'avorio intagliate a Milano nell'XI secolo che rappresentano scene della vita di Cristo con una sequenza che va da sinistra a destra e dall'alto in basso. Le scene rappresentate sono: Cristo che consegna la legge divina a San Pietro o San Paolo , la resurrezione di Lazzaro, Cristo che nutre la folla e Cristo fanciullo che studia nel Tempio."}
{"id": "236161", "revid": "2178", "url": "https://it.wikipedia.org/wiki?curid=236161", "title": "Dublin Castle", "text": ""}
{"id": "236162", "revid": "1869172", "url": "https://it.wikipedia.org/wiki?curid=236162", "title": "Scott Henderson", "text": "Nato a West Palm Beach, in Florida, negli Stati Uniti, inizia a suonare la chitarra in tenera et\u00e0. I suoi anni musicali formativi sono stati trascorsi ascoltando rock, blues, funk e soul, mentre il suo interesse per il jazz si \u00e8 sviluppato in seguito, grazie alla musica di John Coltrane, Miles Davis e altri. \nDopo essersi laureato alla Florida Atlantic University si trasfer\u00ec a Los Angeles e inizi\u00f2 la sua carriera suonando prima in varie cover band e poco dopo registrando con il violinista Jean-Luc Ponty, il bassista Jeff Berlin e Joe Zawinul con il suo Zawinul Syndicate. \nIn seguito venne scelto come chitarrista della Chick Corea Elektric Band insieme a Carlos Rios, ma rimase solo 3 mesi, a causa di opinioni divergenti con Chick Corea riguardo alla adesione del tastierista a Scientology. \nNel 1984 fonda il gruppo fusion Tribal Tech con al basso Gary Willis, alla batteria e alla voce Kirk Covington e alle tastiere Scott Kinsey.\nNel 1994 torna alle sue passioni pi\u00f9 giovani registrando il primo album della sua blues band: \"Dog Party\", cui seguir\u00e0 nel '97 \"Tore Down House\" e nel 2002 \"Well to the Bone\". Nel 2005 \u00e8 uscito l'ultimo album intitolato \"Live\", dove Scott ripercorre i successi dei Tribal Tech alternandoli a quelli blues.\nScott ha anche registrato due album con il trio Vital Tech Tones (al basso Victor Wooten e alla batteria Steve Smith).\nInfine sono stati pubblicati, con la Reh, due video didattici: \"Jazz Fusion Improvisation\" e \"Melodic Phrasing\", mentre la Hal Leonard ha pubblicato dei \"guitar books\" autorizzati e un metodo cartaceo di recente uscita: \"Jazz guitar chord system\"."}
{"id": "236163", "revid": "1762097", "url": "https://it.wikipedia.org/wiki?curid=236163", "title": "Castello di Dublino", "text": "Il castello di Dublino (in inglese \"Dublin Castle\", in gaelico irlandese \"Caisle\u00e1n Bhaile \u00c1tha Cliath\") \u00e8 un maniero situato sulla sponda meridionale del Liffey, a Dublino, capitale dell'Irlanda. Fu il centro del potere inglese in Irlanda e per tale motivo venne per secoli visto come il simbolo dell'occupazione britannica in Irlanda.\nIl castello originale di Dublino fu costruito nel 1204, dal re Giovanni d'Inghilterra. Era una struttura medievale con quattro torri, un fossato e un ponte levatoio. La maggior parte fu distrutta da un incendio nell'anno 1684, e oggi \u00e8 rimasta soltanto una delle quattro torri originali, la \"Record Tower\". Il castello attuale, perci\u00f2, assieme agli appartamenti di stato, risalgono al Settecento. Fu la residenza del Lord Luogotenente d'Irlanda che fu per oltre un secolo il rappresentante inglese in Irlanda.\nNel 1922 fu proclamato lo \"Stato Libero\", e il castello pass\u00f2 in uso al Governo Irlandese.\nDurante gli scavi del 1986, \u00e8 stata scoperta la base di una delle quattro torri rotonde del castello Plantageneto (risalenti al 1204) insieme ad una parte delle antiche mura della citt\u00e0, oltre al vecchio fossato del castello.\nStoria.\nIl Castello di Dublino venne eretto come opera difensiva ad per merito di Meiler FitzHenry su commissione di re Giovanni d'Inghilterra nel 1204, qualche tempo dopo l'Invasione normanna dell'Irlanda nel 1169, e perci\u00f2 venne prescritto che il castello fosse dotato di mura forti e di un buon fossato per la difesa della citt\u00e0, l'amministrazione della giustizia e la protezione del tesoro locale del re. Completato in larga parte nel 1230, il castello era di tipico disegno normanno, con un piazzale centrale e senza prigioni, circondato su ogni lato da alte mura difensive e protetto da torri circolari ad ogni angolo. Posto a sud-est della citt\u00e0 di Dublino, il castello occupava un angolo del perimetro esterno della citt\u00e0, sfruttando il fiume Poddle come fonte naturale di difesa su due fronti. La citt\u00e0 si apriva direttamente sulla torre nordest del castello, la Powder Tower, per poi portarsi a sud verso la Bermingham Tower. Nel 1620 il giudice inglese Luke Gernon rimase impressionato dalle mura del castello nel corso di una sua visita, definendole \"una muraglia forte e possente, di pietre immense\".\nIl Poddle venne deviato verso la citt\u00e0, andando a riempire i fossati artificiali della fortezza.\nNel medioevo le iniziali strutture lignee del castello vennero trasformate in costruzioni in pietra vere e proprie, in particolare con l'aggiunta della Great Hall che venne riedificata in pietra e legname, pi\u00f9 volte utilizzata come sede del parlamento irlandese, tribunale o sala di banchetti. La struttura medievale sopravvisse sino al 1673, quando venne danneggiata da un grande incendio e demolita poco dopo. La Court of Castle Chamber, la controparte irlandese della Camera Stellata inglese, aveva sede proprio nel Castello di Dublino in una stanza che venne appositamente costruita per quello scopo nel 1570 circa. Il castello sub\u00ec un pesante incendio nel 1684, tale per cui si resero necessari dei lavori di ricostruzione e trasformazione della fortezza medievale in un vero e proprio palazzo residenziale di stile georgiano, al punto che ad oggi l'unica traccia ancora visibile come struttura dell'antico castello del XIII secolo \u00e8 la Record Tower (c. 1228\u20131230); essa \u00e8 la sola torre sopravvissuta della fortificazione originale con aggiunte per\u00f2 ottocentesche.\nIl generale dell'United Irishmen, Joseph Holt, uno dei principali partecipanti alla ribellione del 1798, venne incarcerato alla Bermingham Tower prima di essere trasportato nel Nuovo Galles del Sud nel 1799.\nNel 1907 i Gioielli della corona irlandese vennero rubati dal castello e l'accusa cadde da subito sull'Officier of Arms locale, sir Arthur Vicars. I gioielli non vennero mai recuperati.\nAll'inizio della Rivolta di Pasqua del 1916 una forza di venticinque membri dell'Irish Citizen Army forzarono la guardiola del castello per poi venire fermati dai rinforzi sopraggiunti. Durante la Guerra anglo-irlandese il castello fu il centro nevralgico dell'opposizione inglese al separatismo irlandese. La notte del Bloody Sunday del 1920, tre membri dell'Irish Republican Army, Dick McKee, Conor Clune e Peadar Clancy, vennero qui torturati ed uccisi.\nQuando lo Stato Libero d'Irlanda venne fondato nel 1922, il castello di Dulino cess\u00f2 le sue funzioni di sede amministrativa, venendo impiegato alcuni anni come Suprema Corte di Giustizia (le Four Courts, sede della suprema corte irlandese, erano state distrutte nel 1922). Il castello in seguito venne utilizzato per scopi cerimoniali. Il Presidente del Consiglio Esecutivo, \u00c9amon de Valera ricevette qui le credenziali dei nuovi ambasciatori. Nel 1938, Douglas Hyde venne eletto presidente d'Irlanda con una solenne cerimonia al castello. I successivi presidenti nel 1945, 1952, 1959, 1966, 1973, 1974, 1976, 1983, 1990, 1997 e nel 2011 vennero tutti eletti con cerimonia al castello. La cerimonia funebre del presidente Erskine Hamilton Childers venne tenuta in loco nel 1974, come pure quella dell'ex presidente \u00c9amon de Valera nel settembre del 1975.\nIl castello \u00e8 oggi una delle principali attrazioni turistiche dell'area, nonch\u00e9 un esclusivo centro conferenze. Durante la presidenza irlandese dell'Unione Europea \u00e8 stato sede di alcune sedi del Consiglio europeo. La cripta della Cappella Reale \u00e8 oggi utilizzata come centro artistico ed ospita concerti occasionalmente, come pure il cortile centrale. Il complesso di edifici \u00e8 solitamente aperto al pubblico, ad eccezione dei giorni in cui si svolgono funzioni pubbliche.\nAttualmente il castello di Dublino \u00e8 sotto la tutela dell'Office of Public Works, ed ospita, tra le altre cose, gli uffici dei Revenue Commissioners, la Chester Beatty Library ed il Garda Museum.\nGli appartamenti di stato.\nGli appartamenti di stato, collocati nell'ala sud della struttura del castello, hanno delle sale che erano un tempo riservate all'utilizzo del Lord Luogotenente d'Irlanda quando il paese si trovava sotto il dominio inglese, oltre ad una serie di ambienti di rappresentanza per accogliere i sovrani e personaggi illustri in visita. Attualmente queste stanze decorate sono utilizzate per occasioni di stato come pranzi ufficiali, cerimoniali con capi di stato stranieri e l'elezione del nuovo presidente ogni sette anni.\nLa \"Saint Patrick's Hall\".\nQuesta \u00e8 la sala pi\u00f9 grande degli appartamenti di stato e contiene uno degli apparati decorativi pi\u00f9 importanti di tutta l'Irlanda. Gi\u00e0 sala da ballo dell'amministrazione del Lord Luogotenente, attualmente la sala \u00e8 utilizzata per la formalizzazione dell'elezione del presidente. \u00c8 una delle sale pi\u00f9 antiche del castello ad essere stata adibita a scopi residenziali, con decorazioni risalenti agli anni '40 del Settecento, anche se la maggior parte di esse risalgono al 1790 circa, tra cui il soffitto affrescato pi\u00f9 importante d'Irlanda, dipinto dall'italiano Vincenzo Valdre (c.\u00a01742\u20131814). Composto di tre pannelli, il soffitto rappresenta \"L'incoronazione di Giorgio III\", \"San Patrizio introduce il cristianesimo in Irlanda\" e \"Re Enrico II riceve i capi irlandesi sottomessi\". Qui si \u00e8 tenuto anche il pranzo per il ricevimento della regina Elisabetta II nella sua visita in Irlanda la sera del 18 maggio 2011.\nDopo la chiusura della Chiesa d'Irlanda nel 1871, l'Ordine di San Patrizio, il principale ordine cavalleresco irlandese, spost\u00f2 la sua sede cerimoniale dalla Cattedrale di San Patrizio alla \"St. Patrick's Cathedral\". Nella parte superiore della stanza si trovano ancora oggi le bandiere degli ultimi cavalieri dell'ordine viventi al momento dell'indipendenza irlandese.\nSala del trono.\nOriginariamente costruita col nome di \"Battleaxe Hall\" negli anni '40 del XVIII secolo, venne convertita in sala di rappresentanza attorno al 1790. Le decorazioni di stile regale hanno subito delle alterazioni negli anni '30 dell'Ottocento. Il trono presente nella stanza venne realizzato in occasione della visita di re Giorgio IV del Regno Unito in Irlanda nel 1821.\nSalotto di stato.\nCostruita negli anni '30 dell'Ottocento come sala di ricevimento principale del complesso per il Lord Luogotenente, attualmente questa stanza \u00e8 utilizzata per ricevere i dignitari stranieri. Distrutta in gran parte in occasione di un incendio avvenuto nel 1941, la stanza venne ricostruita fedele all'originale e con ben poche modifiche tra il 1964 ed il 1968.\nSala da pranzo di stato.\nChiamata anche Galleria (oppure Sala della Cena), questa \u00e8 la sala che conserva le decorazioni pi\u00f9 antiche di tutto il castello, passate indenni ad anni di alterazioni ed incendi. Esse risalgono agli anni '40 del Settecento, e cio\u00e8 all'epoca della costruzione del complesso da parte di lord Chesterfield, e venne concepita come sala aggiuntiva alla St. Patrick's Hall o come sala da pranzo personale del lord luogotenente. Attualmente \u00e8 utilizzata come sala da pranzo quando nella St. Patrick's Hall si tengono delle conferenze.\nCamere di stato.\nErano queste le stanze che componevano gli appartamenti privati del lord luogotenente e vennero costruiti per connettere tra loro le varie stanze ufficiali. Completamente ricostruite negli anni '60 del Novecento dopo il rovinoso incendio del 1941, le stanze mantengono la sequenza di disposizione originaria. Esse comprendono anche alcune camere da letto che erano utilizzate dal lord luogotenente, dalla sua famiglia e da ospiti illustri. L'ultima personalit\u00e0 ad aver utilizzato tali stanze per soggiornarvi fu Margaret Thatcher, che negli anni '80 trascorse qui una notte col marito Dennis durante una delle sessioni che qui si tennero del Consiglio europeo.\nCorridoio di stato.\nUno degli spazi architettonicamente pi\u00f9 interessanti del complesso de castello di Dublino \u00e8 certamente il corridoio. Originariamente costruito nel 1758 su disegno del Surveyor General, Thomas Eyre, il progetto si basa su un progetto settecentesco per corridoio elaborato da Edward Lovett Pearce per l'ex sede del parlamento irlandese a College Green, marcato da un susseguirsi di volte ed archi, intervallate da obl\u00f2 con vetri che raccolgono la luce solare proveniente dall'alto. Ancora oggi il corridoio mantiene tutti i propri dettagli plastici, comprese le decorazioni a stucco bianche ed oro, le porte originali e anche dei camini per riscaldare l'ambiente.\nCappella Reale.\nLa Cappella Reale, parte del complesso del Castello di Dublino, era l'antica cappella del complesso e venne utilizzata come cappella per gli offici a palazzo oltre che come cappella privata del lord luogotenente d'Irlanda dal 1814 sino alla creazione del Libero Stato d'Irlanda nel 1922.\nTorri.\nIl castello include ancora oggi due torri angolari dell'originaria struttura, mentre le altre presenti nel progetto di epoca normanna sono state abbattute e di esse oggi rimangono solo le fondamenta riportate alla luce durante una campagna di scavi condotta nel 1986.\nBermingham Tower.\nLa base originaria della Bermingham Tower \u00e8 una delle poche parti originarie del castello medievale. Posta nell'angolo sudovest del castello, la torre ha una parte superiore ricostruita in epoca moderna. Non \u00e8 chiara la sua origine, ma venne probabilmente eretta da un membro della famiglia De Bermingham, da cui appunto il nome attuale.\nRecord Tower.\nLa Record Tower posta nell'angolo a sudest del castello \u00e8 l'unica parte completamente originale del castello medievale ad essersi perfettamente conservata. Oggi \u00e8 sede del Garda Museum.\nFilm e musica.\nIl castello di Dublino \u00e8 apparso in diversi film tra cui \"Barry Lyndon\", \"Michael Collins\", \"Becoming Jane\" e \"The Medallion\", come pure nelle serie televisive \"I Tudors\", dove \u00e8 stato utilizzato per rappresentare il Palazzo Apostolico vaticano.\nIl castello di Dublino inoltre ospita annualmente in maggio il Heineken Green Energy festival. Parte del castello di Dublino compare nella copertina dell'album \"Khartoum Variations\" degli Jandek."}
{"id": "236164", "revid": "1442080", "url": "https://it.wikipedia.org/wiki?curid=236164", "title": "Holothuria tubulosa", "text": "L'oloturia o cetriolo di mare (Holothuria tubulosa (Gmelin, 1788)), per la somiglianza che presenta l'aspetto di questo animale con un cetriolo, \u00e8 la specie pi\u00f9 comune fra le oloturie mediterranee.\nDistribuzione e habitat.\nMar Mediterraneo e Oceano Atlantico orientale. Vive su tutti i fondali ma predilige quelli detritici e le praterie di fanerogame. Si alimenta ingerendo enormi quantit\u00e0 di sabbia e fango dalle quali trae il nutrimento.\nDescrizione.\nMostra un corpo cilindrico allungato con varie protuberanze disposte irregolarmente pi\u00f9 o meno sviluppate che terminano con una papilla. Pu\u00f2 raggiungere i 30\u00a0cm di lunghezza. La colorazione dorsale \u00e8 scura: bruna, o bruno-rossiccio o bruno-violaceo. La colorazione ventrale \u00e8 molto pi\u00f9 chiara: bruno chiaro o giallognola.\nQuesta specie non possiede i tubi di Cuvier, dei lunghi filamenti appiccicosi di colore bianco o roseo che vengono espulsi a scopo difensivo e che sono presenti in molte altre specie appartenenti a questa famiglia.\nFamoso il caso di inquilinismo di alcuni piccoli pesci del genere \"Carapus\", chiamati comunemente \"Galiotti\". Questi si rifugiano all'interno dell'oloturia utilizzando il foro anale come porta d'accesso.\nQuando si sentono in pericolo, emettono dall'ano parte dei visceri e dopo li ricreano. La rigenerazione dell'intestino espulso richiede alcuni mesi ma a volte sopraggiunge prima la morte.\nAlimentazione.\nSi alimenta ingerendo enormi quantit\u00e0 di sabbia e fango dalle quali trae il nutrimento.\nSpecie affini.\nNel Mediterraneo vivono altre sei specie di \"Holothuria\": \"Holothuria forskali\", \"Holothuria helleri\", \"Holothuria impatiens\", \"Holothuria mammata\", \"Holothuria poli\", \"Holothuria sanctori\"."}
{"id": "236165", "revid": "599013", "url": "https://it.wikipedia.org/wiki?curid=236165", "title": "Jit", "text": "Musica.\nIl jit \u00e8 uno stile musicale africano"}
{"id": "236167", "revid": "2032347", "url": "https://it.wikipedia.org/wiki?curid=236167", "title": "Programmazione a eventi", "text": "La programmazione a eventi, in informatica, \u00e8 un paradigma di programmazione. Mentre in un programma tradizionale l'esecuzione delle istruzioni segue percorsi fissi, che si ramificano soltanto in punti ben determinati predefiniti dal programmatore, nei programmi scritti utilizzando la tecnica \"a eventi\" il flusso del programma \u00e8 largamente determinato dal verificarsi di eventi esterni.\nGeneralit\u00e0.\nInvece di aspettare che un'istruzione impartisca al programma il comando di elaborare una certa informazione, il sistema \u00e8 predisposto per eseguire all'infinito un loop di istruzioni all'interno del quale vi sono istruzioni che verificano continuamente la comparsa delle informazioni da elaborare (potrebbe trattarsi della creazione di un file in una certa cartella o della pressione di un tasto del mouse o della tastiera), e quindi lanciare l'esecuzione della parte di programma scritta appositamente per gestire l'evento in questione. Programmare \"a eventi\" vuol dire, quindi, ridefinire in modo personalizzato le azioni \"di default\" con cui il sistema risponde al verificarsi di un certo evento.\nGli eventi esterni a cui il programma deve reagire possono essere rilevati mediante polling (\"interrogazione\") eseguito all'interno di un loop di programma, oppure in risposta ad un Interrupt. In molte applicazioni si usa una combinazione di entrambe queste due tecniche.\nI programmi che utilizzano la programmazione a eventi (denominati spesso \"programmi event-driven\") sono composti tipicamente da diversi brevi sotto-programmi, chiamati gestori degli eventi (\"event handlers\"), che sono eseguiti in risposta agli eventi esterni, e da un dispatcher, che effettua materialmente la chiamata, spesso utilizzando una coda degli eventi che contiene l'elenco degli eventi gi\u00e0 verificatisi, ma non ancora \"processati\". In molti casi i gestori degli eventi possono, al loro interno, innescare (\"trigger\") altri eventi, producendo una cascata di eventi.\nAmbiti di applicazione.\nLa programmazione a eventi incoraggia l'utilizzo di tecniche di programmazione flessibili ed asincrone, e si basa sul principio di imporre al programmatore meno vincoli possibile (\"modeless\"). I programmi dotati di interfaccia grafica sono tipicamente realizzati secondo l'approccio \"event-driven\". I sistemi operativi sono un altro classico esempio di programmi \"event-driven\" su almeno due livelli. Al livello pi\u00f9 basso i gestori di interrupt gestiscono gli eventi innescati dall'hardware, con il processore principale che agisce da \"dispatcher\". Ad un livello superiore i sistemi operativi fungono da dispatcher per i processi attivi, passando dati ed, eventualmente, altri interrupt ad altri processi, che possono, a loro volta, gestire ad un livello pi\u00f9 alto gli stessi eventi.\nUn sistema, o programma, \"controllato da comandi\" pu\u00f2 considerarsi un caso particolare di sistema o programma \"event-driven\", in cui il sistema, normalmente inattivo, aspetta che si verifichi un evento molto particolare, cio\u00e8 l'invio di un comando da parte dell'utente.\nEsempio.\nQuesto esempio, scritto in pseudocodice, fornisce un esempio di lettura dati da un socket eseguita con tecnica \"event-driven\":\n function read_next_data(fd)\n data = read_async( fd )\n if len(data) = 0\n =&gt; Niente da leggere, registrati per la prossima lettura\n event_polling_register( fd, read_next_data )\n =&gt; Torna indietro per fare qualcos'altro\n else\n =&gt; Dati disponibili, ricevuta quantit\u00e0 dati pari a: len(data)\n add_data_to_buffer( buffer, data )\n endif"}
{"id": "236168", "revid": "1005847", "url": "https://it.wikipedia.org/wiki?curid=236168", "title": "Diritto parlamentare", "text": "Con diritto parlamentare si fa riferimento al complesso di norme che disciplinano la composizione del Parlamento, la sua organizzazione interna, l'esercizio delle sue funzioni e i suoi rapporti con gli altri organi costituzionali o di rilevanza costituzionale e con i soggetti terzi.\nRapporto con le altre discipline.\nIl termine identifica, in ambito accademico, la disciplina giuridica che studia il complesso di norme che regolano il Parlamento.\nTale denominazione \u00e8 consolidata nella tradizione giuridica europeo-continentale, ma in altre tradizioni sono presenti denominazioni simili che includono grosso modo lo stesso nucleo di norme.\nPer quanto riguarda la disciplina giuridica, essa deve indiscutibilmente essere considerata una branca specialistica del diritto costituzionale: sin dai primi del Novecento Vincenzo Miceli si batt\u00e9 invano per la creazione della prima cattedra di diritto parlamentare, ma \"solo nel 1970 avemmo i primi tre vincitori di concorso: Giuliano Amato, Valerio Onida e Silvano Tosi\".\nIl legame con il diritto costituzionale risulta poi evidente per ragioni storiche e filosofiche:\nInoltre il diritto parlamentare segna profondamente la forma di governo, incidendo in maniera determinante sui rapporti tra Parlamento e Governo.\nStoria del diritto parlamentare in Italia.\nLo Statuto Albertino e lo Stato Liberale (1848 - 1924).\nNel 1848 il re di Sardegna Carlo Alberto concesse lo Statuto Albertino, che riservava ampio spazio alla disciplina della struttura e delle funzioni del Parlamento, ben 32 articoli (artt. 33-64) sugli 84 totali.\nGli artt. 33-38 disciplinavano il Senato del Regno, indicavano analiticamente le categorie di persone tra le quali il re poteva nominare i senatori, che restavano tali a vita.\nGli artt. 39-47 disciplinavano la Camera dei deputati, di cui sancivano il carattere elettivo e la durata quinquennale (fatto salvo il potere di scioglimento da parte del sovrano, con obbligo, in capo a quest'ultimo, di convocare in tal caso una nuova Camera entro 4 mesi, ai sensi dell'art. 9 dello Statuto).\nGli artt. 48-64 contenevano disposizioni comuni alle due camere; in particolare l'art. 63 sanciva l'obbligatoriet\u00e0 dello scrutinio segreto nella votazione finale delle leggi e l'art. 61 disponeva che la Camera e il Senato dovessero adottare al pi\u00f9 presto dei regolamenti interni per determinare i modi in cui esercitare le proprie attribuzioni.\nIl Governo, guidato da Cesare Balbo, prepar\u00f2 dei regolamenti provvisori, basandosi sui modelli del periodo, in particolare quello francese del 1839 e quello belga del 1831, che gi\u00e0 furono punto di riferimento per la stesura dello stesso Statuto.\nIl testo del Regolamento della Camera in sostanza fu frutto di una traduzione letterale di tali modelli, quello del Senato present\u00f2 invece anche qualche influenza anglosassone. Le due camere adottarano rapidamente tali testi, deliberando senza alcuna discussione.\nNell'organizzazione del procedimento legislativo si opt\u00f2 per il \"sistema degli uffici\" (proprio dell'esperienza francese), a scapito degli altri due sistemi esistenti, quello \"delle tre letture\"(proprio dell'esperienza britannica) e quello delle commissioni permanenti (proprio dell'esperienza statunitense).\nIn tale sistema si aveva la suddivisione dei membri dell'Assemblea in collegi minori, detti \"uffici\", la cui composizione era designata mediante estrazione a sorte mensilmente o bimestralmente. Ogni progetto di legge veniva inviato a tutti gli uffici che prima lo discutevano informalmente, poi eleggevano al proprio interno uno o due relatori. Tutti i relatori andavano a costituire una sorta di commissione, denominata \"ufficio centrale\", che esaminava ed emendava il progetto di legge ascoltando il proponente, e quindi lo presentava all'Assemblea corredato di relazione.\nNel \"sistema delle tre letture\" era la stessa Assemblea a procedere all'esame preliminare di taglio generalissimo, poi si aveva l'esame in \"comitato generale\" ed infine l'approvazione formalizzata e finale in Assemblea.\nNel \"sistema delle commissioni permanenti\" si aveva una suddivisione dei membri dell'Assemblea in collegi minori specializzati per materia, detti commissioni permanenti, la cui composizione politica rispecchiava proporzionalmente quella dell'Assemblea.\nAl Senato il regolamento provvisorio fu sostituito in maniera pressoch\u00e9 definitiva (con l'eccezione di qualche modifica nel 1861 e nel 1900) gi\u00e0 nel 1850, invece alla Camera solo nel 1863, quindi dopo il passaggio istituzionale al Regno d'Italia e dopo il fallimento di diversi progetti di riforma nel 1850 e nel 1856. Tra l'altro tale testo fu tutt'altro che definitivo, rivisto gi\u00e0 nel 1865 e soprattutto nel 1868, quando si tent\u00f2 di introdurre il \"sistema delle tre letture\", poi nuovamente abbandonato in favore del \"sistema degli uffici\" gi\u00e0 nel 1873, seppur con la contemporanea introduzione di alcune commissioni permanenti (bilancio, esame petizioni e biblioteca nel 1863, Giunta delle elezioni nel 1868, in coincidenza con la sua abolizione nel Regno Unito, dove tale competenza pass\u00f2 al giudice ordinario). Ma la riforma pi\u00f9 rilevante si ebbe nel 1886 con l'introduzione della commissione/giunta per il regolamento, i cui membri erano nominati dal Presidente di Assemblea. Si ebbe cos\u00ec il passaggio dall'illusoria idea di dover operare ogni volta una \"riforma d'insieme\" a quella di condurre invece una costante \"manutenzione regolamentare\".\nNegli anni successivi fu infatti tale commissione, presieduta da Ruggero Bonghi (gi\u00e0 fondatore de \"La Stampa\" e Ministro della pubblica istruzione per la Destra storica), il motore delle riforme regolamentari (1888-1891) volte alla razionalizzazione, alla disciplina dell'andamento della discussione e all'introduzione, anche se solo come eventuale, del \"sistema delle tre letture\", poi di fatto poco utilizzato.\nNel 1898, il Governo Pelloux, propose una serie di misure restrittive in tema di pubblica sicurezza e di libert\u00e0 di stampa; ci\u00f2 scaten\u00f2, per la prima volta nel Parlamento statutario, l'ostruzionismo delle sinistre (in particolare del socialista Enrico Ferri), agevolato dall'adozione, per questo provvedimento, del \"sistema delle tre letture\".\nNel 1899 Pelloux decise quindi di introdurre alcune delle misure proposte con un decreto-legge (sulla cui conformit\u00e0 allo Statuto furono sollevate obiezioni sia dalla Corte dei conti che dalla Suprema Corte di Cassazione romana) e il Presidente della Commissione per il regolamento Sidney Sonnino, tra i principali sostenitori del governo, appront\u00f2 una serie di modifiche regolamentari volte a ridurre drasticamente gli spazi all'ostruzionismo dell'opposizione, poi approvate, nonostante la profonda spaccatura creatasi sia in commissione che in Assemblea, nel 1900. Tutto ci\u00f2 port\u00f2 allo scioglimento anticipato e a nuove elezioni nel giugno dello stesso anno, che vider\u00f2 la vittoria della Sinistra storica e portarono alla formazione del Governo Saracco (e poi del Governo Zanardelli-Giolitti).\nSotto la guida del nuovo presidente Tommaso Villa, la Camera azzer\u00f2 le misure anti-ostruzionistiche introdotte dalla riforma regolamentare di Sonnino e stabil\u00ec inoltre che la Commissione per il regolamento sarebbe stata presieduta dallo stesso Presidente della Camera, e che i membri del \"Ufficio di presidenza\" sarebbero stati eletti con voto limitato, assicurando cos\u00ec che alcuni di essi fossero esponenti delle minoranze.\nA soluzioni analoghe si giunse anche al Senato nel 1906 e nel 1910 su proposta del senatore Giorgio Arcoleo.\nNel 1912 vengono introdotti per legge il suffragio universale maschile e l'indennit\u00e0 parlamentare (a titolo di rimborso delle spese di corrispondenza, poich\u00e9 l'art. 50 dello Statuto Albertino vietava la retribuzione dei parlamentari).\nAll'indomani della I Guerra Mondiale, nel 1919 venne adottata una legge elettorale di tipo proporzionale. Le elezioni registrarono un netto successo dei partiti di massa, in particolare il Partito popolare e quello socialista a danno delle forze liberali. Nel 1920, su proposta del socialista Giuseppe Emanuele Modigliani, del deputato Vittorio Emanuele Orlando e del presidente Enrico De Nicola la Camera aggiunse 10 nuovi articoli al proprio regolamento. Essi erano relativi all'organizzazione per gruppi parlamentari (ognuno composto da almeno 20 deputati, chi non si sarebbe iscritto a nessun gruppo sarebbe finito nel Gruppo misto) e per commissioni permanenti. Ulteriori aggiustamenti furono apportati dalla Camera nella composizione eletta nel 1921, su proposta di De Nicola. In particolare con la riforma del 1922 furono aumentate le commissioni permanenti da 9 a 12 e si richiese che ciascun deputato, oltre ad essere membro di un gruppo, fosse necessariamente componente di una commissione permanente. Secondo Gaspare Ambrosini queste riforme regolamentari dei primissimi anni '20 sancirono il passaggio dal \"Governo di gabinetto\" al \"Governo di partito\".\nLo Statuto Albertino e il ventennio fascista (1924 - 1943).\nLa Camera dei Deputati eletta nel 1924 sulla base della Legge Acerbo, composta in larghissima parte da appartenenti al \"listone\" fascista, approv\u00f2, nonostante la fierissima opposizione di Modigliani e Matteotti, una mozione del deputato Dino Grandi con la quale si dispose l'abrogazione delle modifiche regolamentari approvate nel 1920 e nel 1922 e quindi il ritorno al \"sistema degli uffici\".\nTale misura costituiva la traduzione istituzionale del disprezzo del Partito Nazionale Fascista verso la rappresentanza proporzionale e i partiti politici, ritenuti causa della corruzione morale e politica.\nNel 1925, sempre su proposta di Grandi furono approvate modifiche regolamentari volte a comprimere i diritti delle minoranze. Con la legge 2263/1925 si stabil\u00ec che nessun argomento poteva essere messo all'ordine del giorno delle Camere senza l'adesione del Capo del governo.\nNel 1928 fu introdotta una nuova legge elettorale secondo la quale gli elettori erano chiamati a dire \"si\" o \"no\" ad un'unica lista di candidati scelta dal Gran Consiglio del Fascismo.\nNel 1939 la Camera dei Deputati fu sostituita con la Camera dei Fasci e delle Corporazioni, organo privo di ogni carattere rappresentativo, essendo i suoi componenti designati dal Capo del Governo, che si riun\u00ec appena 27 volte, prima di essere soppresso nel 1943. Approv\u00f2 ben 2395 leggi, nell'80% dei casi senza alcun emendamento. Al suo interno furono costituite 12 commissioni permanenti dotate di poteri deliberanti.\nLe prerogative del Senato del Regno, organo assai vicino alla monarchia, furono invece lasciate, almeno formalmente, inalterate. Di fatto fu portato avanti un processo di fascistizzazione della sua composizione, con nuove \"infornate\" di senatori approvate dal Governo fascista e mediante l'avvicinamento al Partito fascista dei senatori non iscritti, ad opera dell'associazione \"Unione nazionale fascista del Senato\". Inoltre furono introdotte delle riforme regolamentari che privarono i senatori dell'autonomia legislativa e di qualsiasi libert\u00e0 di discussione e di critica dei provvedimenti presentati dal governo. Alla fine del ventennio fascista i senatori iscritti al partito erano 426 su 452 e i 26 senatori antifascisti/non fascisti rimasti (tra cui Benedetto Croce) erano ormai da tempo rassegnati al silenzio.\nLa Consulta Nazionale, L'Assemblea costituente e le neonate Camere Repubblicane (1945 - 1953).\nNel 1945, sulla base del Decreto legislativo luogotenenziale 539 fu istituita la Consulta Nazionale, composta da circa 400 membri designati dai partiti del Comitato di Liberazione Nazionale, e dotata esclusivamente di poteri consultivi. In base all'art. 29 del detto decreto, la Consulta finch\u00e9 non avesse adottato un proprio regolamento avrebbe dovuto far riferimento a quello della Camera dei Deputati in vigore prima della marcia su Roma (1922). In appena tre sedute l'organo adott\u00f2 il proprio regolamento stabilendo la prevalenza dello scrutinio palese, grande innovazione in netto contrasto con il tradizionale principio statutario. Tenne la sua ultima seduta nel marzo 1946.\nNel 1946 la stessa soluzione fu adottata anche per l'Assemblea costituente, che, sulla base dell'art. 4 del Decreto legislativo luogotenenziale 98, applic\u00f2 il regolamento della Camera dei Deputati in vigore nel 1922. L'Assemblea, a differenza della Consulta, non si diede un proprio regolamento, ma approv\u00f2 solo alcune aggiunte al vecchio testo, istituendo la Commissione per la Costituzione (Commissione dei 75), la Commissione per i trattati internazionali (composta da 36 deputati), una commissione incaricata di riferire sulle domande di autorizzazione a procedere ed altre 4 commissioni permanenti per la legislazione ordinaria.\nNel 1948 anche la neonata Camera dei Deputati repubblicana diede implicitamente applicazione al testo regolamentare del 1922, prescindendo da quanto previsto dall'Art. 64 della Costituzione della Repubblica Italiana, in base al quale avrebbe dovuto approvare un proprio regolamento a maggioranza assoluta dei propri componenti.\nFurono deliberate per\u00f2 alcune aggiunte: nel 1948 fu prevista la possibilit\u00e0 di costituire gruppi parlamentari con solo 10 deputati ove l'Ufficio di Presidenza riconosca che il gruppo rappresenti un partito organizzato nel paese; nel 1949 furono soppressi gli ultimi riferimenti ancora presenti nel testo del regolamento ai vecchi sistemi \"delle tre letture\" e \"degli uffici\", al \"Re\" e furono inserite alcune disposizioni della Costituzione che riguardano direttamente il funzionamento delle Camere.\nIl nuovo Senato della Repubblica invece affront\u00f2 fin dalla sua prima seduta la questione del suo regolamento, adottando soltanto in via provvisoria il regolamento della Camera prefascista. Dopo ben 10 sedute la proposta di regolamento della giunta per il regolamento fu approvata con un voto plebiscitario (211 si e 1 no su 212 senatori presenti). Il regolamento del Senato present\u00f2 ben presto grosse differenze con quello della Camera, in particolare con riferimento alla disciplina del voto segreto, alle modalit\u00e0 di revisione regolamentare, all'articolazione interna in \"giunte\" e \"commissioni\", alla disciplina dei procedimenti speciali previsti in costituzione (riesame di leggi rinviate dal Presidente della Repubblica, il seguito delle sentenze di accoglimento della Corte costituzionale, ecc...).\nSempre nella prima legislatura si ebbero alcune riforme regolamentari alla Camera, con riferimento alla programmazione dei lavori, alla conferenza dei presidenti (poi capigruppo), al procedimento legislativo, alla disciplina della sede redigente, alla procedura di revisione costituzionale ed alle prerogative dei parlamentari. Al Senato invece si prefer\u00ec lasciare sostanzialmente inalterato il testo approvato nel 1948.\nDai nuovi regolamenti del 1971 ad oggi (1971 - oggi).\nFu solo nel 1971, in una stagione di attuazione costituzionale, che si giunse alla relazione di regolamenti parlamentari integralmente nuovi e maggiormente coerenti. Nonostante vi fosse stato un certo livello di coordinamento tra le due Camere nella relazione dei nuovi regolamenti, sotto il forte stimolo dei presidenti Sandro Pertini (Camera) e Amintore Fanfani (Senato), non pochi rimasero gli elementi di differenziazione tra i due regolamenti, basti pensare al diverso \"computo degli astenuti\" e al diverso orientamento nell'approvazione dei nuovi statuti regionali.\nI nuovi regolamenti portarono alla valorizzazione del lavoro nelle commissioni, dotate di rilevanti poteri conoscitivi e di indirizzo, e all'apertura del Parlamento alla societ\u00e0, superando il principio dell'esclusivit\u00e0 del rapporto con in il Governo, che era sancito dall'Art. 59 dello Statuto Albertino.\nNel corso degli anni '80 i due regolamenti subirono diverse modifiche, in particolare in senso anti-ostruzionistico (alla Camera durante la presidenza di Nilde Iotti), contro l'uso spregiudicato delle prerogative parlamentari, che era stato fatto dagli agguerriti parlamentari radicali, entrati in parlamento nel 1979. Il tutto in una progressiva evoluzione che da un lato ha accentuato sempre di pi\u00f9 la capacit\u00e0 decisionale delle due Camere, dall'altro ha riconosciuto sempre pi\u00f9 ampie prerogative al Governo e ai Presidenti di Assemblea, il tutto affermando sempre pi\u00f9 il carattere gruppocentrico dell'organizzazione e del funzionamento del Parlamento.\nAl Senato il grosso delle modifiche fu apportato con un unico intervento nel 1988, sotto la presidenza di Giovanni Spadolini, con cui furono novellati 46 articoli ed introdotti altri 7 \"ex novo\".\nAlla Camera nel 1988 fu sancita la prevalenza del voto palese, come gi\u00e0 previsto al Senato.\nNel 1990 vi furono ulteriori revisioni relativamente alla programmazione dei lavori ed alle procedure di revisione regolamentare.\nTra il 1997 e 1999 vi furono ulteriori modifiche, in coincidenza con i lavori della Commissione Bicamerale per le riforme costituzionali presieduta da Massimo D'Alema, per adeguare i regolamenti parlamentari all'evoluzione in senso maggioritario-bipolare della forma di governo italiana. Senza dubbio si ottenne una maggiore efficienza, con la generalizzazione del contingentamento dei tempi e garantendo anche alla Camera il rispetto della programmazione dei lavori, d'altro canto tutte le misure previste a tutela e garanzia dell'opposizione rimasero di fatto eluse e gli obblighi sorti in capo al Governo spesso disattesi, basti pensare al fallimento della valorizzazione dell'istruttoria in commissione e alla spudorata disapplicazione del \"Premier question time\".\nQuesto dato, assieme al mantenimento di vecchi ed \"estremi\" istituti, come la \"questione di fiducia sui maxiemendamenti\" o i \"decreti-legge omnibus\", pensati in contesti molto diversi, quando i Governi erano in balia dei mutevoli orientamenti dei gruppi di maggioranza, e quando il sistema elettorale proporzionale garantiva ampio spazio anche alle minoranze, preoccupa parte della dottrina giuridica, che ritiene critica l'attuale situazione della forma di governo italiana sempre pi\u00f9 marcatamente \"supermaggioritaria\", con sostanziale assenza degli indispensabili contrappesi e senza alcun rafforzamento delle garanzie per le minoranze. Si ritiene che per garantire la stabilit\u00e0 dell'azione di governo si stia dando sempre pi\u00f9 potere all'esecutivo, che con un dominio incontrollato ed incontrollabile di maggioranze parlamentari assolute (ottenute con nuovi sistemi elettorali), non risenta praticamente pi\u00f9 della separazione dei poteri, lasciando pochissimo spazio alle garanzia dei diritti dell'opposizione, che, in un contesto di totale autonomia ed autodichia delle Camere (principio degli \"Interna corporis\"), non possano nemmeno essere protetti da organi terzi. Il tutto in un contesto politico-sociale che vede la crisi dei partiti politici tradizionali e quindi della stessa rappresentativit\u00e0 del Parlamento, basti pensare ai clamorosi esiti di alcuni referendum europei (in Francia, Paesi Bassi ed Irlanda) contro la volont\u00e0 della stragrande maggioranza parlamentare.\nFonti del diritto parlamentare in Italia.\nLe fonti del diritto parlamentare in Italia sono di varia natura.\nLa Costituzione della Repubblica Italiana e le Leggi Costituzionali.\nLa fonte principale \u00e8 la Costituzione della Repubblica Italiana, che detta una cornice circa la struttura ed il funzionamento delle camere. La carta costituzionale si occupa del Parlamento nella Parte seconda al Titolo I in due sezioni, la prima rubricata \"Le Camere\" (artt. 55-69), dove disciplina le linee generali dell'organizzazione di Camera e Senato e le prerogative dello status di \"parlamentare\", la seconda rubricata \"La formazione delle leggi\" (artt. 70-82) dove viene disciplinato il procedimento legislativo (\"iter legis\").\nOltre agli articoli contenuti nel Titolo I della Parte seconda, vi sono molti altri articoli della Costituzione che possono essere considerati fonti del diritto parlamentare, per esempio gli articoli 1, 48, 49, 50, 87, 88, 90, 91, 94, 96, 99, 100, 104, 117, 122, 126, 134, 135, 138 e 139, e in generale tutti gli altri articoli che incidano sulla struttura delle Camere o sulle loro attribuzioni o per esempio dispongano una riserva di legge, disciplinino in maniera diretta un procedimento parlamentare speciale (per es. il procedimento di revisione costituzionale), o prevedano l'istituzione di commissioni parlamentari (per es. la Commissione parlamentare per le questioni regionali).\nGrazie alla propria \"forma rigida\", la Costituzione, a differenza dello Statuto Albertino, risulta chiaramente sovraordinata sia alla legge che ai regolamenti parlamentari, che quindi devono essere conformi alle norme costituzionali, anche se, a differenza di quanto viene previsto in altri testi costituzionali (per es. la Costituzione della Repubblica Francese del 1958), non \u00e8 previsto un previo controllo di legittimit\u00e0 costituzionale su tali atti (vigendo nel nostro ordinamento il principio degli \"Interna corporis\").\nAltre norme di rango costituzionale considerate fonti del diritto parlamentare sono quelle contenute in alcune Leggi Costituzionali, per esempio la Legge Costituzionale 1/1989 (che ha sottratto al Parlamento in seduta comune il potere di accusare i ministri per i reati compiuti nell'esercizio delle loro funzioni), la Legge Costituzionale 3/2001 (che ha inserito tra i compiti dei regolamenti parlamentari quello di prevedere forme di partecipazione degli enti locali alla Commissione parlamentare per le questioni regionali) e le Leggi Costituzionali che alla fine degli anni '90 hanno istituito la Commissione Bicamerale per le riforme istituzionali e la Commissione Bicamerale per le riforme costituzionali.\nLa legge ordinaria.\nAnche la legge ordinaria costituisce fonte del Diritto parlamentare, in particolare con riferimento ad alcune materie per le quali la Costituzione dispone una riserva di legge: esempi sono le leggi che disciplinano l'individuazione dei casi di incompatibilit\u00e0 ed ineleggibilit\u00e0 (Art. 65 Cost.), quelle che disciplinano la procedura elettorale (Artt. 48 e 72 Cost.), quelle che disciplinano le indennit\u00e0 parlamentari (Artt. 69 e 81 Cost.), quelle che istituiscono procedimenti parlamentari duali in cui occorre delineare obblighi o oneri di soggetti esterni alle Camere, ecc...\nA lungo la dottrina giuridica ha dibattuto sul modo di coordinare eventuali contrasti normativi tra legge ordinaria e regolamenti parlamentari. Secondo parte della dottrina basterebbe ricorrere al principio cronologico e al principio di specialit\u00e0, secondo altri, invece, la questione sarebbe pi\u00f9 teorica che pratica, posto che solitamente le due fonti operano sulla base di una marcata \"divisione dei compiti\".\nCertamente il problema non si pone nei casi in cui vige la cd. \"riserva di regolamento parlamentare \"(art.64 Cost.), ad esempio per la disciplina dell'organizzazione interna di ciascuna delle Camere: ma su che cosa debba ricomprendersi come \"organizzazione interna\" - dopo la formulazione della tesi funzionalista - c'\u00e8 grande incertezza e si guarda al metodo di risoluzione dei conflitti indicato dalla Corte costituzionale nella sentenza n. 120 del 2014.\nI Regolamenti parlamentari.\nIl nucleo centrale del Diritto parlamentare \u00e8 comunque costituito dai Regolamenti parlamentari (artt. 64 e 72 Cost.). Nonostante il \"nomen iuris\" \"regolamento\" sia riferito di solito a fonti di grado sovra nazionale oppure a fonte secondaria, il Regolamento della Camera dei deputati e il Regolamento del Senato sono fonti di grado primario, testi cospicui cui la Costituzione lascia ampia autonomia per quanto riguarda l'organizzazione interna ed il funzionamento delle Camere.\nGli attuali regolamenti parlamentari sono in vigore dal 1971. Nei casi in cui il Parlamento si riunisce in seduta comune vige il Regolamento della Camera dei Deputati.\nAltre fonti.\nAltre fonti del Diritto parlamentare sono, infine, i cd. \"Regolamenti parlamentari minori\" (equiparati ai regolamenti parlamentari generali da parte della Giurisprudenza e di parte della dottrina), gli statuti dei gruppi parlamentari (ai sensi dell'Art. 53 del Regolamento del Senato) e le fonti non scritte (\"consuetudini costituzionali\", \"convenzioni costituzionali\", \"regole di correttezza costituzionale\", prassi e precedenti)."}
{"id": "236171", "revid": "123213186", "url": "https://it.wikipedia.org/wiki?curid=236171", "title": "Giuseppe Lazzaro Danzuso", "text": "Biografia.\nDopo l'esordio nel 1976 come autore e conduttore di una trasmissione radiofonica sullo spettacolo diretta da Giuseppe Tornatore sulla Rai regionale siciliana, ha cominciato a scrivere critiche teatrali per il quotidiano catanese del pomeriggio Espresso sera. Poi ha lavorato con l'emittente televisiva Antenna Sicilia, dove \u00e8 diventato professionista, e con il quotidiano La Sicilia, sempre dello stesso gruppo editoriale. Passato all'ANSA, prima ha retto l'ufficio di Catania, poi, a Roma, \u00e8 stato tra i coordinatori della redazione televisiva che realizzava tg per Bloomberg Television e contenuti per le news di Stream. Attualmente si occupa di uffici stampa. Ha scritto numerosi libri sulla Sicilia. Da regista ha realizzato pi\u00f9 di venti documentari e, nel 2021, un film a soggetto, il mediometraggio \"Milena, la luna\", presentato in anteprima nazionale nel Festival internazionale del Cinema di Frontiera di Marzamemi . Ha scritto anche per il teatro debuttando nel 2015 con \u201c'Ntonia e Pasqualinu\u201d , tratto dal libro \"Gran Circo Catania\" , che ha come sottotitolo \"Guida improbabile a una citt\u00e0 incredibile\" . Dopo un saggio sulle feste popolari al tempo dei selfie nel libro \"\u00c8 viva Sant'Agata\", ha scritto, nel 2018, il suo primo romanzo, \"Ritorno all'Amarina\", accolto da critiche molto positive. Nella sua carriera ha ottenuto numerosi riconoscimenti tra cui il Premio giornalistico nazionale \u201cPi\u00f9 a Sud di Tunisi\u201d per il reportage (2006), il Premio giornalistico internazionale Pantalica (1995), e i riconoscimenti internazionali Polifemo d'argento (1993) e Solemare (1987). \u00c8 stato, dal 2004 al 2013, consigliere regionale dell'Ordine dei giornalisti di Sicilia, diventando poi presidente del Consiglio di disciplina territoriale ."}
{"id": "236173", "revid": "767487", "url": "https://it.wikipedia.org/wiki?curid=236173", "title": "Overdenture", "text": "L'overdenture \u00e8 un sistema costituito da una protesi totale o parziale rimovibile, ancorata a radici naturali opportunamente trattate o a radici artificiali, (impianti), in titanio composte da due parti distinte: la vite (fixture) e la testa (abutment).\nLa vite \u00e8 quella parte che deve essere inserita nell'osso mascellare o nella mandibola, ed \u00e8 una vera vite filettata che deve essere avvitata. Nella parte che sporge dall'osso dopo essere stata inserita, ha una filettatura (maschio o femmina a seconda del sistema adottato) nella quale deve essere avvitata la testa. L'impianto con filettatura femmina \u00e8 chiamato a \"connessione interna\", quello con filettatura maschio \u00e8 ovviamente chiamato a \"connessione esterna\". Gli ultimi modelli di viti prevedono l'accoppiamento conometrico tra vite ed testa, piuttosto che l'accoppiamento tramite filettatura.\nLa testa \u00e8 composta da una sfera con un prolungamento filettato che si inserisce avvitandolo, nella vite.\nA procedimento terminato si vedranno sporgere dalla mucosa delle piccole sfere metalliche. Queste costituiscono gli attacchi sui quali sar\u00e0 ancorata la dentiera.\nLa dentiera, inoltre, deve poter essere fissata alle sfere. A questo scopo vengono inseriti nella base della dentiera, in corrispondenza delle sfere, delle calotte in teflon che saranno il congiungimento tra la dentiera stessa e l'impianto. Questo sistema rende stabile la dentiera mantenendo la possibilit\u00e0 di toglierla, pulirla e reinserirla con facilit\u00e0."}
{"id": "236175", "revid": "1543377", "url": "https://it.wikipedia.org/wiki?curid=236175", "title": "The Doors (album)", "text": "The Doors \u00e8 l'album di debutto della rock band americana The Doors. Registrato nel 1966 al Sunset Sound Recorders, Hollywood, California, \u00e8 stato prodotto da Paul A. Rothchild e pubblicato il 4 gennaio 1967. L'album contiene il singolo \"Light My Fire\" e la lunga canzone \"The End\", contenente la famosa sezione dedicata al complesso edipico. \"The Doors\" \u00e8 considerato disco fondamentale per l\u2019evoluzione del rock psichedelico ed \u00e8 stato acclamato dalla critica.\n\"The Doors\" \u00e8 stato inserito nella Grammy Hall of Fame; \"Light My Fire\" \u00e8 stato anche inserito nella Grammy Hall of Fame. L\u2019album \u00e8 stato ristampato diverse volte su CD, inclusa una rimasterizzazione del 1999 in \"risoluzione avanzata 96/24 bit\", un remix per il quarantesimo anniversario nel 2007 ed un nuovo remaster del 2017 in stereo e mono - \"50th Anniversary Deluxe Edition\". Nel 2015 la Library of Congress ha selezionato \"The Doors\" per l'inclusione nel National Recording Registry in base al suo significato culturale, artistico o storico. La rivista \"Rolling Stone\" l'ha inserito al 42\u00ba posto della sua lista dei 500 migliori album.\nOrigini.\nLa formazione finale dei Doors si form\u00f2 verso la fine dell'estate del 1965 dopo che i due fratelli di Ray Manzarek, Rick e Jim Manzarek, se ne andarono e si un\u00ec Robby Krieger. Krieger, nonostante le solide basi di chitarra classica e trascorsi al pianoforte e alla tromba, suonava la chitarra elettrica solo da sei mesi quando fu invitato a diventare un membro della band. Il gruppo comprendeva anche il batterista influenzato dal jazz John Densmore e Jim Morrison alla voce. La band aveva inizialmente firmato un contratto di sei mesi con la Columbia Records, ma chiese un rilascio anticipato dopo che la casa discografica non riusc\u00ec a ottenere un produttore per l'album e li inser\u00ec in una drop list.\nDopo essere stati rilasciati dall'etichetta, i Doors suonarono tra il febbraio e l'agosto del 1966 in due storici club del Sunset Strip, il London Fog e il Whisky a Go Go. Furono individuati dal presidente di Elektra Records Jac Holzman, che era presente su suggerimento del cantante dei Love, Arthur Lee. Nell'estate del 1966 Holzman li firm\u00f2 per Elektra Records su raccomandazione del produttore Paul Rothchild.\nRegistrazione.\nL'album \u00e8 stato registrato dal produttore Paul A. Rothchild e dall'ingegnere audio Bruce Botnick ai \"Sunset Sound Studios\" di Hollywood, in California, in meno di un mese, tra agosto e settembre 1966. Per la registrazione \u00e8 stato utilizzato un registratore a quattro tracce, che ne utilizza principalmente tre: basso e batteria su uno, chitarra e organo su un altro e la voce di Morrison sul terzo. La quarta traccia \u00e8 stata utilizzata per la sovraincisione. Il sessionman Larry Knechtel ha suonato il basso in \"Light My Fire\" per dare un po' 'di \"forza\" al suono del basso della tastiera di Manzarek. Per \"The End\", due take sono state montate insieme per ottenere la registrazione finale.\nComposizione.\nThe Doors contiene molte delle composizioni pi\u00f9 famose del gruppo, tra cui \"\"Light My Fire\", \"Break On Through (To the Other Side)\" e \"The End\". Nel 1969 Morrison ha dichiarato:\n\"Ogni volta che sento [\"The End\"], significa qualcos'altro per me. All'inizio era una semplice canzone di addio ... Probabilmente solo ad una ragazza, ma vedo come potrebbe essere un addio ad una specie di infanzia. Non lo so davvero. Penso che sia abbastanza complessa ed universale nelle sue immagini da poter quasi essere qualsiasi cosa tu voglia che sia\".\nIntervistato da Lizze James, ha sottolineato il significato del verso \"Il mio unico amico, la fine\":\n\"A volte il dolore \u00e8 troppo da esaminare, o addirittura da tollerare ... Questo non lo rende malvagio, per\u00f2 - o necessariamente pericoloso. Ma le persone temono la morte ancor pi\u00f9 del dolore. \u00c8 strano che temano la morte. La vita fa molto pi\u00f9 male della morte. In punto di morte, il dolore \u00e8 finito. S\u00ec, immagino sia un amico\"\".\"\n\"Break On Through (To the Other Side)\" fu pubblicato come primo singolo del gruppo, relativamente senza successo, raggiungendo il numero 104 in \"Cash Box\" e il numero 126 in \"Billboard\". La Elektra Records ha modificato la frase \"she gets high\", sapendo che un riferimento alla droga avrebbe scoraggiato l'airplay (la maggior parte dei remaster, dal 1999 in poi, hanno ripristinato le parti originali di \"\"Break On Through\" e \"The End\"\"). La canzone \u00e8 in 4/4 e ha un ritmo abbastanza veloce, a partire dal groove di batteria in stile di batteria bossa nova di Densmore, in cui un ritmo clave viene riprodotto come un clic sul bordo sotto un pattern suonato sul ride. Densmore apprezzava la nuova moda della bossa nova importata dal Brasile da musicisti come Stan Getz e l'influenza si sente nella formula ritmica del brano[14]. Robby Krieger ha dichiarato di aver preso l'idea per il riff di chitarra dalla versione di Paul Butterfield della canzone \"Shake Your Moneymaker\" (originariamente del chitarrista blues Elmore James). Nella parte successiva, viene suonato un assolo di organo stravagante e sconnesso, in un modo simile all'introduzione di \"\"What'd I Say\" di Ray Charles.\nLa hit di successo dei Doors, \"Light My Fire\", \u00e8 stata composta da Krieger. Sebbene la versione dell'album fosse lunga poco pi\u00f9 di sette minuti, il pezzo era ampiamente richiesto per la riproduzione radiofonica, quindi fu preparato un single edit per l'airplay radiofonico, con la durata inferiore a tre minuti e l'intera sezione strumentale rimossa.\n\"The Doors\" contiene anche due cover: \"Alabama Song\" e \"Back Door Man\". \"Alabama Song\"\" \u00e8 stata scritta e composta da Bertolt Brecht e Kurt Weill nel 1927, per la loro opera \"Aufstieg und Fall der Stadt Mahagonny\" (Ascesa e caduta della citt\u00e0 di Mahagonny). La melodia venne modificata e la strofa che inizia con \"Show me the way to the next little dollar\" venne omessa. Nella versione dell'album, Morrison modific\u00f2 la seconda strofa da \"Show me the way to the next pretty boy\" a \"Show me the way to the next little girl\", sebbene nella registrazione del 1967, \"Live at the Matrix\", canti il verso originale. Il Chicago blues di \"\"Back Door Man\" \u00e8 stato scritto da Willie Dixon e fu registrato originalmente da Howlin 'Wolf.\nPubblicazione e riedizioni.\n\"The Doors\" fu pubblicato il 4 gennaio 1967 da Elektra Records. Scal\u00f2 velocemente la Billboard 200, diventando infine un enorme successo negli Stati Uniti una volta che \"Light My Fire\" ebbe scalato le classifiche, con l'album che raggiunse il numero 2 in classifica nel settembre 1967 (bloccato dietro \"Sgt. Pepper's Lonely Hearts Club Band\") e ottenendo lo status di multi-platino. In Europa, la band avrebbe dovuto aspettare pi\u00f9 a lungo per un riconoscimento simile. \"Light My Fire\" rest\u00f2 inizialmente bloccata al numero 49 nella classifica dei singoli del Regno Unito, mentre l'album non riusciva ad entrare in classifica. Tuttavia, nel 1991, sostenuta dal film di alto profilo di Oliver Stone, The Doors, una ristampa di \"Light My Fire\" raggiunse il numero 7 nella classifica dei singoli, e l'album raggiunse il numero 43.\nL'LP mono (\"Elektra EKL-4007\") ha dei mix unici che suonano diversi dalla versione stereo (\"EKS-74007\"). L'LP mono \u00e8 stato cancellato non molto tempo dopo la sua uscita originale ed \u00e8 rimasto non disponibile fino al 2010, quando \u00e8 stato ristampato come un LP audiofilo da 180 grammi in edizione limitata da Rhino Records. Il mix del 40 \u00b0 anniversario dell'album di debutto contiene una versione stereo di \"Light My Fire\" per la prima volta a velocit\u00e0 corretta. In precedenza, solo i singoli originali a 45 RPM (\"Light My Fire\" e \"Break On Through\") venivano prodotti alla velocit\u00e0 corretta.\nThe Doors \u00e8 stato rilasciato nel 2006 in DVD-Audio multicanale e il 14 settembre 2011 su Super Audio CD ibrido stereo-multicanale dalla Warner Japan nella loro serie Warner Premium Sound. L'album \u00e8 stato nuovamente rimasterizzato e ristampato il 31 marzo 2017, per celebrare il 50 \u00b0 anniversario dell'album. Questa edizione del 50 \u00b0 anniversario deluxe contiene il mix stereo originale (incluso \"Light My Fire\"\" nella sua velocit\u00e0 originale errata) e il mix mono originale, entrambi disponibili per la prima volta in forma rimasterizzata.\nCritica ed eredit\u00e0.\nIn una recensione contemporanea per la rivista \"Crawdaddy!\", Paul Williams menzion\u00f2 \"The Doors\" come \"un album di grandezza\" mentre paragon\u00f2 la band a Brian Wilson e ai Rolling Stones come creatori di \"musica moderna\", con la quale i compositori \"jazz\" e \"classici\" contemporanei devono cercare di misurarsi \". Williams aggiunse: \"La nascita del gruppo \u00e8 in questo album, ed \u00e8 buono come nessun'altra cosa nel rock. Ci\u00f2 che impressiona dei Doors \u00e8 che miglioreranno.\"\nRobert Christgau fu meno entusiasta nella sua colonna per \"Esquire\", raccomandando l'album ma con riserve. Ha approvato l'organo di Manzarek e il canto \"flessibile anche se a volte debole\" di Morrison, evidenziando la presenza di un \"grande originale hard rock\" in \"\"Break on Through\" e canzoni intelligenti come \"Twentieth Century Fox\"\", ma fu pi\u00f9 critico verso il \" materiale \"esoterico\" come il \"lungo e oscuro canto funebre\" di \"The End\". Ha anche trovato i testi di Morrison spesso autoindulgenti, in particolare versi come \"our love becomes a funeral pyre\", che a sua detta avrebbe rovinato \"Light My Fire\", e descrivendo come \"the nebulousness that passes for depth among so many lovers of rock poetry\" il testo di \"The End\".\nDa allora \"The Doors\" \u00e8 stato spesso etichettato dalla critica come uno dei pi\u00f9 grandi album di tutti i tempi; secondo Acclaimed Music, \u00e8 la 27\u00aa incisione pi\u00f9 classificata nella lista di tutti i tempi. Nel 2003, Parke Puterbaugh di Rolling Stone ha definito il disco \"il matrimonio di maggior successo tra la poetica rock del quartetto di Los Angeles e l'hard rock dal temperamento classico - un classico impassibile e immacolato\". Sean Egan della BBC Music afferma: \" il debutto eponimo dei The Doors ha portato la musica popolare in aree precedentemente ritenute impossibili: l'incitamento ad espandere la propria consapevolezza dell'apertura \"Break on Through\" era solo l'inizio del loro programma incendiario.\"\nNel 2000, l'album \u00e8 stato votato numero 46 nella classifica dei 1000 migliori album di tutti i tempi di Colin Larkin. I Doors sono al numero 42 della lista Rolling Stone dei \"500 Greatest Albums of All Time\". Quando la lista \u00e8 stata rivista nel 2020, l'album \u00e8 stato incluso al numero 86. La rivista Q ha classificato l'album al numero 75 nella sua lista dei \"100 Greatest Albums Ever\" e al numero 226 nella rivista NME \"500 Greatest Albums of All Time\". Nel 2007, Rolling Stone lo ha incluso nella loro lista di The 40 album essenziali del 1967."}
{"id": "236178", "revid": "697352", "url": "https://it.wikipedia.org/wiki?curid=236178", "title": "Waiting for the Sun", "text": "Waiting for the Sun \u00e8 il terzo album del gruppo rock statunitense The Doors, pubblicato dalla Elektra Records nel 1968.\nIl brano che d\u00e0 il titolo all'album, \"Waiting for the Sun\", non fa parte di questo disco, ma dell'album \"Morrison Hotel\", pubblicato due anni dopo, nel 1970.\nIl disco.\nGeneralmente considerato il disco pi\u00f9 \"commerciale\" della band, l'album fu l'unico dell'intera discografia dei Doors a raggiungere la posizione numero 1 nelle classifiche statunitensi Billboard 200 per quattro settimane e di quelle francesi e la numero 3 in Canada mentre il singolo \"Hello, I Love You\" raggiunse la posizione numero 1 in quella dei singoli per due settimane vincendo il disco d'oro.\nL'album riscosse un buon successo di vendite anche in Gran Bretagna dove raggiunse la posizione numero 16 in classifica, guadagnandosi il disco d'oro e successivamente quello di platino.\nStruttura.\nLa traccia \"Celebration of the Lizard\", lungo poema morrisoniano dai toni apocalittici, avrebbe dovuto occupare l'intera seconda facciata dell'LP, ma il gruppo non riusc\u00ec mai a registrare una versione completa e convincente dell'intera composizione (essa sarebbe stata riproposta quasi completa solo successivamente ed in una versione dal vivo sull'album \"Absolutely Live\" del 1970), e sull'album rimase solo il frammento intitolato \"Not to Touch the Earth\".\nMolti fan ipotizzarono quindi che, una volta scartata \"Celebration of the Lizard\", fossero state riesumate due delle prime canzoni del gruppo, registrate nuovamente e utilizzate come \"riempitivi\".\nQuesti brani sarebbero \"Hello, I Love You\" e \"Summer's Almost Gone\", che risalivano al primo demo della band, datato 1965.\nQuesto album segn\u00f2 anche il passaggio di Ray Manzarek da una tastiera Vox Continental a una Gibson G-101, l'organo con il quale suon\u00f2 spesso dal vivo nei concerti di quel periodo.\n\"Celebration of the Lizard\" e due \"take\" iniziali di \"Not to Touch the Earth\" sono state incluse come \"bonus tracks\" nella ristampa pubblicata in occasione del 40\u00ba anniversario del disco.\nCritica.\nSebbene si tratti di un album liricamente forte e che contiene alcuni brani rilevanti come la minacciosa \"Five to One\", l'antimilitarista \"The Unknown Soldier\" e l'evocativa \"Spanish Caravan\", musicalmente il disco \u00e8 stato spesso criticato per il suo sound \"soft-rock\", ammorbidito rispetto ai primi due album della Band."}
{"id": "236179", "revid": "436907", "url": "https://it.wikipedia.org/wiki?curid=236179", "title": "The Soft Parade", "text": "The Soft Parade \u00e8 il quarto album dei Doors, pubblicato dall'etichetta Elektra Records nel 1969. Questo album non ebbe il successo dei precedenti probabilmente a causa dei differenti arrangiamenti dei brani inclusi. Vi troviamo infatti una sezione fiati e strumenti ad arco con sonorit\u00e0 che volutamente si distaccano dall'abituale sound della band.\nIl disco.\nOrigine e storia.\nNel settembre del 1968, dopo la celebrata tourn\u00e9e in Europa, Manzarek, Densmore, e Krieger fecero ritorno a Los Angeles, mentre Morrison e Pamela affittarono un appartamentino a Londra per una vacanza di un mese. Nella capitale britannica Jim conosce il poeta statunitense Michael McClure, che lo incoraggia a pubblicare le sue poesie. A fine ottobre Morrison torna negli Stati Uniti per ricongiungersi ai compagni che intanto stanno progettando il nuovo album nei nuovi studi di registrazione della Elektra Records appena completati. L'idea della band e del loro produttore Paul A. Rothchild \u00e8 quella di ampliare gli orizzonti sonori dei Doors. Rothchild, particolarmente impressionato dal \"Sgt. Pepper's\" dei Beatles, spinge affinch\u00e9 il gruppo inserisca nel proprio sound un'orchestra per incorporare elementi classici e jazz nella musica. Jim Morrison per\u00f2 si estranea dal lavoro di gruppo in studio sentendosi maggiormente coinvolto nella stesura delle sue poesie.\nRegistrazione.\nI primi brani ad essere approntati sono \"Touch Me\" e \"Wild Child\". Il primo \u00e8 una composizione di Robby Krieger inizialmente intitolata \"Hit Me\" (\"colpiscimi\") ispirata ad una lite fra il chitarrista e la sua ragazza Lynn, titolo poi modificato in \"Touch Me\" (\"toccami\") su richiesta di Morrison. La canzone \u00e8 il primo brano di un gruppo rock a contenere un assolo di sax tenore (suonato dal jazzista nero Curtis Amy gi\u00e0 con Dizzy Gillespie). \"Wild Child\" \u00e8 invece un brano dalla sonorit\u00e0 pi\u00f9 tipicamente alla Doors prima maniera, dedicato, secondo fonti differenti, a Pamela Courson o al \"poeta maledetto\" Arthur Rimbaud morto a Marsiglia all'et\u00e0 di 37 anni.\nA causa dei crescenti problemi con l'alcol di Jim Morrison, il chitarrista Robby Krieger ebbe una presenza pi\u00f9 preponderante in \"The Soft Parade\" che in ogni altro album del gruppo, contribuendo a circa la met\u00e0 del materiale sul disco, e cantando la traccia vocale principale del ritornello in \"Runnin' Blue\" (brano dedicato alla memoria di Otis Redding da poco deceduto).\nPer la prima volta in assoluto, i crediti compositivi delle canzoni sul disco non furono attribuiti genericamente ai Doors come gruppo, ma ai vari membri individuali (in particolare Morrison e Krieger) poich\u00e9 Morrison era particolarmente scontento del verso \"get your guns\" (\"prendete i vostri fucili\") presente in \"Tell All the People\", la prima traccia dell'album. Morrison temeva che gli ascoltatori potessero percepire tale strofa come un incitamento alla violenza, prendendo per buono il significato letterale della frase, e volle quindi prendere le distanze dall'affermazione (anche se non si rifiut\u00f2 di cantare il verso incriminato).\nMentre dai primi tre album della band erano sempre stati estratti al massimo due brani da pubblicare come singoli promozionali, \"The Soft Parade\" conteneva addirittura quattro brani pubblicati su singolo, alcuni dei quali inizialmente pensati come singoli da non includersi nell'album, ma poi inseriti all'ultimo per la scarsit\u00e0 di nuovo materiale pronto. Le uniche due canzoni sull'album che non furono pubblicate su singolo sono \"Shaman's Blues\" e \"The Soft Parade\". In controtendenza, solamente un singolo venne estratto dal seguente album dei Doors, \"Morrison Hotel\". \u00c8 infine importante segnalare che tutti i singoli di maggior successo pubblicati presenti su \"The Soft Parade\" erano opera di Robby Krieger.\nAccoglienza critica.\nL'album venne accolto con reazioni contrastanti sia dai fan che dalla critica proprio per l'inclusione di fiati ed archi, in netta opposizione al pi\u00f9 semplice e viscerale sound dei primi album della band. La critica inoltre sottoline\u00f2 il fatto che dal punto di vista lirico e dei contenuti, \"The Soft Parade\" non si discostava dai precedenti album dei Doors, e che ci\u00f2 non era innovativo. In retrospettiva, l'album \u00e8 stato rivalutato da critici e fan (in occasione della ristampa dell'album per il 40\u00ba anniversario del gruppo, nel numero dell'agosto 2007 di \"Downbeat Magazine\", il corrispondente Dan Ouellette dichiar\u00f2 che il disco era da considerarsi \"l'apice creativo\" dei Doors), e la title track conclusiva, il lungo brano \"The Soft Parade\", uno dei capolavori sottovalutati della band.\nDopo l'insuccesso dell'album, i Doors ritornarono ad uno stile pi\u00f9 semplice e con meno pretese artistiche con gli album \"Morrison Hotel\" e \"L.A. Woman\".\nCommentando la cattiva accoglienza riservata al disco dalla critica, Morrison disse: \u00abLe cose ci sfuggirono un po' di mano, ed impiegammo troppo per realizzarlo. Ci vollero pi\u00f9 di nove mesi. Un album dovrebbe essere come un libro di racconti con un unico filo conduttore, dovrebbe avere uno stesso feeling e uno stile armonioso, il che \u00e8 proprio quello che manca a \"The Soft Parade\"\u00bb.\nRobby Krieger invece la pensava in maniera differente, ma ugualmente rassegnata: \u00abA noi piaceva, ma, a quanto pareva, eravamo i soli\u00bb.\nRay Manzarek: \u00abVolevamo inserire nel nostro sound dei fiati e anche una sezione d'archi, per sentire cosa veniva fuori\u00bb.\nNonostante le perplessit\u00e0 dei critici, l'album raggiunse comunque la posizione numero 6 nella classifica di Billboard, mentre il singolo \"Touch Me\" fu quello che nella classifica dei singoli raggiunse la posizione pi\u00f9 alta, cio\u00e8 la terza. Con tutto ci\u00f2 l'album si aggiudic\u00f2 il disco d'oro e successivamente quello di platino."}
{"id": "236180", "revid": "123490768", "url": "https://it.wikipedia.org/wiki?curid=236180", "title": "Odontoiatria conservativa", "text": "L'odontoiatria conservativa \u00e8 una branca dell'odontoiatria restaurativa che si occupa della cura dei denti interessati da processi cariosi, delle procedure per l'eliminazione della carie e di quelle relative alla chiusura delle cavit\u00e0 risultanti dall'eliminazione dello smalto e della dentina cariata, tramite l'utilizzo di appositi materiali.\nLe carie possono essere superficiali o profonde. Nel primo caso ci si limita ad asportare parte della dentina e dello smalto interessati dalla carie, otturando il dente con appositi materiali (amalgama d'argento o compositi). L'uso degli amalgami d'argento (a causa del contenuto in mercurio) \u00e8 stato sostituito ormai dai materiali compositi che per le loro caratteristiche adesive permettono una preparazione della cavit\u00e0 cariosa meno ampia rispetto all'uso dell'amalgama che richiedeva cavit\u00e0 dalle caratteristiche particolari perch\u00e9 fossero ritentive. Nelle carie profonde vi pu\u00f2 essere un interessamento della polpa del dente, contenente anche le fibre nervose, e allora si ricorre alla cura canalare detta anche devitalizzazione.\nIl termine \"conservativa\" indica l'obbiettivo di tali cure, cio\u00e8 di \"conservare\" i denti altrimenti distrutti dalla carie.\nConservativa moderna.\nL'odontoiatria conservativa moderna \u00e8 basata sul concetto di minima invasivit\u00e0, con la rimozione del solo tessuto cariato e la sua sostituzione con un materiale da restauro, che viene legato direttamente al tessuto sano. Negli ultimi anni, infatti, sono state quasi abbandonate gli amalgami d'argento (che richiedevano una preparazione ritentiva, quindi estesa) a favore dei compositi.\nI Compositi.\nIl composito \u00e8 costituito da:\nMatrice resinosa.\n\u00c8 la componente chimicamente attiva del composito, \u00e8 inizialmente sotto forma di monomero fluido, e viene poi convertita in polimero rigido (polimerizzazione).\nLa matrice \u00e8 la fase continua a cui vengono aggiunti gli altri componenti. La maggior parte delle matrici dei compositi si basano sulla bis-GMA elaborate da Bowen del National Institute Of Standards And Techenology e brevettata nel 1962. Il bis-GMA si forma dalla reazione di Bisfenolo-A con due molecole di glicidil-metacrilato.\nAlcuni compositi usano UDMA invece di bis-GMA mentre molti oggi usano una combinazione dei due materiali. Recentemente, qualche produttore ha aggiunto una dose di TEG-DMA, una resina a bassa viscosit\u00e0 usata come diluente. La formulazione di un materiale che usa bis-GMA pu\u00f2 influire sulle propriet\u00e0 di modellazione e promette di ridurre la contrazione di volume.\nRiempitivo inorganico.\nLe particelle riempitive possono essere di vetro (come il vetro di bario o borosilicato), ossido di zirconio, ossido di alluminio, o biossido di silicio, che vengono aggiunti alla matrice per migliorarne le propriet\u00e0 fisiche.\nIl riempitivo migliora la traslucenza;\nriduce il coefficiente di dilatazione termica;\nriduce la contrazione di polimerizzazione del composito;\nrende il materiale pi\u00f9 duro, pi\u00f9 denso e pi\u00f9 resistente all'uso.\nGeneralmente, pi\u00f9 grande \u00e8 la percentuale di riempitivo aggiunto (in volume o in peso), migliori sono le propriet\u00e0 fisiche del composito. Tuttavia, il carico di riempitivo ha un limite superiore oltre il quale il materiale diventa troppo viscoso per poter essere usato clinicamente.\nAgente accoppiante.\n\u00c8 il silano, una molecola che ha due gruppi funzionali:\nIl ruolo del Silano \u00e8 quindi quello di legare tra di loro due materiali non affini, come la matrice idrofoba e il riempitivo idrofilo.\nIl pi\u00f9 utilizzato \u00e8 il metacrilossipropiltrimetossilossano.\nAttivatore.\nL'attivatore \u00e8 un componente chimico che ha la funzione di fare iniziare la polimerizzazione.\nL'attivazione pu\u00f2 essere iniziata per mezzo della reazione chimica dei componenti misti (autopolimerizzanti o duali) o attraverso l'esposizione a luce di adeguata lunghezza d'onda (fotopolimerizzanti).\nLe resine composite autopolimerizzanti contengono un iniziatore (solitamente il perossido di benzoile) ed un attivatore (solitamente un'ammina organica), che, una volta che le due paste in cui \u00e8 fornito il composito vengono spatolate, reagiscono portando alla polimerizzazione.\nIl vantaggio maggiore delle resine composite autopolimerizzanti \u00e8 l'alto grado di polimerizzazione raggiunto, maggiore rispetto alle resine fotopolimerizzanti. Per contro, le autopolimerizzanti devono essere utilizzate velocemente e fanno inoltre perdere molto tempo all'operatore nel rimuovere gli eccessi e ricreare l'anatomia del dente.\nLe resine fotopolimerizzabili contengono un iniziatore (solitamente canforochinone) e un'ammina terziaria come agente riducente. Una volta sottoposti all'effetto dell'attivatore (fonte di luce alogena), questi reagiscono portando alla formazione di radicali liberi che portano a rottura dei doppi legami C=C. Questo porter\u00e0 al legame dei vari monomeri a formare un polimero ad alto peso molecolare.\nAdesione.\nLa struttura dentaria \u00e8 idrofila, mentre le resine composite sono idrofobe, serve dunque un sistema adesivo:\nAdesione allo smalto.\nIl contenuto inorganico dello smalto maturo \u00e8 del 95-98% in peso e 86% in volume; la componente primaria \u00e8 l'idrossiapatite.\nIl rimanente consiste in acqua (4 wt% e 12 vol%) e materiale organico (1-2 wt% e 2 vol%).\nLa maggiore frazione inorganica si presenta sotto forma di cristalli submicronici, orientati su tre dimensioni, in cui l'ampiezza e la relazione di contiguit\u00e0 dei cristalli contribuisce all'unit\u00e0 microscopica, chiamata bastoncello o prisma.\nLa superficie naturale dello smalto \u00e8 liscia, e la fine dei bastoncelli sono esposti in quello che \u00e8 stato descritto come modello a buco di serratura.\nLe superfici preparate operativamente espongono i bastoncelli sui piani tangenziali, obliqui e longitudinali. Lo smalto \u00e8 per lo pi\u00f9 omogeneo in struttura e composizione, indipendentemente della sua profondit\u00e0 e locazione, eccetto per lo smalto senza prismi sulla superficie esterna, in cui i cristalli corrono in modo parallelo uno con l'altro e perpendicolari alla superficie.\nNel 1955 Buonocore introdusse l'idea di mordenzare lo smalto con acido ortofosforico, ponendo le basi per l'adesione; questa tecnica viene ancora utilizzata e permette di produrre un complesso tridimensionale sulla superficie smaltea, aumentando sia l'area disponibile per l'adesione, sia l'energia libera di superficie. Dopo la mordenzatura lo smalto ha una superficie irregolare, perch\u00e9 questo crea delle microritenzioni dell'ordine di 10-15 micron, in cui il bonding potr\u00e0 andare a creare ritenzioni micromeccaniche.\nA seconda dell'orientamento dei prismi, istologicamente sar\u00e0 possibile vedere tre modelli:\nAdesione alla dentina.\nLa dentina \u00e8 un tessuto umido, attraversato da un gran numero di tubuli in comunicazione con la polpa; la composizione in peso \u00e8 data dal 70% di materiale inorganico (idrossiapatite), dal 18% di materiale organico (collagene) e dal 12% d'acqua.\nQuando si prepara una cavit\u00e0 in dentina, i detriti creati dagli strumenti insieme ai batteri formano uno strato di spessore compreso tra 1 e 5 microns detto Smear Layer; i detriti che si depositano all'imbocco dei tubuli dentinali formano dei \"tappi\" detti smear plugs.\nLa mordenzatura della dentina con acido ortofosforico al 37% rimuove lo smear layer, gli smear plugs e un sottile strato di idrossiapatite, mentre non danneggia minimamente le fibre collagene; la dentina mordenzata \u00e8 quindi priva di detriti, ha una superficie pi\u00f9 ampia, i tubuli sono aperti e in superficie ci sono molte fibre collagene esposte. L'adesione sulla dentina deve la sua efficienza proprio a questa fitta trama di fibre, attraverso le quali penetra la resina per formare, dopo la polimerizzazione, uno strato ibrido costituito da resina e collagene che assicura un legame micromeccanico. \nIl problema \u00e8 che le fibre collagene non sono pi\u00f9 sostenute dall'idrossiapatite, quindi se si disidratano rischiano di collassare, rendendo poi impossibile la penetrazione della resina e la formazione dello strato ibrido; \u00e8 per questo che applica un primer che contiene monomeri idrofilici che sostengono il collagene. Infine si applica la resina, detta bonding che va a formare lo strato ibrido e i resin tags (i cosiddetti zaffi resinosi dati dall'ingresso della resina nei tratti iniziali dei tubuli dentinari).\nAdesivi Smalto-Dentinali.\nClassificazione per generazione:\nGli adesivi che prevedono una mordenzatura e successivo lavaggio con acqua vengono detti total etch (4\u00aa e 5\u00aa generazione); gli adesivi nei quali il mordenzante \u00e8 accoppiato ad un'altra sostanza vengono detti self-etching (6\u00aa e 7\u00aa generazione).\nLa differenza sostanziale tra questi due sistemi adesivi sta, a livello dentinale, nella completa rimozione dello smear layer (nel caso dei sistemi total etch - TE) oppure nella semplice dissoluzione ed infiltrazione di questo all'interno dei tubuli dentinali, assieme agli zaffi di resina (nel caso dei sistemi self etch - SE).\nIsolamento del Campo Operatorio.\nIn odontoiatria l'isolamento del campo operatorio viene effettuato tramite la diga di gomma, uno strumento indispensabile, soprattutto se si utilizzano tecniche adesive che tollerano ben poco la presenza della saliva.\nLa Diga di Gomma.\nLa diga \u00e8 un sottile foglio di gomma sul quale vengono fatti dei fori, attraverso i quali vengono fatti passare i denti da trattare; il foglio viene stabilizzato da uno o pi\u00f9 uncini ed eventualmente da legature con del filo interdentale. Al di fuori del cavo orale, la diga \u00e8 sostenuta da un arco metallico o plastico che la tiene tesa. \nLe classi cavitarie secondo Black.\n \nLampade per la polimerizzazione.\nI compositi fotopolimerizzabili, dopo la loro applicazione, vengono illuminati con una luce di una particolare lunghezza d'onda per far unire i monomeri in polimeri. Questo \u00e8 reso possibile da una molecola che fa da fotoattivatore, che in gran parte dei prodotti \u00e8 il Canforochinone."}
{"id": "236182", "revid": "1889177", "url": "https://it.wikipedia.org/wiki?curid=236182", "title": "Triplano", "text": "Il triplano \u00e8 un aereo equipaggiato con tre ali, ognuna di uguale dimensione e montate una sopra l'altra. Di solito l'ala pi\u00f9 bassa \u00e8 montata in corrispondenza del bordo inferiore della fusoliera, l'ala centrale in corrispondenza del bordo superiore e l'ala superiore \u00e8 sorretta da strutture montate sulla fusoliera. \nStoria.\nDurante la prima guerra mondiale alcune industrie aeronautiche concepirono questo tipo di configurazione nel tentativo di aumentare la manovrabilit\u00e0 degli aerei da caccia, penalizzandone per\u00f2 la velocit\u00e0 e aumentandone la resistenza. Le esperienze di guerra dimostrarono per\u00f2 che questo tipo di aerei erano raramente superiori nelle prestazioni ai biplani, e solo pochi modelli furono prodotti in massa. La configurazione a tre ali fu provata anche su alcuni bombardieri pesanti come il Witteman-Lewis XNBL-1 Barling Bomber e su alcuni caccia anti-zeppelin della RAF. \nIl Sopwith Triplane fu il primo triplano a entrare in servizio durante la prima guerra mondiale, seguito dal pi\u00f9 famoso Fokker Dr.I pilotato dal \"Barone Rosso\" Manfred von Richthofen. Nonostante l'immagine del Dr.I sia automaticamente associata al Barone Rosso, quest'ultimo non ne era pienamente soddisfatto, a causa delle carenze mostrate rispetto agli ultimi modelli di caccia della RAF.\nCon la fine della Grande Guerra, la configurazione a tre ali non fu pi\u00f9 prodotta, perch\u00e9 complessivamente non portava alcun vantaggio tangibile rispetto ai biplani. \nNegli ultimi anni il termine \"triplano in tandem\" si usa per quegli aerei che presentano alette canard aggiuntive alla classica configurazione \"Ala\" + \"Piani di coda\" per aumentare la manovrabilit\u00e0. Alcuni di questi aerei sono il Sukhoi Su-47 o il Piaggio P180 Avanti. Tale definizione non si estende a quegli aerei canard che presentano la sola ala a delta, come Eurofighter Typhoon o Saab 37 Viggen."}
{"id": "236184", "revid": "92723", "url": "https://it.wikipedia.org/wiki?curid=236184", "title": "Anticlericalismo", "text": "Lanticlericalismo (nella sua accezione pi\u00f9 comune) \u00e8 una corrente di pensiero sviluppatasi soprattutto in riferimento alla Chiesa cattolica, che si oppone al clericalismo, ossia all'ingerenza degli ecclesiastici e della loro dottrina nella vita e negli affari dello Stato e della politica in generale.\nDescrizione.\nIn quanto \"tendenza\", non convogliata in un manifesto o in qualche movimento principale, l'anticlericalismo ha subito una serie di evoluzioni storiche e si \u00e8 sviluppato in molteplici sfaccettature, tanto che \u00e8 difficile darne una definizione condivisa. Per alcuni esso \u00e8 l'opposizione allo sconfinamento del clero in qualsiasi ambito diverso dalla pura spiritualit\u00e0 (quindi economia, politica, interessi materiali).\nQuesta forma di pensiero si colloca ideologicamente sia nell'ambito del liberalismo, sia delle sinistre radicali ma anche in alcuni partiti socialisti democratici, ed in Italia, storicamente, nei partiti che traggono origine dal pensiero mazziniano (in particolare, il Partito d'Azione ed il Partito Repubblicano Italiano), nel Partito Socialista Italiano e nel Partito Radicale. Dal punto di vista ideologico e filosofico, talvolta l'anticlericalismo si sviluppa parallelamente a quello della noncredenza. L'anticlericalismo esplicito o velato da quella che Torquato Accetto chiamava la \u00abdissimulazione onesta\u00bb \u00e8 tanto pi\u00f9 diffuso quanto pi\u00f9 il clero, in particolare nei suoi vertici cardinalizi e vescovili, tende a sovrintendere alla vita e all'organizzazione politico-civile dello Stato.\nIn Europa, l'anticlericalismo si \u00e8 sviluppato lungo parte della storia cristiana ed ha avuto come precursori figure di cristiani come Erasmo da Rotterdam, Immanuel Kant, Paolo Sarpi, Gottfried Arnold e Thomas Woolston, che considerava quale vero unico autentico miracolo di Ges\u00f9 la cacciata dei mercanti dal Tempio. L'anticlericalismo italiano (tra i primi esponenti sono oggi annoverati personaggi come Marsilio da Padova, Niccol\u00f2 Machiavelli, Francesco Guicciardini, il Platina e Giordano Bruno), giunger\u00e0 ad avere i suoi primi \"martiri\" nella prima met\u00e0 del settecento con Pietro Giannone, morto in carcere a Torino, e Alberto Radicati di Passerano, morto esule all'Aia.\nVanno poi ricordati gli illuministi francesi - tra i quali Voltaire e Diderot - che si opposero a ogni forma di clericalismo. Elementi anticlericali, secondo alcuni, sono presenti nella prima fase della Riforma luterana che abolisce gli ordini regolari, non riconosce n\u00e9 il sacramento dell'ordine, n\u00e9 l'obbligo del celibato ecclesiastico, proclamando il sacerdozio universale di ogni cristiano che ha la sua guida nella sola Sacra Scrittura.\nIn particolare, gli anabattisti riconoscevano Cristo come unico capo della Chiesa, e negavano il valore della gerarchia e del magistero, affidandosi all'insieme dei credenti e dalla loro quotidiana imitazione dell'esempio di Cristo. La Controriforma inaugurata dal Concilio di Trento \u00e8 stata anche una risposta a tali istanze antigerarchiche presenti, sia pure con grandi diversit\u00e0 e con differenti gradi di intensit\u00e0, nel mondo protestante e, per Paesi come l'Italia, la Spagna, il Portogallo, l'Austria, la Baviera, la Polonia, la Croazia, l'America Latina un'istanza di rinnovata clericalizzazione non solo della vita religiosa, ma anche nella vita socio-politica, in particolare attraverso il controllo della formazione scolastica e del costume femminile.\nAnticlericalismo in Italia.\nIl XVIII secolo.\nNel Settecento si diffonde l'anticurialismo, una tendenza giuridica che si ergeva a difesa dello Stato assolutista contro i privilegi della Chiesa e particolarmente contro le prerogative del Tribunale dell'Inquisizione, che sottraeva allo Stato parte del suo ruolo nell'amministrazione della giustizia. L'origine dell'anticurialismo risale alla seconda met\u00e0 del Cinquecento, quando a Napoli il vicer\u00e9 spagnolo Pedro Af\u00e1n de Ribera, che pure represse duramente i valdesi in Calabria, si oppose alla pubblicazione dei decreti del Concilio di Trento e all'istituzione dell'Inquisizione spagnola nel Regno di Napoli. Nel Settecento l'anticurialismo assume l'aspetto di una corrente filosofica e giuridica con autori come il sacerdote salernitano Antonio Genovesi, il cavese Costantino Grimaldi, autore delle \"Considerazioni intorno alle rendite ecclesiastiche del Regno di Napoli\" (Napoli, 1708) e delle \"Discussioni istoriche teologiche e filosofiche\" (Lucca, 1725) e il foggiano Pietro Giannone, che a Ginevra, patria del calvinismo, gi\u00e0 inviso alla Chiesa per la sua opera storica, compose un altro lavoro dal forte sapore anticlericale \"Il Triregno. Del regno terreno, Del regno celeste, Del regno papale\", che sar\u00e0 pubblicato postumo solo nel 1895.\nNel 1730 Alberto Radicati di Passerano, esule a Londra, pubblic\u00f2 un opuscolo anticlericale, sotto il titolo \"A Comical and True Account of the Modern Cannibal's Religion\", in cui rigetta il cattolicesimo e ne dipinge una mordace caricatura, sulla scorta degli autori illuministi francesi. Nel 1732 pubblic\u00f2 la Dissertazione filosofica sulla morte, un'opera in cui rivendicava il diritto al suicidio e all'eutanasia.\nIn tutto il secolo si rafforza anche l'antigesuitismo, un movimento di ostilit\u00e0 contro la Compagnia di Ges\u00f9, simbolo della fedelt\u00e0 al papa, accusata di ingerenze clericali in politica e nella scienza. Mentre l'aspirazione illuministica alla libert\u00e0 diveniva il marchio del secolo, la presenza dei gesuiti si faceva via via inaccettabile, tanto che furono espulsi da tutti gli Stati cattolici, a cominciare dal Portogallo (1750). Il primo Stato italiano ad espellere i Gesuiti fu il regno di Napoli (1767), seguito dal ducato di Parma e Piacenza. Nel 1773 papa Clemente XIV con il breve \"Dominus ac Redemptor\" decise la definitiva soppressione della Compagnia di Ges\u00f9.\nNella seconda met\u00e0 del XVIII secolo l'infante Filippo I di Parma e il suo ministro Guillaume du Tillot adottarono nel ducato di Parma e Piacenza una politica anticlericale, che poneva pesanti limitazioni nella capacit\u00e0 della Chiesa di acquisire e possedere beni immobili e di ereditare. Addirittura gli ecclesiastici furono esclusi della successione ereditaria delle loro famiglie. Ai vescovi furono proibiti impiegati che non fossero laici e fu loro sottratta la giurisdizione sugli ospedali e sulle opere pie. Con Ferdinando di Borbone non cessarono le vessazioni del clero e papa Clemente XIII fece affiggere un breve di protesta (\"Monitorium\"), che suscit\u00f2 tali reazioni che in breve tempo quasi tutti gli Stati d'Europa presero posizione contro il Papa.\nA Napoli la tendenza anticuriale \u00e8 rappresentata in politica dal primo ministro Bernardo Tanucci. Con il concordato del 1741, la Santa Sede aveva concesso larghi privilegi ai monarchi napoletani che erano sempre stati vicini al papato, non prima di lunghe trattative condotte dall'arcivescovo di Taranto Celestino Galiani, che agiva come ministro plenipotenziario del Regno di Napoli ed era egli stesso un uomo di cultura, fiancheggiatore delle tendenze anticuriali. Il Tanucci volle applicare il Concordato in una chiave di imposizione di una politica ecclesiastica statale (\"regalismo\"), che andava a infrangere la tradizionale armonia tra il potere civile e quello religioso. Sulla scorta delle rivendicazioni gallicane gi\u00e0 applicate in Francia, le entrate di episcopati e abbazie vacanti affluirono alla corona, conventi e monasteri superflui vennero soppressi, le decime abolite e nuove acquisizioni di propriet\u00e0 da parte delle istituzioni ecclesiastiche tramite la manomorta vietate. La pubblicazione delle bolle papali necessitava della previa autorizzazione reale (il cosiddetto exequatur). Anche le nomine vescovili nel Regno caddero, seppure non direttamente ma solo tramite raccomandazioni, grazie anche all'abilit\u00e0 politica del Tanucci, nelle mani del sovrano. Il Re era soggetto soltanto a Dio, gli appelli a Roma erano proibiti a meno che non vi fosse stato l'assenso del re, il matrimonio venne dichiarato un contratto civile.\nPapa Clemente XIII reag\u00ec con la scomunica, al che Tanucci rispose occupando le enclave pontificie nel territorio napoletano di Benevento e Pontecorvo, che saranno restituite alla Santa Sede solo dopo la soppressione della Compagnia di Ges\u00f9. Le proteste dei vescovi contro i nuovi insegnamenti nelle scuole a seguito dell'espulsione dei Gesuiti vennero liquidate come non valide. Uno degli ultimi atti di Tanucci fu l'abolizione della chinea (1776), il tributo annuale che i re di Napoli versavano al papa come segno del loro vassallaggio sin dal tempo di Carlo I d'Angi\u00f2. Tuttavia, le proteste popolari costrinsero a ritirare il provvedimento di Tanucci e la chinea fu regolarmente corrisposta fino al 1787.\nPeriodo napoleonico.\nDurante il periodo napoleonico, molti dei regni italiani furono trasformati in stati satelliti della Francia e i loro sovrani vennero deposti; lo stesso papa Pio VII fu deportato in Francia. Proclamando a gran voce i princip\u00ee della Rivoluzione francese, si abolirono i privilegi tanto del clero che della nobilt\u00e0.\nLe autorit\u00e0 napoleoniche appoggiarono all'interno della Chiesa cattolica le posizioni dei gallicani e dei giansenisti contro quelle degli ultramontani. Furono aboliti ed espropriati gli ordini contemplativi, mentre i beni della Chiesa furono a vario titolo espropriati per finanziare lo Stato. Per la prima volta si mise in discussione l'egemonia sociale del clero a favore delle autorit\u00e0 civili.\nDurante il Risorgimento.\nPolitiche e leggi anticlericali.\nL'anticlericalismo italiano ebbe notevole sviluppo nella lotta al potere temporale del papa, che costituiva oggettivo impedimento all'unificazione sotto la monarchia sabauda ed alla modernizzazione del Paese. Papa Pio VII, rientrato in Italia, torn\u00f2 a segregare gli ebrei nel ghetto di Roma, dove resteranno fino alla liberazione nel 1870. Papa Gregorio XVI (1831-1846) bollava il treno come \"opera di Satana\", mentre il suo segretario di Stato, il cardinal Luigi Lambruschini (1776-1854), osteggiava l'illuminazione a gas e instaurava nello Stato pontificio un regime di arbitrio poliziesco, censura e inquisizione.\nIn questo clima, anche tra gli stessi cattolici liberali italiani presero corpo posizioni di stampo anticlericale; ad esempio, una violenta polemica oppose il padre del cattolicesimo liberale italiano, Vincenzo Gioberti (1801-1852), ai gesuiti e ai cattolici reazionari. Giuseppe Garibaldi, l'eroe nazionale italiano, fu il pi\u00f9 celebre degli anticlericali del Risorgimento e defin\u00ec la Chiesa cattolica una \u00absetta contagiosa e perversa\u00bb, mentre rivolse a papa Pio IX l'epiteto di \"metro cubo di letame\"\nLa formazione dello Stato nazionale del 1861 fu preceduta e accompagnata dal tentativo di una riforma religiosa di ispirazione cristiana protestante, sul modello della Chiesa nazionale d'Inghilterra, appoggiata dalle chiese valdesi, memori delle persecuzioni, che, nei propositi di alcuni esponenti delle classi dirigenti piemontesi, si proponeva l'ambizioso obiettivo di sradicare dal cuore del popolo la fede cattolica: la cosiddetta Chiesa Libera Evangelica Italiana. San Leonardo Murialdo scrisse: \u00abGes\u00f9 Cristo \u00e8 bandito dalle leggi, dai monumenti, dalle case, dalle scuole, dalle officine; perseguitato nei discorsi, nei libri, nei giornali, nel papa, nei suoi sacerdoti\u00bb. Alla Camera, il deputato Filippo Abignente si augurava \u00abche la religione cattolica sia distrutta d'un colpo\u00bb.\nUn altro deputato, Ferdinando Petruccelli della Gattina, giornalista e patriota durante le insurrezioni del 1848 nel Regno delle Due Sicilie si riprometteva di eliminare con il potere temporale anche il potere spirituale della Chiesa.. Il 20 luglio 1862, espresse senza giri di parole la sua avversione contro il Cattolicesimo: \u00abNoi dobbiamo combattere la preponderanza cattolica nel mondo, comunque, con tutti i modi. Noi vediamo, che questo Cattolicismo \u00e8 uno strumento di dissidio, di sventura, e dobbiamo distruggerlo... La base granitica della fortuna politica d'Italia deve essere la guerra contro il Cattolicismo su tutta la superficie del mondo\u00bb. Dopo la presa di Roma, Petruccelli della Gattina promosse l'abolizione della Legge delle Guarentigie e, durante una seduta alla Camera, grid\u00f2: \u00abIl principio generale della rivoluzione Italiana \u00e8 stato l'abolizione del Papato!\u00bb. Egli voleva fare del sacerdote \u00abun uomo e un cittadino\u00bb, dargli \u00abla libert\u00e0 individuale nei limiti dello Stato\u00bb e il \u00abdiritto d'invocare la protezione della legge comune\u00bb, il che significava l'abolizione del foro ecclesiastico. Il giornalista fu anche autore di una controversa opera, \"Memorie di Giuda\", in cui l'apostolo viene raffigurato come un rivoluzionario che combatte l'oppressione romana. Il romanzo suscit\u00f2 un enorme scandalo e trov\u00f2 problemi di distribuzione, e \"La Civilt\u00e0 Cattolica\", il maggiore organo di stampa pontificio, lo etichett\u00f2 \u00ablibraccio infame\u00bb e l'autore \u00absporco romanziere\u00bb.\nSecondo il laico Giovanni Spadolini, Cavour volle \u00abfissare e delimitare le competenze specifiche della Chiesa nel suo magistero ecclesiastico, escludendola dalla societ\u00e0 civile, dal mondo della politica, dall'istruzione, dalla scienza, dove il dominio incondizionato sarebbe stato quello dello Stato e dello Stato soltanto\u00bb. Tale tentativo prese avvio nel Regno di Sardegna, con la legge del 25 agosto 1848 n. 777 che espelleva tutti i gesuiti stranieri, ne sopprimeva l'ordine e ne incamerava tutti i collegi, convertendoli ad uso militare. Negli anni seguenti i gesuiti furono nell'occhio del ciclone in tutta Italia e dopo il 1848 (durante il quale alcune residenze gesuite furono assaltate da folle inferocite), saranno soppressi in tutti gli Stati italiani (escluso lo Stato pontificio).\nLa legge del 1848 e le analoghe successive saranno caratterizzate da ostilit\u00e0 verso la Chiesa cattolica che, nella visione dei politici di ispirazione liberale (sovente aderenti alla Massoneria), costituiva un freno al progresso civile, ritenendo che la religione non fosse altro che superstizione, mentre la verit\u00e0 andava ricercata avvalendosi del metodo scientifico. Si trattava di un aperto contrasto con la realt\u00e0 italiana - e soprattutto piemontese - del primo Ottocento, in cui per assenza d'intervento dello Stato era la Chiesa ad organizzare e finanziare scuole, istituzioni sociali e ospedali. Non di rado docenti e scienziati erano essi stessi ecclesiastici. Secondo la studiosa cattolica Angela Pellicciari \u00abla nuova identit\u00e0 che i grandi del mondo progettano per la nazione culla dell'universalismo romano e poi cristiano \u00e8 anticattolica, mentre la storia, la cultura e la popolazione sono tutte cattoliche.\u00bb\nA partire dal 1850, furono promulgate le leggi Siccardi (n. 1013 del 9 aprile 1850, n. 1037 del 5 giugno 1850, e n. 878 del 29 maggio 1855), che abolirono tre grandi privilegi di stampo feudale di cui il clero godeva nel Regno di Sardegna: il foro ecclesiastico, un tribunale che sottraeva alla giustizia dello Stato gli uomini di Chiesa oltre che per le cause civili anche per i reati comuni (compresi quelli di sangue), il diritto di asilo, ovvero l'impunit\u00e0 giuridica di chi si fosse macchiato di qualsiasi delitto e fosse poi andato a chiedere rifugio nelle chiese, nei conventi e nei monasteri, e la manomorta, ovvero la non assoggettabilit\u00e0 a tassazione delle propriet\u00e0 immobiliari degli enti ecclesiastici (stante la loro inalienabilit\u00e0, e quindi l'esenzione da qualsiasi imposta sui trasferimenti di propriet\u00e0). Inoltre, tali provvedimenti normativi disposero il divieto per gli \"enti morali\" (e quindi anche per la Chiesa e gli enti ecclesiastici) di acquisire la propriet\u00e0 di beni immobili senza l'autorizzazione governativa. L'arcivescovo di Torino Luigi Fransoni venne processato e condannato ad un mese di carcere dopo aver invitato il clero a disobbedire a tali provvedimenti.\nFu del 29 maggio 1855 la legge che abol\u00ec tutti gli ordini religiosi (tra i quali agostiniani, carmelitani, certosini, cistercensi, cappuccini, domenicani, benedettini) privi di utilit\u00e0 sociale, ovvero che \u00abnon attendessero alla predicazione, all'educazione, o all'assistenza degli infermi\u00bb, e ne espropri\u00f2 tutti i conventi (334 case), sfrattando 3733 uomini e 1756 donne. I beni di questi ordini soppressi furono conferiti alla Cassa ecclesiastica, una persona giuridica distinta ed autonoma dallo Stato. L'iter di approvazione della legge, proposta dal primo ministro Cavour, fu contrastato da re Vittorio Emanuele II e da un'opposizione parlamentare agitata dal senatore Luigi Nazari di Calabiana, vescovo di Casale Monferrato, che determinarono le temporanee dimissioni dello stesso Cavour. Con l'avvento del Regno d'Italia avvenuto nel 1861, il Governo adott\u00f2 nei confronti della Chiesa (che contrastava l'affermarsi di \"compiti di benessere\" dello Stato a favore dei cittadini) una politica limitativa, in particolare rispetto agli enti ecclesiastici tramite le cosiddette \"Leggi eversive\":\nNel tentativo di colmare i gravi disavanzi causati dalla terza guerra d'indipendenza, nel 1866 il primo ministro Giovanni Lanza estese l'esproprio dei beni ecclesiastici a tutto il territorio nazionale e, con la legge del 19 giugno 1873 anche a Roma, la nuova capitale.\nNegli anni Settanta del XIX secolo il ministro dell'istruzione Cesare Correnti abol\u00ec le facolt\u00e0 teologiche, sottrasse gli educandati femminili siciliani al controllo dei vescovi e infine tent\u00f2 la soppressione dei direttori spirituali nei ginnasi, ma in seguito alle proteste della Destra dovette rassegnare le dimissioni il 17 maggio 1872.. Il deputato lombardo Mauro Macchi, che aveva fondato con Arcangelo Ghisleri la \"Societ\u00e0 dei liberi pensatori\" di Cremona (1867), nel 1876 riusc\u00ec a far approvare una riforma del codice di procedura penale che aboliva l'obbligo di prestare giuramento in nome di principi religiosi.\nLa questione romana.\nIl tentativo mazziniano di instaurare la Repubblica Romana (febbraio-luglio 1849) fu accompagnato da assassinii di sacerdoti, saccheggi di chiese e requisizioni forzose. Nei pochi mesi di vita della Repubblica, Roma pass\u00f2 dalla condizione di stato tra i pi\u00f9 arretrati d'Europa a banco di prova delle nuove idee liberali che allora si diffondevano nel continente, fondando la sua vita politica e civile su principi - quali, \"in primis\", il suffragio universale maschile, la libert\u00e0 di culto e l'abolizione della pena di morte (facendo seguito, in questo caso, all'esempio del Granducato di Toscana che aveva definitivamente abolito la pena capitale nel 1786) e - che sarebbero diventate realt\u00e0 in Europa solo circa un secolo dopo.\nNella difesa di Roma dall'esercito francese, che accorse a sostenere lo Stato pontificio insieme alle armate austriache, borboniche e spagnole, perse la vita fra gli altri Goffredo Mameli. Tra i politici di maggior spicco in questa fase storica emerge la figura di Camillo Benso Conte di Cavour, che nel 1861, poco dopo la proclamazione dell'Unit\u00e0 d'Italia, formul\u00f2 il principio della \u00abLibera Chiesa in libero Stato\u00bb, tentando di regolare la convivenza tra Chiesa e Stato.\nNel 1869 quando venne convocato il Concilio Vaticano I, a Napoli si riun\u00ec un anticoncilio di liberi pensatori, soprattutto massoni, organizzato dal deputato Giuseppe Ricciardi. Il Concilio Vaticano I fu poi interrotto dalla presa di Roma e non pi\u00f9 convocato. Negli anni seguenti Roma divenne teatro di numerosi episodi di anticlericalismo, soprattutto in occasione di manifestazioni pubbliche: \u00abfra il 1870 e il 1881 si possono contare oltre trenta casi gravi di intolleranza, di provocazione, talora scontri fisici\u00bb. Per lungo tempo il Papa, rifugiatosi in Vaticano, impose ai cattolici di non partecipare alla vita pubblica del Regno d'Italia con un pronunciamento conosciuto come \"non expedit\".\nIl rapporto con l'episcopato.\nNel 1850 dopo l'approvazione delle leggi Siccardi nel Regno di Sardegna l'arcivescovo di Torino Luigi Fransoni fu arrestato per un mese e poi mandato, nelle stesso anno, in esilio a Lione per la sua ferma opposizione alle leggi anticlericali.\nDopo l'Unit\u00e0, circa la met\u00e0 delle diocesi italiane rester\u00e0 vacante, per il rifiuto del Governo di concedere il necessario 'placet' o 'exequatur' ai vescovi. Nel 1864 ben 43 vescovi erano in esilio, 20 in carcere, 16 erano stati espulsi e altri 16 morti per le vessazioni subite. A met\u00e0 degli anni sessanta di 227 sedi vescovili, 108 erano vacanti. I motivi di questi arresti erano spesso arbitrari: il cardinale Corsi, arcivescovo di Pisa, fu arrestato il 13 maggio 1860 per non aver voluto cantare il \"Te Deum\" per Vittorio Emanuele II. Nel luglio dello stesso anno il vescovo di Piacenza Antonio Ranza e dieci canonici furono condannati dal tribunale a quattordici mesi di reclusione per antipatriottismo. Si tratt\u00f2 di una condanna politica, perch\u00e9 il vescovo si era allontanato dalla citt\u00e0 in occasione della visita del re e non aveva celebrato la festa dello Statuto.\nNelle province meridionali, dopo la spedizione di Garibaldi con vari pretesti furono arrestati e processati 66 vescovi. Durante i quattro anni successivi subirono la stessa sorte anche nove cardinali.\nIl problema delle sedi vacanti si avvi\u00f2 verso la soluzione nell'ottobre del 1871, quando furono nominati 41 nuovi vescovi. Altri 61 saranno nominati negli anni successivi. Tuttavia, nel 1875 Minghetti annunciava ancora alla Camera che delle 94 domande di exequatur presentate per la nomina di nuovi vescovi, soltanto 28 erano state accettate dal Governo.\nEpisodi di violenza e intolleranza.\nDopo l'Unit\u00e0 d'Italia si verificarono episodi di intolleranza anticlericale come l'assalto al Congresso cattolico di Bologna del 9 ottobre 1876 e i tumulti in occasione della traslazione della salma di Pio IX il 13 luglio 1881.\nNel 1889, l'erezione del monumento a Giordano Bruno in Campo de' Fiori avvenne in un contesto di violenta lotta politica in cui si confrontarono le posizioni pi\u00f9 oltranziste delle fazioni anticlericali e clericali. L'opera fu realizzata dallo scultore Ettore Ferrari, che pi\u00f9 tardi divenne gran maestro del Grande Oriente d'Italia. Fra i promotori non mancarono toni di sfida al Pontefice, che minacciava di lasciare Roma per rifugiarsi in Austria, e il monumento divenne uno dei simboli dell'anticlericalismo. Francesco Crispi ottenne dal re Umberto I un decreto di destituzione nei confronti del sindaco di Roma Leopoldo Torlonia, che aveva fatto una visita ufficiale al cardinale vicario Lucido Maria Parocchi, portando un messaggio per papa Leone XIII. Nello stesso periodo a Roma la Massoneria metteva in scena sotto i Palazzi apostolici banchetti nei venerd\u00ec di Quaresima, per dileggiare il digiuno cristiano.\nGli episodi di violenza si ripeteranno ancora nel 1893 a Sansepolcro, citt\u00e0 in mano ad amministratori anticlericali, in cui la processione del Corpus Domini diede luogo a tafferugli si concluse con ventisei arresti tra i fedeli, e continueranno anche nella prima parte del XX secolo: fra questi l'assalto alla processione del Corpus Domini a Fabriano, avvenuto il 21 giugno 1911, condotto da socialisti e anticlericali, termin\u00f2 in un clamoroso processo.\nAnticlericalismo accademico.\nIl principale esponente dell'anticlericalismo in ambito accademico e culturale fu il poeta e poi docente di letteratura italiana Giosu\u00e8 Carducci. Pubblic\u00f2 nel 1860 nella raccolta \"Juvenilia\" la poesia \"Voce dei preti\"\ne nel 1863 l'Inno a Satana, che poi ristamper\u00e0 nel 1868 in occasione del Concilio Vaticano I. L'anticlericalismo accademico deriv\u00f2 in larga parte dall'adesione di molti docenti al positivismo e allo scientismo. All'universit\u00e0 di Torino il positivismo fece la sua comparsa negli anni sessanta del XIX secolo presso la facolt\u00e0 di medicina, dove insegnava l'olandese Jacob Moleschott. Cesare Lombroso, fondatore dell'antropologia criminale, Salvatore Cognetti de Martiis, professore di economia politica garibaldino, e Arturo Graf, docente di letteratura italiana, furono celebri esponenti di teorie anticlericali.\nIl darwinismo ebbe come centri di diffusione Torino, Pavia e Firenze. Anche l'associazionismo studentesco risent\u00ec della polemica anticlericale e costitu\u00ec un anello di quella che poteva apparire una \u00ab\"koin\u00e8\" positivista e anticlericale largamente condivisa nel mondo accademico\u00bb. Nel 1871 i professori dell'Universit\u00e0 di Roma furono chiamati a pronunziare il giuramento di fedelt\u00e0 al re e allo Statuto. I professori della facolt\u00e0 di teologia furono esentati dal giuramento, ma in maggioranza si rifiutarono di riprendere l'insegnamento in un ambiente ora ostile. Papa Pio IX li ricevette in udienza dicendo loro: \u00abL'Universit\u00e0, quale ora \u00e8 divenuta, non \u00e8 pi\u00f9 degna delle vostre dottrine e di voi, e voi stessi vi contaminereste varcando quelle soglie, entro le quali si insegnano errori cos\u00ec perniciosi\u00bb.\nAppelli analoghi furono rivolti agli studenti e fu dato vita a un tentativo di un'universit\u00e0 alternativa. Quando per\u00f2 il tentativo fall\u00ec, agli studenti fu concesso di frequentare le universit\u00e0 statali, ammonendoli per\u00f2 ad evitare l'influsso dei cattivi maestri. All'Universit\u00e0 di Catania fu professore di letteratura italiana Mario Rapisardi, spirito anticlericale e garibaldino, che considerava le religioni come intralcio al progresso scientifico e morale. Nel 1859 le facolt\u00e0 di teologia nelle universit\u00e0 di Parma, di Modena e di Bologna furono abolite, nel 1861 furono abolite anche quelle di Napoli e di Siena. Il ritiro dei docenti della facolt\u00e0 di teologia diede occasione allo Stato di sopprimere le facolt\u00e0 di teologia con la legge Scialoja-Correnti del 26 gennaio 1873, determinando la scomparsa degli studi ecclesiastici dalle universit\u00e0 di Stato.\nAl di fuori dell'ambito strettamente accademico, ebbe straordinario successo la letteratura di Edmondo De Amicis, che proponeva con il libro \"Cuore\" un codice di morale laica e quella di poeti come Antonio Ghislanzoni, librettista di Giuseppe Verdi, Felice Cavallotti, che fu anche un celebre politico e deputato, e Olindo Guerrini, che nel 1899 fu condannato e poi assolto in appello per diffamazione del vescovo di Faenza. Cavalli di battaglia dell'anticlericalismo divennero in questo periodo una ricostruzione storica in stile illuminista, a volte arbitraria, del Medioevo (i \"secoli bui\"), la leggenda della Papessa Giovanna, la classificazione della storia delle Crociate come \"guerra di religione\", e della lotta alle eresie in generale e dell'Inquisizione in particolare come fenomeni dell'intolleranza cristiana (vedi Leggenda nera dell'Inquisizione). Furono popolari le poesie anticlericali di Giuseppe Giusti, come \"Il Papato di Prete Pero\".\nI monumenti anticlericali.\nDopo l'unit\u00e0 d'Italia in moltissimi comuni furono eretti monumenti anticlericali, anche per rimarcare la vittoria degli ideali risorgimentali, che avevano portato al crollo dello Stato della Chiesa. Nelle tante lapidi che ricordano Giuseppe Garibaldi e Giuseppe Mazzini, ma anche l'infinita schiera di patrioti, raramente manca un accenno polemico contro il clero, la \"tirannide\", la \"superstizione\", mentre vengono esaltati la libert\u00e0, l'\"affrancamento\" e il \"progresso\".\nFra i monumenti maggiori, oltre a quello a Giordano Bruno a Roma, sono da ricordare anche l'obelisco che celebra l'abolizione del foro ecclesiastico a Torino, eretto nel 1853 e il monumento ad Arnaldo da Brescia, a Brescia, eretto nel 1882.\nNel 1895, nel XXV anniversario della breccia di Porta Pia, furono inaugurati nel giro di una settimana nuovi monumenti a Roma, che facevano parte di un programma urbanistico, inteso a dare al centro della Cristianit\u00e0 un aspetto laico. Uno dei pi\u00f9 ferventi promotori fu l'artista Ettore Ferrari, gran maestro della massoneria. I nuovi monumenti comprendevano la statua equestre di Garibaldi al Gianicolo, il monumento a Cavour nell'omonima piazza nel rione Prati, due colonne commemorative della presa di Roma a Porta Pia e a Villa Glori e il monumento al drammaturgo anticlericale Pietro Cossa.\nAnticlericalismo popolare.\nL'anticlericalismo non rest\u00f2 confinato alle classi dirigenti, ma trov\u00f2 eco anche nelle societ\u00e0 operaie e di mutuo soccorso di fine ottocento, prevalentemente di ispirazione socialista. Secondo questa ideologia, Ges\u00f9 Cristo era stato il \"primo socialista\", ma il suo insegnamento era stato corrotto dalla Chiesa (\"dai preti\") per tornaconto. Un esempio emblematico di questa ideologia fu \"\" del 24 dicembre 1897 di Camillo Prampolini.\nDiffuse erano anche le rappresentazioni teatrali di spettacoli anticlericali: ad esempio nel 1851 a Vercelli erano in scena due commedie, intitolate \"Gli orrori dell'Inquisizione\" e \"Il diavolo e i Gesuiti\". A Roma il primo carnevale dopo Porta Pia fu organizzato dall'associazione anticlericale \"Il Pasquino\", che propose numerose parodie. Un enorme dito di cartapesta fu fatto sfilare per le vie di Roma: era il \"dito di Dio\", una formula tipica con cui la stampa cattolica commentava sventure e disgrazie. Negli ultimi suoi drammi e particolarmente in \"Giuliano l'Apostata\", \"Cola di Rienzo\" e ne \"I Borgia\" anche Pietro Cossa diede sfogo alla sua vena anticlericale. Ancora pi\u00f9 scoperta \u00e8 la polemica anticlericale del radicale Felice Cavallotti, che per esempio nel suo \"Cantico dei Cantici\" rappresentato a Milano nel 1898 si lancia in un'aperta invettiva: \u00abSon l'unghie reverende / Un ordigno che acchiappa e mai non rende\u00bb.\nL'anticlericalismo trov\u00f2 eco anche in polemiche giornalistiche, che spesso vedevano confrontarsi giornali di tendenze opposte. A Torino la \"Gazzetta del Popolo\" diretta dall'anticlericale Felice Govean, che fu anche gran maestro del Grande Oriente d'Italia, battagliava contro l\"Armonia cattolica\", diretta da Giacomo Margotti. Le vendite vedevano primeggiare il foglio anticlericale, che distribuiva 10\u00a0000 copie contro le 2\u00a0000 del concorrente. Nel 1892 a Roma fu fondato il settimanale satirico \"L'Asino\", di orientamento socialista, che soprattutto a partire dal XX secolo condusse veementi campagne anticlericali.\nDiffuse erano le canzoni anticlericali, alcune con intenti blasfemi, ma talvolta indicatrici di tensioni socio-politiche: \u00e8 il caso delle canzoni degli anticlericali di Nuoro, che nel 1868 si contrappongono al vescovo Salvatore Angelo de Martis nella Rivolta de Su Connottu, episodio che \u00e8 emblematico del passaggio dell'idea anticlericale da cerchie ristrette al tessuto popolare.\nUna raccolta di canzoni anticlericali, risalenti all'Ottocento e al primo Novecento, fu pubblicata nel 1973 in un disco a 33 giri intitolato \"L'Ammazzapreti\", a cura di Leoncarlo Settimelli e Laura Falavolti.\nDurante il fascismo.\nIl Partito Nazionale Fascista, guidato da Benito Mussolini, fortemente anticlericale e ateo in giovent\u00f9, presentava inizialmente, influenzato anche dal futurismo, un programma di \"svaticanizzazione\" dell'Italia, con progetti di sequestri di beni ed abolizione di privilegi. Ma Mussolini, dopo essere diventato duce dell'Italia fascista, resosi conto del gran peso sociale e culturale che la Chiesa cattolica rivestiva nel Paese, cambi\u00f2 i suoi propositi iniziali e volle concordare un'intesa con la Chiesa al fine di consolidare e accrescere il proprio potere, ancora instabile, ed ottenere un pi\u00f9 ampio consenso di popolo.\nVi furono episodi di squadrismo che colpirono oltre al Partito popolare italiano organizzazioni religiose cattoliche, come l'Azione Cattolica. Dopo le elezioni del 1924, vi furono rappresaglie nelle localit\u00e0 in cui i popolari avevano raccolto pi\u00f9 voti: a Sandrigo due sacerdoti furono malmenati e Ferdinando Rodolfi, vescovo di Vicenza, intervenne comminando la scomunica ai responsabili delle violenze.\nTuttavia il capo del fascismo intimamente rimaneva un ateo anticlericale, come testimoniano la sua nota avversione a farsi fotografare accanto a religiosi e la conseguente censura di tutti i ritratti in cui era presente qualche prelato o simile e la confidenza che Dino Grandi fece a Indro Montanelli nella quale raccontava come Mussolini, appena uscito dal palazzo Laterano in cui l'11 febbraio 1929 aveva appena firmato il concordato, bestemmi\u00f2 pesantemente per sottolineare la sua personale avversione alla Chiesa cattolica e ai preti. L'accordo con la Segreteria di Stato vaticana per la stipula dei Patti Lateranensi, formalmente siglati nel 1929 avvenne grazie ad un atteggiamento, nonostante le differenti visuali, diplomaticamente dialogante tra le parti.\nIn cambio il dittatore impose una compressione dello spazio di intervento dell'Azione Cattolica, unica organizzazione giovanile non fascista che sopravvisse durante il regime. Con quest'accordo ci furono alcuni membri del clero, a vari livelli, che diedero la loro adesione, come cittadini italiani, al fascismo. Nello stesso Partito Popolare Italiano, una parte dei membri ader\u00ec al governo fascista ante-dittatura, contro il parere di don Luigi Sturzo. Il partito sub\u00ec una forte crisi che fu determinante per l'ascesa del PNF. Ci furono cos\u00ec aspetti, come nel regime franchista spagnolo, di cosiddetto clericofascismo.\nDalla seconda guerra mondiale a oggi.\nAlla caduta del fascismo, mentre i gerarchi e i rappresentanti della monarchia fuggivano, le autorit\u00e0 ecclesiastiche rimasero al loro posto, svolgendo, a volte in collaborazione con il CLN, opere caritatevoli e assistenziali a vantaggio della popolazione, esercitando nel contempo un ruolo civile e sociale. Questo interesse degli ecclesiastici per le questioni politiche ed economiche si scontrava sia con la cultura liberale, che riduceva il problema religioso alla sfera individuale, sia con la cultura marxista, che annoverava le religioni fra le forze reazionarie. Se la Chiesa pretendeva di offrire alla societ\u00e0 i valori fondamentali su cui costruire la democrazia, marxisti e liberali consideravano un'indebita ingerenza ogni intervento della Chiesa nell'ambito sociale e politico.\nDopo la fine della seconda guerra mondiale, l'anticlericalismo ebbe le sue espressioni, seppur in forma minoritaria ed incostante, nel Partito Comunista Italiano, nel Partito Repubblicano Italiano e nel Partito Socialista per divenire centrale nell'attivit\u00e0 del Partito Radicale a partire dagli anni settanta, in contrapposizione alla Democrazia Cristiana e all'influenza vaticana nella politica italiana. Uno dei punti principali di contrasto fu la scure censoria che si abbatt\u00e9 sulle migliori opere cinematografiche italiane del dopoguerra, accusati di offesa alla morale o vilipendio della religione cattolica, partendo da \"La dolce vita\" di Federico Fellini, a \"La ricotta\" di Pier Paolo Pasolini, fino a \"Ultimo tango a Parigi\" di Bernardo Bertolucci.\nGli anticlericali sostennero che questi furono solo alcuni esempi tra i tanti di come la morale cattolica influenzasse ed imponesse il proprio punto di vista anche in materia di arte e spettacolo.\nSi impegn\u00f2 in una lunga filmografia anticlericale il regista Luigi Magni, che diresse \"Nell'anno del Signore\" (1969), \"In nome del Papa Re\" (1977) e \"In nome del popolo sovrano\" (1990), una trilogia ambientata nella Roma papalina del Risorgimento.\nIl fronte laico riusc\u00ec ad ottenere l'istituzione del divorzio (1970, confermato col referendum abrogativo del 1974) e la legalizzazione dell'aborto (1978).\nNel 1984 il presidente del consiglio socialista Bettino Craxi attu\u00f2 una revisione dei Patti Lateranensi, rimuovendo la prerogativa di \u00abreligione di Stato\u00bb in precedenza accordata alla Chiesa cattolica. Venne mantenuto, seppur rendendolo facoltativo, l'insegnamento della religione cattolica nelle scuole pubbliche, affidato a insegnanti pagati dallo Stato, ma nominati dalla Curia, e l'esenzione dal pagamento delle imposte sugli immobili di propriet\u00e0 della Chiesa cattolica in cui vengono svolte attivit\u00e0 \"che non abbiano natura esclusivamente commerciale\".\nContestualmente venne introdotta la destinazione dell'otto per mille del gettito IRPEF dei contribuenti a sette confessioni religiose, tra cui la Chiesa cattolica. L'otto per mille viene destinato alle varie confessioni in proporzione delle scelte espresse \"dai soli contribuenti che forniscono un'indicazione al riguardo\". La quota del reddito dei contribuenti che non ha espresso alcuna scelta viene, in altre parole, ripartita tra le confessioni religiose che hanno siglato l'intesa con lo Stato italiano in misura pari alla percentuale delle scelte espresse. Per esempio, nel 2000 il 35% degli italiani si espresse a favore della Chiesa cattolica, il 5% circa a favore dello Stato o di altre religioni, e il 60% non espresse alcuna scelta. Di conseguenza, l'87% del gettito \u00e8 stato devoluto alla Conferenza Episcopale Italiana.\nDal 1984 al 1998 gli anticlericali italiani, inizialmente dell'area anarchica e libertaria, in seguito anche i socialisti, i radicali, i liberali e i comunisti si diedero appuntamento per discutere dei maggiori temi politici di confronto e scontro con il Vaticano, ai Meeting anticlericali di Fano presso i quali, nel 1986, venne fondata anche l'Associazione per lo Sbattezzo, sciolta nel 2005.\nOggi \u00e8 contestato, da taluni, in una societ\u00e0 sempre pi\u00f9 secolarizzata, l'intervento della Chiesa cattolica, mediante indicazioni di comportamento ai fedeli e indicazioni di voto ai parlamentari cattolici, sull'azione legislativa e regolamentare dello Stato. Fu criticata la presa di posizione del cardinale Camillo Ruini nel referendum sulla procreazione assistita del 2005, rivolta in particolare contro l'utilizzo delle cellule staminali embrionali, e quelle di vari esponenti e prelati cattolici contro le unioni civili, l'eutanasia e il testamento biologico, oltre che la controversia sull'esposizione del crocifisso nelle aule scolastiche italiane. Dalla parte della Chiesa si rivendica un diritto alla parola e un dovere morale nella guida del cristiano su questioni etiche.\nAnticlericalismo in Francia.\nA partire dall'Illuminismo, si svilupp\u00f2 in Francia una forte corrente anticlericale, che ebbe la sua piena espressione in alcune leggi varate durante la Rivoluzione francese, come la costituzione civile del clero, l'obbligo di sposarsi o abbandonare i voti per i preti, la trasformazione delle chiese in templi della Ragione, il calendario rivoluzionario francese e il culto dell'Essere Supremo, l'introduzione del matrimonio civile e del divorzio. Anche Napoleone var\u00f2 una politica di separazione tra Stato e Chiesa.\nIn un contesto politico anticlericale, il 7 dicembre 1830 i redattori de L'Avenir, giornale cattolico liberale, riassumono le loro rivendicazioni: chiedono libert\u00e0 di coscienza, separazione tra Stato e Chiesa, libert\u00e0 d'insegnamento, di stampa, d'associazione, decentramento amministrativo ed estensione del diritto elettorale.\nL'anticlericalismo \u00e8 un tema di particolare rilevanza nel contesto storico della Terza Repubblica e nelle divergenze che ne derivarono con la Chiesa cattolica. Gli eccidi della \"settimana di sangue\" seguiti all'instaurazione della Comune parigina (1871) con l'uccisione dell'arcivescovo di Parigi Georges Darboy, possono essere considerati come gli effetti del duro scontro in Francia tra clericali e anticlericali socialisti. Tuttavia, prima del 1905, la Chiesa godeva di un trattamento preferenziale da parte dello stato francese (insieme alle minoranze ebraiche, luterane e calviniste).\nNel corso dell'Ottocento, sacerdoti insegnavano nelle scuole pubbliche tutte le materie, religione compresa. Di conseguenza molti appartenenti alla sinistra chiesero la separazione tra Chiesa e Stato e l'imposizione di una reale laicit\u00e0. Si noti che la divisione tra \"clericali\" e \"anticlericali\" non aderisce esattamente alle categorie di \"credenti\" e \"non credenti\" poich\u00e9 alcuni cattolici, come Victor Hugo, pensavano che la Chiesa non dovesse intervenire nella vita politica, mentre non credenti come Charles Maurras favorivano il potere temporale della Chiesa perch\u00e9 ritenevano fosse essenziale per la coesione del Paese e per i loro obiettivi politici (vedi anche reazionario).\nDal punto di vista culturale non mancavano rappresentazioni anticlericali nei teatri, come la commedia \"Pourquoi elles vont \u00e0 l'\u00e9glise\" di Nelly Roussel.\nIn definitiva, la separazione del 1905 tra Stato e Chiesa innesc\u00f2 aspre polemiche e forti controversie, la maggioranza delle scuole cattoliche e delle fondazioni educative venne chiusa e molti ordini religiosi furono sciolti. Papa Pio X reag\u00ec con tre diverse encicliche di condanna: la \"Vehementer Nos\" dell'11 febbraio 1906, la \"Gravissimo Officii Munere\" del 10 agosto dello stesso anno e l\"Une Fois Encore\" del 6 gennaio 1907.\nAnticlericalismo in Messico.\nXIX secolo.\nIn seguito alla rivoluzione del 1860, il presidente Benito Ju\u00e1rez, appoggiato dal governo statunitense, var\u00f2 un decreto per la nazionalizzazione delle propriet\u00e0 ecclesiastiche, separando Chiesa e Stato e sopprimendo gli ordini religiosi.\nXX secolo: anticlericalismo della Rivoluzione messicana.\nPrime schermaglie.\nAll'inizio degli anni dieci del XX secolo, i Costituzionalisti di Venustiano Carranza denunciarono l'ingerenza clericale nella politica messicana. Protestavano di non perseguitare il Cattolicesimo, ma di voler ridurre l'influenza politica della Chiesa. Tuttavia, la campagna dei Costituzionalisti non sfoci\u00f2 immediatamente in un nessun'azione formale.\nCostituzionalisti in azione (1914).\nSuccessivamente \u00c1lvaro Obreg\u00f3n e i Costituzionalisti intrapresero delle misure volte a ridurre la profonda influenza politica della Chiesa cattolica. Il 19 maggio 1914, le forze di Obreg\u00f3n condannarono il vescovo Andr\u00e9s Segura e altri uomini di Chiesa a 8 anni di carcere per la loro presunta partecipazione ad una ribellione. Durante il periodo in cui Obreg\u00f3n ebbe il controllo di Citt\u00e0 del Messico (febbraio 1915), impose alla Chiesa il pagamento di 500.000 pesos per alleviare le sofferenze dei poveri.\nVenustiano Carranza assunse la presidenza il 1\u00ba maggio 1915. Carranza e i suoi seguaci ritenevano che il clero sobillasse il popolo contro di lui attraverso la propaganda. Divennero sempre pi\u00f9 frequenti le violenze, tollerate dalle autorit\u00e0, nei confronti dei cattolici: nel 1915 vennero assassinati ben 160 sacerdoti. Subito dopo che Carranza ebbe il totale controllo del Messico, eman\u00f2 una nuova Costituzione con l'intento di ridurre il potere politico della Chiesa.\nLa Costituzione del 1917.\nNella Costituzione Messicana furono introdotti articoli anticlericali:\nIl governo messicano fu estremamente pervicace nel suo intento di eliminare l'esistenza legale della Chiesa cattolica in Messico. La costituzione ebbe il risultato di acuire il conflitto fra Chiesa e Stato.\nSviluppi.\nPer otto anni questi provvedimenti non furono rigorosamente messi in atto dal governo messicano. Intanto le violenze continuavano. Nel 1921 un attentatore tent\u00f2 di distruggere il pi\u00f9 importante simbolo del cristianesimo messicano: il mantello con l'immagine della Madonna di Guadalupe, conservato nell'omonimo santuario. La bomba, nascosta in un mazzo di fiori deposto vicino all'altare, produsse gravi danni alla basilica.\nLa \"Federaci\u00f3n Anticlerical Mexicana\".\nL'anticlericalismo teorizzato dai politici e intellettuali messicani era in realt\u00e0 il prodotto di dibattiti e congressi internazionali, importati attraverso intellettuali stranieri come la spagnola Bel\u00e9n de S\u00e1rraga, che gi\u00e0 nel 1912 aveva effettuato giri di conferenze con l'aiuto del governo di Francisco Madero. Negli anni Dieci e Venti l'anticlericalismo messicano divenne l'ideale delle \"\u00e9lite\" politiche e intellettuali di stampo liberale, che lo proposero al pubblico come parte del cammino verso la modernit\u00e0 e il progresso.\nNel 1923 gli anticlericali messicani si organizzarono in una federazione, che riuniva dodici comitati locali. Tra gli ideologi pi\u00f9 influenti della federazione vi erano la stessa Bel\u00e9n de S\u00e1rraga, che aveva gi\u00e0 alle spalle esperimenti di aggregazione anticlericale a Malaga e in Cile e l'intellettuale Camilo Arriaga. La federazione aveva profondi legami sia con l'esercito sia con la massoneria, ma anche con le femministe. Alla fine degli anni venti il Messico \u00e8 divenuto un rifugio e un luogo di incontro per intellettuali anticlericali, come i venezuelani Salvador de la Plaza, che dirigeva \"El Bonete\" e Carlos Le\u00f3n.\nGli scopi della federazione erano dichiarati nei suoi statuti: innanzitutto propugnava la riforma della scuola e l'attuazione degli articoli della Costituzione in materia religiosa; dal punto di vista economico si dichiarava a favore delle classi subalterne, \"campesinos\", \"indios\" e operai e in ultimo si dichiarava a favore della ricerca scientifica.\nLa federazione si dichiar\u00f2 nemica di alcuni gruppi di laici cattolici, come i Cavalieri di Colombo e le \"Damas Cat\u00f3licas\", accusandoli di fanatismo, di asservimento alla gerarchia ecclesiastica e in particolare al papa e di antipatriottismo. Ma il principale nemico era il clero cattolico, che gli anticlericali nei loro statuti ritenevano \"nemico della famiglia, nemico della patria, nemico della scienza e nemico del progresso umano\". L'attivit\u00e0 della federazione era sostenuta anche dalla rivista \"Rumbos Nuevos\", che ne condivideva i principi, sebbene non fosse organo degli anticlericali.\nPlutarco El\u00edas Calles.\nQuesta politica ebbe termine nel giugno del 1926, quando il Presidente del Messico Plutarco El\u00edas Calles (che affermava che \"la Chiesa \u00e8 la sola causa di tutte le sventure del Messico\"), eman\u00f2 un decreto noto come \u201cLegge Calles\u201d, con cui metteva in atto l'articolo 130 della Costituzione. La Chiesa era urtata dalla rapidit\u00e0 della decisione di Calles e in particolare dall'articolo 19, che prevedeva la registrazione obbligatoria del clero, perch\u00e9 permetteva al governo di immischiarsi negli affari religiosi.\nLa Chiesa cattolica prese quindi posizione contro il governo. I cattolici messicani, di concerto con il Vaticano, risposero inizialmente con iniziative di protesta non violente, tra le quali il boicottaggio di tutti i prodotti di fabbricazione statale (ad esempio il consumo di tabacchi croll\u00f2 del 74%) e la presentazione di una petizione che raccolse 2 milioni di firme (su 15 milioni di abitanti). Il governo non diede alcuna risposta e la Chiesa decise infine un estremo gesto simbolico: la sospensione totale del culto pubblico. A partire dal 1\u00ba agosto 1926, in tutto il Messico non si sarebbe pi\u00f9 celebrata la Messa n\u00e9 i sacramenti, se non clandestinamente. Il 18 novembre papa Pio XI denunci\u00f2 la persecuzione dei cattolici messicani con l'enciclica \"Iniquis Afflictisque\".\nLa rivolta dei Cristeros.\nLo scontento degener\u00f2 in aperte violenze quando oltre 5.000 Cristeros diedero inizio ad una ribellione armata. Il governo messicano e i cattolici ingaggiarono un sanguinoso conflitto che durer\u00e0 per tre anni. Nel 1927 si form\u00f2 un vero e proprio esercito ribelle, forte di ventimila uomini, che in seguito aumentarono fino a cinquantamila, al comando del generale Enrique Gorostieta Velarde. All'esercito si affiancavano le \"brigate Santa Giovanna d'Arco\", formazioni paramilitari femminili che giunsero a contare 25000 membri, tra cui anche giovani di soli 14 anni. Tra il 1927 e il 1929 tutti i tentativi di schiacciare la ribellione fallirono; gli insorti anzi presero il controllo di vaste zone nel sud del paese.\nLa Chiesa messicana e il Vaticano, tuttavia, non diedero mai il loro aperto sostegno alla ribellione (il che non imped\u00ec al governo di giustiziare anche numerosi sacerdoti che non ne facevano parte), e agirono per giungere ad una soluzione pacifica. Il 21 giugno 1929 furono cos\u00ec firmati gli Arreglos (\"accordi\"), che prevedevano l'immediato cessate il fuoco e il disarmo degli insorti. I termini dell'accordo, mediati (o piuttosto imposti) dall'ambasciatore degli Stati Uniti, erano per\u00f2 estremamente sfavorevoli alla Chiesa: in pratica tutte le leggi anticattoliche rimanevano in vigore. Questo periodo di anticlericalismo messicano ha ispirato a Graham Greene la scrittura del romanzo \"Il potere e la gloria\".\nAnticlericalismo in Portogallo.\nNel 1750 il Portogallo fu il primo paese ad espellere i gesuiti.\nUna prima ondata di anticlericalismo si verific\u00f2 nel 1834 sotto il regno di Pietro IV, quando il ministro Joaquim Ant\u00f3nio de Aguiar decret\u00f2 la soppressione degli ordini religiosi. Parallelamente, alcune delle pi\u00f9 note scuole religiose del Portogallo furono obbligate a cessare l'attivit\u00e0. In questo periodo lo scrittore e politico Almeida Garrett pubblic\u00f2 la commedia anticlericale \"A sobrinha do Marqu\u00eas\" (1848). La caduta della monarchia a seguito della Rivoluzione repubblicana del 1910 caus\u00f2 un'ulteriore ondata di anticlericalismo. La rivoluzione colp\u00ec in primo luogo la Chiesa cattolica: vennero saccheggiate le chiese, vennero attaccati i conventi.\nFurono presi di mira anche i religiosi. Il nuovo governo inaugur\u00f2 una politica anticlericale. Il 10 ottobre il nuovo governo repubblicano decret\u00f2 che tutti i conventi, tutti i monasteri e tutte le istituzioni religiose fossero soppresse: tutti i religiosi venivano espulsi dalla repubblica e i loro beni confiscati. I gesuiti furono costretti a rinunciare alla cittadinanza portoghese. Seguirono, in rapida successione, una serie di leggi anticattoliche: il 3 novembre venne legalizzato il divorzio.\nIn seguito passarono leggi che legittimavano i figli nati fuori dal matrimonio, che autorizzavano la cremazione, che secolarizzavano i cimiteri, che sopprimevano l'insegnamento religioso a scuola e che proibivano di indossare l'abito talare. Inoltre al suono delle campane e ai periodi di adorazione furono poste alcune restrizioni e la celebrazione delle feste popolari fu soppressa. Il governo interfer\u00ec anche nei seminari, riservandosi il diritto di nominare i professori e determinare i programmi. Questa lunga serie di leggi culmin\u00f2 nella legge di separazione fra Chiesa e Stato che fu approvata il 20 aprile 1911. Il 24 maggio dello stesso anno papa Pio X deplor\u00f2 la legge portoghese con l'enciclica \"Iamdudum\".\nAnticlericalismo in Spagna.\nGi\u00e0 tra il XV ed il XVI secolo si nota nella letteratura e nel teatro spagnolo la presenza di opere, o parti di esse, di contenuto anticlericale, spesso generate dall'ammirazione per Erasmo da Rotterdam. Si nota quindi Alfonso de Vald\u00e9s, con la sua \"Discorso de Latancio y del Arcediano\", dove si compiace di descrivere la corruzione della Roma papale punita con il sacco di Roma; a causa del controllo esercitato dal Sant'Uffizio, si trovano tracce di anticlericalismo celato, come nella commedia di Luis Belmonte Berm\u00fadez, \"El diablo predicador\", o negli aforismi perduti di Miguel Cejudo.\nIn seguito alla prima guerra carlista del 1836, il nuovo regime chiuse i maggiori conventi e monasteri della Spagna. In questo contesto, il radicale Alejandro Lerroux si caratterizzava per un'oratoria violenta e incendiaria. Dal punto di vista economico la Chiesa cattolica in Spagna fu pesantemente colpita dalle leggi di esproprio e confisca dei beni ecclesiastici, che si susseguirono dal 1798 al 1924: il pi\u00f9 famoso di questi provvedimenti \u00e8 noto con il nome di Desamortizaci\u00f3n di Mendiz\u00e1bal del 1835.\nCirca un secolo dopo, instaurata la Seconda repubblica e approvata la Costituzione del 1931, prosegu\u00ec la legislazione anticlericale, inaugurata il 24 gennaio 1932 con lo scioglimento in Spagna della Compagnia di Ges\u00f9 e l'esilio della maggioranza dei gesuiti. Il 17 maggio 1933, il governo var\u00f2 la controversa Legge sulle Confessioni e Congregazioni Religiose (\"Ley de Confesiones y Congregaciones Religiosas\"), approvata dal parlamento il 2 giugno 1933, e regolamentata mediante un decreto del 27 luglio. La legge confermava la proibizione costituzionale dell'insegnamento per gli ordini religiosi, mentre si dichiararono di propriet\u00e0 pubblica i monasteri e le chiese.\nLa legge fu un duro colpo al sistema scolastico (le scuole gestite dagli ordini religiosi contavano 350.000 alunni) in un Paese dove il 40% della popolazione era analfabeta. Reag\u00ec contro la legge [[papa Pio XI]], con l'[[enciclica]] \"[[Dilectissima Nobis]]\" del 3 giugno 1933. Durante la [[guerra civile spagnola]] del [[1936]], molti appartenenti all'armata Repubblicana erano volontari [[Anarchia|anarchici]] e [[Comunismo|comunisti]] fortemente anticlericali e provenienti da varie parti del mondo. Nel corso dei loro assalti parecchi edifici di culto e monasteri vennero bruciati e saccheggiati. La Chiesa non fu coinvolta nell'Alzamiento e la scelta di militare a fianco dei franchisti, con l'invenzione e la benedizione della \"Crociata\", venne dopo il 18 luglio, a causa delle violenze anticlericali.\nAl termine del conflitto, la stima delle vittime religiose ascende a pi\u00f9 di 6.000 religiosi trucidati, tra cui 259 clarisse, 226 francescani, 155 agostiniani, 132 domenicani e 114 gesuiti. Gli episodi raccapriccianti non furono isolati: stupri di suore, fucilazioni rituali di statue di santi, preti cosparsi di benzina e arsi, taglio di orecchie e genitali \"papisti\" e persino corride con sacerdoti al posto di tori. La stragrande maggioranza della Chiesa cattolica salut\u00f2 la vittoria di [[Francisco Franco|Franco]], militarmente sostenuto da [[Adolf Hitler|Hitler]] e Mussolini, come un provvidenziale intervento divino nella storia di Spagna. Nonostante la guerra fosse stata per Hitler nient'altro che il banco di prova della tragedia che stava preparando per l'Europa, papa Pio XII nel suo radiomessaggio del 16 aprile [[1939]], \"Con immensa gioia\", parl\u00f2 di una vera e propria vittoria \"contro i nemici di Ges\u00f9 Cristo\".\nLa Chiesa cattolica, sotto il papato di [[Giovanni Paolo II]], tra il [[1987]] ed il [[2001]] ha riconosciuto e canonizzato 471 martiri della guerra civile spagnola; altri 498 sono stati poi beatificati nel [[2007]] da [[papa Benedetto XVI|Benedetto XVI]]. Recentemente, anche il premier [[Zapatero]] \u00e8 stato avvicinato all'anticlericalismo per le sue politiche laiche.\nAnticlericalismo negli Stati Uniti.\n[[File:Christopher Hitchens crop.jpg|thumb|upright|[[Christopher Hitchens]], uno dei pi\u00f9 celebri anticlericali anglosassoni.]]\nL'anticlericalismo [[statunitense]] (o meglio l'[[Antipapismo|anticattolicesimo]]) degli [[anni 1850|anni cinquanta del secolo XIX]] trov\u00f2 espressione nel [[Know Nothing]]: un movimento [[xenofobia|xenofobo]] (\"nativista\"), che traeva forza dalle paure popolari che il paese potesse essere sopraffatto dall'[[immigrazione]] massiccia dei [[Chiesa cattolica|cattolici]] [[Irlanda|irlandesi]], ritenuti ostili ai \"valori americani\" e controllati dal [[papa]].\nSebbene i cattolici asserissero di essere politicamente indipendenti dal clero, i protestanti accusavano [[papa Pio IX]] di aver posto fine alla [[Repubblica Romana (Risorgimento)|Repubblica Romana]] e di essere un nemico della libert\u00e0, della [[democrazia]] e del protestantesimo. Questi rilievi fomentarono teorie di cospirazione che attribuivano a Pio IX il disegno di soggiogare gli Stati Uniti mediante un'immigrazione continua di cattolici controllati da [[vescovo|vescovi]] irlandesi obbedienti e personalmente selezionati dal Pontefice.\nUn'eco di anticlericalismo \u00e8 presente nelle elezioni presidenziali del [[1928]], in cui il [[Partito Democratico (Stati Uniti d'America)|Partito Democratico]] candid\u00f2 il [[governatore]] dello [[New York (stato)|stato di New York]] [[Al Smith]], (il primo cattolico candidato alla presidenza da un grande partito), che fu attaccato come \"papista\". L'elettorato temeva che \"se Al Smith fosse eletto presidente, gli Stati Uniti sarebbero governati dal [[Citt\u00e0 del Vaticano|Vaticano]]\"\nL'anticlericalismo ha trovato anche esponenti [[laici]], non legati al [[protestantesimo]] e all'opposizione agli immigrati, in epoca recente: ad esempio il giornalista anglo-americano [[Christopher Hitchens]], accusato spesso di anticattolicesimo, [[Ateismo|ateo]] e [[antislamismo|antislamista]]; i laici americani riprendono le posizioni del presidente [[Thomas Jefferson]] che fu uno dei pi\u00f9 forti sostenitori di uno stato non legato alla religione all'epoca della nascita degli Stati Uniti. Uno dei cavalli di battaglia pi\u00f9 recenti degli anticlericali statunitensi \u00e8 la lotta contro l'ingerenza [[evangelicismo|evangelicista]] nella politica interna nonch\u00e9 la critica contro il clero cattolico per lo [[Pedofilia e Chiesa cattolica|scandalo pedofilia]] che ha coinvolto molte diocesi americane.\nAnticlericalismo nella Germania nazista.\nLa [[propaganda nella Germania nazista]] ebbe tratti anticlericali. Ad esempio, [[Heinrich Himmler]], capo supremo delle [[Schutzstaffel|SS]] e della [[Gestapo]], riprende alcuni motivi cari all'anticlericalismo: la depravazione e la perversione del clero, la svalorizzazione della donna, la corruzione della grandezza di Roma:\nCiononostante, il Partito del Centro Cattolico di Germania, guidato da [[Franz von Papen]], aveva appoggiato l'ascesa del nazismo in Germania e, nel gennaio 1933, la nomina di Hitler a Cancelliere, di cui von Papen divenne vice-Cancelliere. Nel marzo dello stesso anno, il partito di von Papen vot\u00f2 la concessione dei pieni poteri a Hitler in cambio di privilegi che sarebbero stati concessi alla Chiesa nel Concordato con la Germania nazista, che venne firmato quattro mesi pi\u00f9 tardi dal cardinale Pacelli (futuro [[papa Pio XII]]).\nHitler stesso aveva dichiarato pi\u00f9 volte ai suoi collaboratori la sua ostilit\u00e0 verso la Chiesa: \"Ho conquistato lo Stato a dispetto della maledizione gettata su di noi dalle due confessioni, quella cattolica e quella protestante. (13 dicembre 1941)\nI preti oggi ci insultano e ci combattono, si pensi per esempio alla collusione tra la Chiesa e gli assassini di [[Reinhard Heydrich|Heydrich]]. Mi \u00e8 facile immaginare come il vescovo [[Clemens August von Galen|von Galen]] sappia perfettamente che a guerra finita regoler\u00f2 fino al centesimo i miei conti con lui... (4 luglio 1942)- I preti sono aborti in sottana, un brulichio di cimici nere, dei rettili: la Chiesa cattolica stessa non ha che un desiderio: la nostra rovina- La dottrina nazionalsocialista \u00e8 integralmente antiebraica, cio\u00e8 anticomunista ed anticristiana. (notte tra il 29 e il 30 novembre 1944)- schiaccer\u00f2 la chiesa come un rospo \" e aveva mostrato con fatti concreti il suo anticlericalismo, violando continuamente il Reichskonkordat. Oltre a far togliere i crocefissi dalle aule scolastiche e pubbliche, nella sola Germania pi\u00f9 di un terzo del clero secolare e un quinto circa del clero regolare, ossia pi\u00f9 di 8000 sacerdoti furono sottoposti a misure coercitive (prigione, arresti, campi rieducativi), 110 morirono nei campi di concentramento, 59 furono giustiziati, assassinati o perirono in seguito ai maltrattamenti ricevuti.\nAnticlericalismo in Argentina.\n[[File:Per\u00f3n con uniforme.jpg|thumb|Juan Domingo Per\u00f3n]]\nLe prime tensioni anticlericali si verificarono in [[Argentina]] durante la prima presidenza di [[Julio Argentino Roca]] (1880-1886), in cui, perseguendo un disegno di separazione tra Chiesa e Stato, fu istituita l'anagrafe civile, il [[matrimonio civile]] e soprattutto fu estromesso l'insegnamento della religione dalla scuola pubblica, con una legge proposta dall'ex presidente [[Domingo Faustino Sarmiento]], che dichiar\u00f2: \u00abI frati e le suore si impossessarono dell'educazione per abbrutire i nostri bambini... Ignoranti per principio, fanatici che uccidono la civilt\u00e0; (...) erba dannosa che bisogna estirpare\u00bb. L'internunzio apostolico Luigi Matera reag\u00ec fermamente, ma il governo gli ritir\u00f2 le credenziali e lo espulse dal paese, il che caus\u00f2 l'interruzione delle relazioni diplomatiche tra Argentina e Santa Sede per alcuni anni.\nDurante il primo periodo [[peronista]], ci furono alcuni atteggiamenti e leggi anticlericali. Inizialmente i rapporti tra il governo di [[Juan Domingo Per\u00f3n]] e di sua moglie [[Evita Per\u00f3n|Evita]] e le gerarchie ecclesiastiche furono buoni, e il peronismo non era affatto antireligioso, ma si incrinarono quando Per\u00f3n legalizz\u00f2 l'[[aborto]] e facilit\u00f2 il [[divorzio]], introducendo leggi che ostacolavano l'istruzione religiosa.\nIl governo di Juan Domingo Per\u00f3n in un primo momento fu legato alle Forze Armate, e l'esercito e la Chiesa erano all'epoca considerati il baluardo contro le ideologie socialiste e comuniste. La Chiesa, inoltre, sosteneva la dottrina politica della \"giustizia sociale\", e condivideva con il peronismo l'idea che fosse compito dello Stato mediare nei conflitti di classe e livellare le disuguaglianze sociali.\nCi furono, tuttavia, settori della Chiesa cattolica, gi\u00e0 reduce dai provvedimenti antiecclesiastici del [[Messico]] di [[Plutarco El\u00edas Calles|Calles]] un ventennio prima, che accusavano il peronismo di statalismo per l'eccessiva interferenza del governo nazionale nella vita privata e in contesti che non gli competevano. Il motivo della critica era dovuto anche al fatto che spesso lo Stato invadeva le sfere tradizionalmente di competenza della Chiesa nel momento in cui si interessava, ad esempio, dei piani di assistenza e della pubblica educazione.\nLe alte gerarchie ecclesiali argentine erano rimaste alleate dell'oligarchia, nonostante la [[Costituzione argentina del 1949|Costituzione del 1949]] trattasse con moltissimo riguardo il cattolicesimo, facendone religione di Stato nell'articolo 2, e affermasse che il Presidente dovesse essere un cattolico. Nel [[1946]] il Senato approv\u00f2 una legge che riaffermava e confermava tutti i decreti stabiliti dalla giunta militare del precedente governo dittatoriale. Tra questi decreti c'era anche la legge sull'istruzione religiosa obbligatoria varata nel [[1943]]. Questa legge era stata duramente discussa alla Camera dei Deputati, ed era passata solo grazie al voto dei peronisti. Gli argomenti che apportarono a favore della legge furono [[nazionalismo|nazionalistici]] ed antiliberali: si sottoline\u00f2 il legame esistente tra l'identit\u00e0 della nazione e il profondo cattolicesimo della [[Spagna]], e si enfatizz\u00f2 il ruolo che la religione avrebbe avuto nella formazione delle coscienze e della societ\u00e0.\nQuesta riaffermazione della legge sull'educazione religiosa, tuttavia, limit\u00f2 i poteri della Chiesa dando ragione a coloro che all'interno della stessa Chiesa tacciavano il peronismo di statalismo: i programmi scolastici e i contenuti dei libri di testo erano responsabilit\u00e0 dello Stato, il quale avrebbe potuto consultare le autorit\u00e0 ecclesiastiche qualora ce ne fosse stato bisogno; le altre materie scolastiche continuarono ad essere insegnate secondo lo spirito della \"Legge 1420\" del [[1884]], e quindi continuarono a seguire la tradizione [[laicista]] dello stile di formazione argentino; l'educazione scolastica divenne un mezzo di propaganda per il [[culto della personalit\u00e0]] del Presidente e di sua moglie Eva; nel giugno [[1950]], infine, Per\u00f3n nomin\u00f2 Armando M\u00e9ndez San Mart\u00edn, un [[Massoneria|massone]] [[anticattolicesimo|anticattolico]], Ministro della Pubblica Istruzione, cominciando a guardare la Chiesa con sospetto.\nDurante il suo secondo mandato Per\u00f3n non condivise l'aspirazione della Chiesa di promuovere partiti politici cattolici.\nInfine, alcune leggi peroniste provocarono malumori tra i [[vescovi]]: nel [[1954]] il governo soppresse l'educazione religiosa nelle scuole, tent\u00f2 di legalizzare la [[prostituzione]], di far passare una legge sul divorzio, e di promuovere un emendamento costituzionale per [[laicit\u00e0|separare completamente Stato e Chiesa]]. Per\u00f3n, poi, accus\u00f2 pubblicamente il [[clero]] di [[sabotaggio]].\nIl 14 giugno [[1955]], durante la festa del [[Corpus Domini]], i vescovi [[Manuel Tato]] e [[Ram\u00f3n Novoa]] fecero discorsi antigovernativi. Fu il punto di rottura: durante quella stessa notte gruppi di peronisti attaccarono e bruciarono alcune chiese di Buenos Aires. Per\u00f3n divenne apertamente anticlericale e, due giorni dopo questi fatti, venne [[scomunica]]to da [[papa Pio XII]].\nPer\u00f3n venne deposto nel 1955, ma torn\u00f2 al potere nel 1973. Alla sua morte (1974) il potere pass\u00f2 alla terza moglie [[Isabelita Per\u00f3n]], che venne deposta a sua volta da un golpe militare. La dittatura di [[Jorge Rafael Videla]] sosteneva la religione come mezzo di controllo sociale, anche se vi furono molti preti e religiosi che finirono nel numero dei \"[[desaparecidos]]\". Con il ritorno della democrazia, ci sono stati alcuni contrasti fra la Chiesa e il governo di [[N\u00e9stor Kirchner|N\u00e9stor]] e [[Cristina Fern\u00e1ndez de Kirchner]].\nAnticlericalismo negli Stati comunisti.\nMolti governi [[Comunismo|comunisti]], che praticavano l'[[ateismo di Stato]], sono stati violentemente anticlericali, abolendo le festivit\u00e0 religiose, imponendo il solo insegnamento dell'[[ateismo]] nelle scuole, chiudendo chiese, monasteri, scuole ed istituti religiosi. Il culto privato rimase ufficialmente consentito, tranne nell'[[Albania]], che imponeva l'ateismo anche nella propria costituzione. A [[Cuba]] le manifestazioni religiose pubbliche sono state rese legali solo nel [[1993]]. In alcuni Paesi fortemente cattolici, come la [[Polonia]], la Chiesa era tollerata fino a quando restava in ambito religioso e non interferiva o criticava il governo comunista.\n[[File:Christ saviour explosion.jpg|thumb|La distruzione della [[Cattedrale di Cristo Salvatore (Mosca)|Cattedrale di Cristo Salvatore]] a [[Mosca (Russia)|Mosca]], nel [[1931]].]]\nIn [[Russia]], poi [[Unione Sovietica]], nel marzo del [[1922]] viene decisa la requisizione degli oggetti di culto preziosi appartenenti al clero, ufficialmente allo scopo di rimediare agli effetti della carestie che si erano accompagnate durante la guerra. Tuttavia, molti ritengono che tale provvedimento fosse in realt\u00e0 finalizzato a provocare la reazione degli ecclesiastici (che consideravano i paramenti liturgici sacri), per poterli perseguitare \"con ragione\". Infatti si ebbero circa un migliaio di episodi di \"resistenza\", a seguito dei quali i Tribunali rivoluzionari comminarono la pena di morte a 28 vescovi e 1215 preti e la pena detentiva a circa 100 vescovi e diecimila preti. In tutto, durante tale \"iniziativa\", vennero uccisi circa ottomila membri del clero.\nIn dicembre viene organizzata una campagna pubblica per irridere il [[Natale]]; simili manifestazioni si avranno l'anno seguente anche in occasione della [[Pasqua]] e della festa ebraica del [[Yom Kippur]]. Migliaia di monaci e sacerdoti sono stati condannati a morte o ai lavori forzati nei [[gulag]] durante il regime di [[Stalin]].\nLa [[separazione tra Stato e Chiesa]] venne decisa nel territorio dell'URSS il 23 gennaio [[1918]] dai \"soviet\", poco dopo la fine della [[Rivoluzione russa]]. Lo Stato divenne [[laicit\u00e0|laico]] e ufficiosamente [[ateismo|ateo]], sostenendo l'[[ateismo di Stato]], anche se ci\u00f2 non venne mai sancito esplicitamente nelle Costituzioni, che si limitavano a nominare la religione solo affermando la divisione netta tra Chiesa e Stato e la libert\u00e0 di culto e coscienza; l'ateismo di stato venne attuato in forma di politica governativa anticlericale e antireligiosa, dal punto di vista pratico e culturale, tramite leggi ordinarie e propaganda. La religiosit\u00e0 venne ridotta a semplice scelta privata, secondo l'ideologia di [[Lenin]] e del [[marxismo]], da considerare lecita ma da scoraggiare, al di fuori della sfera personale. La [[chiesa ortodossa russa]] fu costretta a rinunciare a tutti i privilegi, come l'esenzione dalle tasse e dal servizio militare per i sacerdoti e i monaci, e per un certo periodo perseguitata. Con la [[Costituzione sovietica del 1918]], emanata per la [[Repubblica Socialista Federativa Sovietica Russa]] e poi estesa alle altre repubbliche federate, venne permesso di svolgere formalmente \"propaganda religiosa e non-religiosa\", anche se svolgere attiva propaganda di religione o di idee ritenute \"superstizioni\" in luogo o edificio pubblico (come la propaganda religiosa nelle scuole, l'esposizione di immagini religiose nei luoghi di lavoro, le processioni, ecc.) poteva essere sanzionato con multe o lavori forzati fino a 6 mesi.\nColoro i quali non svolgevano lavori socialmente utili (non solo ecclesiastici, ma anche ex agenti zaristi, privati, ad eccezione di artigiani e contadini dei colchoz, ecc.) venivano esclusi dal voto e non pagati, restrizione poi eliminata nel 1936. Quindi questi ultimi, una volta esaurite le risorse di cui erano dotati, dovettero svolgere un altro lavoro per sostentarsi, secondo il principio \"chi non lavora non mangia\". Venne introdotto il [[matrimonio civile]] e negata validit\u00e0 legale a quello religioso, vennero distrutte alcune chiese che occupavano suolo pubblico, altre vennero convertite in uffici e musei pubblici e vennero inoltre abolite tutte le feste religiose come ad esempio il [[Natale]] o lo [[Yom Kippur]] ebraico.\nCon [[Stalin]] il processo antireligioso dello Stato fu completato. La [[costituzione sovietica del 1924]] non conteneva esplicitamente norme sulla religione, in quanto era stata votata come integrazione per sancire la nascita dell'unione federale delle repubbliche come Unione sovietica, mentre per quanto riguarda i diritti e doveri dei cittadini, rest\u00f2 in vigore la relativa parte della costituzione del 1918. Infine, solo in alcune localit\u00e0 remote venne concesso di svolgere cerimonie religiose. Secondo fonti ortodosse, nel 1917 erano attive circa 80.000 chiese, mentre \u00e8 stato calcolato che erano circa 20.000 nel 1954 e 10.000 nel 1965.\nLa [[Costituzione sovietica del 1936]] sanc\u00ec la libert\u00e0 di culto privato, e autorizz\u00f2 solo la propaganda antireligiosa, ribadendo nuovamente la netta divisione tra Chiesa e Stato. Restarono valide le normative penali del 1922 contro le \"superstizioni religiose\" diffuse in pubblico. Nel [[1927]] venne approvato l'articolo del codice penale che sanciva, tra l'altro, che svolgere propaganda religiosa in tempo di guerra o crisi, se considerato fatto con lo scopo preciso di abbattere il regime comunista o danneggiare direttamente o indirettamente lo Stato, poteva essere punito anche con la [[pena di morte]].\nDurante la [[seconda guerra mondiale]], nel [[1943]], Stalin diede una tregua alla campagna antireligiosa e chiese al patriarca [[Sergio I di Mosca]] (in seguito a un incontro avvenuto tra i due) di supportare moralmente i soldati al fronte contro i nazisti. Nello stesso periodo Sergio I rientr\u00f2 a [[Mosca (Russia)|Mosca]] e mor\u00ec nel [[1944]]. Stalin conceder\u00e0 poi alla Chiesa ortodossa la possibilit\u00e0 di celebrare funzioni religiose, ma solo all'interno delle chiese autorizzate e nel privato.\nCon [[Nikita Sergeevi\u010d Chru\u0161\u010d\u0451v|Nikita Chru\u0161\u010d\u0451v]] riprendono le misure pi\u00f9 restrittive verso la Chiesa, e si riprende la propaganda attiva dell'[[ateismo di Stato]] dopo la tregua iniziata nel [[1943]] e durata sino al [[1954]]. Soltanto negli anni ottanta, dopo la continuazione della politica antireligiosa dei governi [[Leonid Il'i\u010d Bre\u017enev|Bre\u017enev]], [[Jurij Vladimirovi\u010d Andropov|Andropov]] e [[Konstantin Ustinovi\u010d \u010cernenko|\u010cernenko]], vi fu una nuova tregua nella lotta attiva contro la religione, a partire dall'ascesa al potere di [[Michail Gorba\u010d\u00ebv]]. La situazione di tolleranza pratica perdur\u00f2 fino al [[1990]], quando Gorba\u010d\u00ebv permise la libera propaganda religiosa e instaur\u00f2 la [[libert\u00e0 di culto]] in via ufficiale, al posto dell'ateismo di stato.\nIstitu\u00ec inoltre l'Istituto per l'ateismo scientifico di [[Leningrado]], che dur\u00f2 fino allo scioglimento dell'URSS, nel [[1991]].\nNell'Unione Sovietica vennero introdotti il [[divorzio]] (1\u00ba dicembre 1917) e l'[[aborto]] nel 1920 (reso molto pi\u00f9 difficile da Stalin nel 1935, poi reintrodotto nel 1955) e negata la validit\u00e0 del matrimonio religioso (dicembre 1917).\nAnche in [[Cina]] l'anticlericalismo ha comportato la soppressione (spesso anche fisica) del clero di varie religioni , compreso anche il monachesimo buddista del [[Tibet]]. La libert\u00e0 religiosa ufficialmente \u00e8 assicurata, anche se in realt\u00e0 alcuni movimenti sono perseguitati e la stessa Chiesa cattolica e la nomina dei suoi vescovi sono subordinate all'avallo del [[Partito Comunista Cinese]].\nAnticlericalismo negli stati islamici.\nInfluenzati dall'occidente anche alcuni Paesi [[islam]]ici, principalmente la [[Turchia]] negli anni venti e l'[[Iran]] negli anni sessanta, vararono provvedimenti anticlericali contro il clero musulmano.\nTurchia.\n[[Mustafa Kemal Atat\u00fcrk]], militare e politico membro della [[Massoneria]], prese il potere nel [[1923]]. Egli era anticlericale, e in favore di un forte [[nazionalismo]], il suo modello di riferimento trovava radici nell'[[Illuminismo]]. \n[[File:M\u00fc\u015fir Gazi Mustafa Kemal Pa\u015fa, Bal\u0131kesir, 1923.png|thumb|Atat\u00fcrk nel 1923]]\nAveva l'ambizione di creare una moderna forma di civilt\u00e0 turca. Durante tutto il periodo e anche oltre, l'esercito rimase il pilastro della nazione e la scuola fu riformata in modo da essere laica, gratuita e obbligatoria. La nuova capitale fu posta ad [[Ankara]], scelta a scapito di [[Istanbul]] (due volte capitale imperiale: [[Impero Romano d'Oriente]] ed [[Impero Ottomano]]). La lingua fu riformata nello stile e nell'alfabeto: l'alfabeto ottomano di origine araba venne sostituito dall'[[alfabeto latino]] nel [[1928]]. Nello stesso periodo la storia venne riscritta per dare radici alla nazione, e legarla all'occidente. Kemal, la cui ideologia \u00e8 detta [[kemalismo]], introdusse il cognome al posto del [[patronimico]] arabo: a lui il parlamento assegn\u00f2 il cognome Atat\u00fcrk, cio\u00e8 \"padre dei turchi\". Usanze islamiche, come portare la barba lunga, i baffi \"alla turca\" o i copricapi arabi come il [[Fez (abbigliamento)|fez]] furono scoraggiate o vietate (ai militari fu proibito di portare i baffi e tuttora devono essere sbarbati).\nDalla rivoluzione del [[1908]], i diritti delle donne uscirono rinforzati. Nel [[1919]], sotto l'influsso dei militari, furono adottate misure per cambiare lo status delle donne: la parit\u00e0 con gli uomini fu riconosciuta nel codice civile, il matrimonio civile reso obbligatorio per chi volesse sposarsi, fu introdotto il divieto di [[poligamia]], vietati il ripudio ([[divorzio]] unilaterale maschile) e l'uso del [[velo islamico]] nei luoghi pubblici (possibilit\u00e0 resa nuovamente lecita solo nel [[2011]]), legalizzata la produzione e la vendita delle [[Bevanda alcolica|bevande alcoliche]], resa obbligatoria l'iscrizione a scuola per le bambine, incentivata l'assunzione di donne in vari posti di lavoro e cos\u00ec dicendo. Nel [[1934]] fu riconosciuto alle donne il diritto di votare e nel [[1935]] furono elette delle donne al parlamento turco.\nLa Turchia kemalista era risolutamente [[laicit\u00e0|laica]]. Il [[califfato]] fu abolito il 3 marzo [[1924]]. Questo gesto fu considerato come un sacrilegio da parte del mondo arabo-musulmano. Nel [[1928]], primo paese del mondo musulmano, l'Islam non era pi\u00f9 la [[religione di Stato]] e, nel [[1937]], il secolarismo venne sancito nella Costituzione. Fu adottato il [[calendario gregoriano]], e la [[domenica]] divenne il giorno settimanale di riposo. Proseguendo la [[secolarizzazione]] delle leggi cominciata nel [[1839]] dalle \"Tanzimat\" (riforme) dell'Impero Ottomano, il regime kemalista adott\u00f2 nel [[1926]], un codice civile sulla base del codice [[Svizzera|svizzero]], un codice penale sulla base del [[Codice penale italiano (1889)|codice italiano]] e un codice commerciale basato sul Codice tedesco. Furono abolite le pene corporali previste dalla [[Shari'a|legge islamica]], i reati di [[apostasia]] e [[adulterio]].\nL'anticlericalismo del regime era pronunciato, ma lo spiritualismo musulmano non fu mai completamente abbandonato. L'Islam e le altre religioni, compreso il cristianesimo, erano inoltre controllate attraverso l'Organo per la Direzione degli Affari Religiosi, creato nel [[1924]]. In tempi recenti l'avvento al potere di un partito islamico, anche se non ha abolito lo Stato laico, ha incrementato tuttavia la rinascita di movimenti e sentimenti \"islamisti\". Nel [[2008]] e nel [[2016]] i militari, guardiani del secolarismo secondo la visione di Atat\u00fcrk hanno tentato un [[colpo di Stato]], fallito, in difesa della [[Laicit\u00e0 in Turchia|laicit\u00e0]] e contro il governo eletto di [[Recep Tayyip Erdo\u011fan]].\nIran.\n[[File:Mohammad Reza Pahlavi.png|thumb|upright=0.6|Mohammad Reza Pahlavi]]\n[[Mohammad Reza Pahlavi]], [[sci\u00e0 di Persia]], var\u00f2 la cosiddetta [[rivoluzione bianca]], che modernizz\u00f2 il Paese in senso occidentale; bench\u00e9 egli, a differenza di Atat\u00fcrk, fosse un fervente praticante musulmano (nonch\u00e9 formalmente capo supremo dell'[[Islam]] [[sciita]] [[duodecimano]]), era fortemente e violentemente avverso al clero e all'influenza dei [[mullah]]. Reza proib\u00ec, ad esempio, l'uso del velo in luoghi pubblici e perseguit\u00f2 il clero che si opponeva alle riforme occidentalizzanti, uccidendo, imprigionando o esiliando i mullah e gli [[imam]], compreso l'[[Ruhollah Khomeyni|Ayatollah Khomeini]] inviato in esilio nel [[1964]]. Lo sci\u00e0 modernizz\u00f2 il paese con la forza, ma viet\u00f2 ogni tipo di opposizione alla sua monarchia. Furono resi legali il gioco d'azzardo, la prostituzione, le bevande alcoliche, istituito il [[suffragio femminile]] e il matrimonio civile. Tra il fronte di rivolta alle riforme pahlavidi, soprattutto per la loro impronta [[giurisdizionalismo|giurisdizionalista]], si schier\u00f2 soprattutto il clero sciita perch\u00e9 veniva privato dei benefici assolutisti, nonch\u00e9 gruppi religiosi che si erano opposti alla sua riforma agraria e sociale, che venivano espropriati di molti beni di [[manomorta]], controllati dalle gerarchie religiose. Tuttavia, la sua posizione ambivalente nei confronti della religiosit\u00e0 iraniana, della quale era virtualmente anche il capo (incarnando un modello [[cesaropapismo|cesaropapistico]]), lo poneva in difficolt\u00e0 impedendogli di prendere provvedimenti drastici onde evitare lo scontento aperto e manifesto delle masse popolari.\nAlla [[rivoluzione iraniana]], nel [[1979]], Khomeini prese il potere e lo sci\u00e0 dovette fuggire. I religiosi instaurarono un regime clericale ed [[islamista]], la [[repubblica islamica]], che cancell\u00f2 le riforme del periodo Pahlavi e perseguit\u00f2 anche la [[sinistra (politica)|sinistra]] che aveva contribuito a combattere l'autocrazia dello sci\u00e0.\nTunisia.\nSotto la presidenza di [[Habib Bourghiba]] fu avviato un vasto piano di riforme destinate a dare avvio alla sovranit\u00e0 nazionale e a modernizzare la societ\u00e0 tunisina, attraverso la diffusione dell'insegnamento e la promulgazione del \"Code du statut personnel\" (Codice dello statuto personale). Con il nuovo codice venne molto ridimensionato il potere dei capi religiosi, pur restando l'[[Islam]] la religione di Stato (il [[Presidenti della Tunisia|Presidente della Repubblica]] deve essere di religione musulmana). Le donne ebbero accesso ad uno status assolutamente inusitato per il mondo arabo (divieto della poligamia, sostituzione del divorzio al ripudio, legalizzazione dell'aborto), che, ad esempio nel caso dell'aborto, superava all'epoca perfino quello di cui godevano le donne francesi.\nCon la nomina di [[Mahmoud Messaadi]] a ministro dell'educazione fu impostata la struttura di una moderna scuola pubblica e gratuita, mettendo fine al doppio regime scolastico: scuola coranica e scuola di tipo occidentale. Anche nel settore giudiziario fu abolito il doppio regime e furono instaurate corti giudiziarie civili, ponendo fine all'influenza dei religiosi sulla magistratura.\nFu permesso mangiare e bere in pubblico durante il Ramadan.\nOggi.\nIl potere temporale dei papi ha cessato di esistere, ad esclusione ovviamente del diritto a legiferare e governare nei limiti territoriali della [[Citt\u00e0 del Vaticano]], ma rimangono tuttora fortemente contestati, da parte di alcuni ambienti laici, la ripetuta attivit\u00e0 di pressione, diretta e indiretta, esercitata dalla Chiesa, in nome dei propri valori e delle proprie finalit\u00e0, nella societ\u00e0 e nella politica, anche attraverso la ramificata presenza delle sue organizzazioni all'interno di partiti, associazioni, enti pubblici e privati. L'anticlericalismo rimane presente in varie forme in alcuni giornali satirici come il settimanale parigino \"Le Canard encha\u00een\u00e9\", e nel dibattito politico e culturale di vari stati, come reazione all'influsso esercitato dalla chiesa sui partiti politici che dichiarano di richiamarsi ai valori cristiani e sui governi degli stati a maggioranza cattolica.\nOggi l'anticlericalismo in Italia si esplica nelle tensioni della attualit\u00e0 politica; l'etica e la morale sono ancora terreno vivo e fertile dello scontro tra parti, tra [[Stato]] e Chiesa, tra comunit\u00e0 scientifiche. Tra le questioni dibattute sono sicuramente al vertice la libert\u00e0 di ricerca scientifica, in particolare sulle [[Cellula staminale|cellule staminali]] embrionali, la [[procreazione medicalmente assistita]] sia eterologa che omologa, l'[[eutanasia]] e la [[terapia del dolore]], le [[unioni civili]], la legalizzazione dell'[[aborto]], la [[contraccezione]] e la pillola [[RU486]].\nL'anticlericalismo contemporaneo spesso focalizza l'attenzione sugli aspetti pi\u00f9 arretrati che ritiene presenti, sia pure con diversi livelli di gravit\u00e0, in diverse religioni, come l'[[Islam]] quali, ad esempio, la condizione di subalternit\u00e0 della donna. In questo senso, si potrebbe ritenere come anticlericale la recente legge varata in Francia che vieta l'uso del velo e dei simboli religiosi all'interno delle aule scolastiche.\nStoria criminale del cristianesimo.\nLa [[Storia criminale del cristianesimo]] \u00e8 la monumentale opera in dieci volumi del ricercatore tedesco [[Karlheinz Deschner]], in cui raccoglie accuse alla Chiesa, principalmente alla Chiesa cattolica, e agli ecclesiastici. La traduzione italiana \u00e8 stata pubblicata da Ariele con una significativa dichiarazione: \u00abSi ritiene sia virt\u00f9 e dovere civile essere anticlericale, soprattutto in Italia, paese in cui la quotidiana e nefasta influenza del Vaticano nella politica e nella vita privata dei cittadini [...] \u00e8 ancora troppo pesante.\u00bb\nControversia sull'invito di papa Benedetto XVI alla Sapienza.\nLa possibilit\u00e0 che, su invito del rettore, [[papa Benedetto XVI]] potesse inaugurare l'anno accademico all'[[Sapienza universit\u00e0 di Roma|universit\u00e0 la Sapienza]] di [[Roma]], il 17 gennaio [[2008]], \u00e8 stata contestata fortemente da alcuni gruppi studenteschi e da 67 professori, in particolare di materie scientifiche. Richiamandosi ad una lettera aperta di [[Marcello Cini]] al rettore apparsa su [[il manifesto]], i contestatori ritenevano inopportuna la visita del papa sulla base di una citazione del Pontefice, risalente ad un suo discorso del [[1990]] tenuto a [[Parma]]. L'allora cardinale Ratzinger aveva citato il filosofo [[Feyerabend]]: \u00abLa Chiesa dell'epoca di [[Galileo Galilei|Galileo]] si attenne alla ragione pi\u00f9 che lo stesso Galileo, e prese in considerazione anche le conseguenze etiche e sociali della dottrina galileiana.\nLa sua sentenza contro Galileo fu razionale e giusta, e solo per motivi di opportunit\u00e0 politica se ne pu\u00f2 legittimare la revisione\u00bb. Questa citazione costituiva, secondo i 67 professori (tra cui il presidente del [[Consiglio Nazionale delle Ricerche|CNR]]), una minaccia alla laicit\u00e0 della scienza. La contestazione port\u00f2 all'annullamento della visita del Papa, che prefer\u00ec declinare l'invito del rettore, in quanto non era condiviso da tutta l'universit\u00e0.\nCampagna elettorale per la Costituzione dell'Ecuador.\nIn occasione del referendum costituzionale del settembre [[2008]], la Chiesa cattolica ha preso posizione guidando il fronte del \"no\" e ha invitato gli elettori a votare contro la proposta dell'Assemblea costituente ecuadoriana perch\u00e9, a giudizio dei vescovi, la nuova Costituzione non avrebbe tutelato il diritto alla vita del [[concepito]], lasciando intravedere il [[Legislazioni sull'aborto|diritto]] per le donne all'[[aborto]]. La nuova Costituzione ecuadoriana, all'articolo 66.3.a, tutela infatti \"l'integrit\u00e0 fisica, psichica, morale e sessuale\" di ogni persona, senza specificare, come avrebbe voluto la Chiesa, un primato del concepito sulla madre. L'articolo 66.9 garantisce il diritto di decidere sulla propria sessualit\u00e0 e orientamento sessuale. L'articolo 66.10 garantisce il diritto di decidere quanti figli generare e quando. Secondo i vescovi gli articoli sarebbero vaghi e generici e permetterebbero l'introduzione del diritto all'interruzione di gravidanza e del matrimonio omosessuale.\nIl governo di [[Rafael Correa]] ha reagito fermamente alle critiche avanzate dai vescovi cattolici, invitando gli elettori a non farsi catechizzare dai preti, accusati, senza mezzi termini, di mentire e di esercitare indebite ingerenze nella politica nazionale. Il presidente del Tribunale supremo elettorale, Jorge Acosta, ha invitato pubblicamente la Conferenza Episcopale Ecuadoriana a registrarsi come soggetto politico per continuare la sua \u00abcampagna di catechesi costituzionale\u00bb, accusandola al contempo di non aver rispettato le norme giuridiche e di non aver nominato un tesoriere per il finanziamento della campagna stessa. L'episcopato cattolico ha invocato il diritto di esprimere la propria opinione richiamandosi alla [[Dichiarazione universale dei diritti umani]] e ha protestato per gli epiteti offensivi rivolti a vescovi e sacerdoti nella campagna del governo, costata milioni di dollari. Anche il Centro Latinoamericano dei Diritti Umani ha espresso la sua preoccupazione per gli attacchi verbali del presidente Correa contro la Conferenza Episcopale.\nGli elettori ecuadoriani hanno poi, nel referendum, approvato la Costituzione con un'ampia maggioranza di circa il 64% contro circa il 29%. Durante la [[visita ad limina]] a [[papa Benedetto XVI]] nell'ottobre del 2008, i vescovi ecuadoriani hanno espresso disappunto per i rapporti con il governo ecuadoriano, giudicato anticlericale.\nCollegamenti esterni.\n[[Categoria:Anticlericalismo| ]]\n[[Categoria:Ideologie politiche]]\n[[Categoria:Religione e politica]]\n[[Categoria:Areligiosit\u00e0]]"}
{"id": "236189", "revid": "2101722", "url": "https://it.wikipedia.org/wiki?curid=236189", "title": "Pena di morte nel Regno Unito", "text": "La pena di morte nel Regno Unito ha avuto una storia molto lunga e questo paese \u00e8 stato infatti l'ultimo stato d'Europa occidentale ad abolirla nel 1998, sebbene l'ultima esecuzione della storia sia avvenuta in Francia nel 1977."}
{"id": "236192", "revid": "729019", "url": "https://it.wikipedia.org/wiki?curid=236192", "title": "Castello di Ch\u00e2teaudun", "text": "Il castello di Ch\u00e2teaudun \u00e8 un castello costruito nel XII secolo e ampliato tra il XV e il XVI secolo, situato su uno sperone roccioso che domina l'abitato di Ch\u00e2teaudun, nel dipartimento dell'Eure-et-Loir. Si trova su uno sperone roccioso che domina la citt\u00e0 di Ch\u00e2teaudun e il fiume Loir, nel dipartimento francese di Eure-et-Loir. Insieme al castello di Montsoreau e al Palazzo Jacques C\u0153ur, \u00e8 uno dei primi esempi di architettura rinascimentale in Francia. Il castello fa parte dei Monumenti storici di Francia.\nStoria.\nIl conte di Blois Tebaldo I fece costruire in questa posizione una piazzaforte per proteggersi dalla invasioni normanne; Tebaldo V, in seguito, fece erigere intorno al 1170 un torrione. Il 13 ottobre 1391 Guido II di Blois-Ch\u00e2tillon, ultimo conte di Blois, vendette le contee di Blois e Dunois a Luigi I di Valois-Orl\u00e9ans, fratello del re Carlo IV. Nel 1407, dopo l'assassinio di Luigi d'Orl\u00e9ans, Ch\u00e2teaudun e le altre sue propriet\u00e0 passarono al figlio Carlo.\nQuesti don\u00f2 il castello nel 1439 al fratellastro Jean de Dunois detto il \"bastardo d'Orleans\", compagno d'armi di Giovanna d'Arco, come ricompensa per le imprese militari nella guerra contro gli inglesi. Nel 1452 egli intraprese la costruzione della cappella e dell'edificio principale in stile gotico. Il suo lavoro fu continuato fino al 1518 dai suoi discendenti, i duchi di Longueville, che con Francesco I e Francesco II costruirono l'ala nord, detta anche ala Longueville, in stile Luigi XII, segnando il passaggio tra il gotico fiammeggiante e il primo Rinascimento.\nQuando la famiglia Longueville si estinse nel 1694, il castello pass\u00f2 ai duchi di Luynes. Il castello, parzialmente abbandonato dai proprietari, funse da rifugio per gli abitanti di Ch\u00e2teaudun dopo l'incendio che devast\u00f2 la cittadina nel 1723. Durante la Rivoluzione francese la cappella fu saccheggiata e gli edifici furono usati come caserme; il castello fu nuovamente danneggiato dai prussiani durante la battaglia di Ch\u00e2teaudun nel 1870. Nel 1938 fu acquistato dallo Stato francese, che ne inizi\u00f2 il restauro.\nDescrizione.\nMastio.\nIl mastio, di forma circolare, ha un'altezza complessiva di 42 metri un diametro di 17 metri. Fu costruito nel 1180 con muri spessi 4 metri e si articola su tre livelli. L'accesso all'edificio in origine avveniva attraverso una porta situata a 10 metri di altezza; oggi questa porta \u00e8 in comunicazione con il solaio della cappella.\nSainte-Chapelle.\nLa Sainte-Chapelle \u00e8 una delle dieci cappelle costruite dai principi reali e dai re di Francia nel Medioevo. Fu costruita tra il 1451 e il 1493 su volont\u00e0 di Jean de Dunois in pi\u00f9 fasi: il coro e la cappella superiore furono costruiti tra il 1451 e il 1454, mentre la navata e l'oratorio sud furono costruiti dal 1460 al 1464. Il campanile fu costruito nel 1493. La cappella inferiore contiene una quindicina di statue di santi venerati dal Dunois e dalla sua famiglia che furono realizzate dalle botteghe della Loira nel XV secolo. Sul muro dell'oratorio sud \u00e8 dipinto un affresco raffigurante il Giudizio Universale, risalente alla fine del XV secolo.\nAla Dunois.\nL'ala ovest, o ala Dunois, fu voluta da Jean de Dunois e fu costruita intorno al 1460 in stile gotico su cinque piani. Al suo interno \u00e8 conservata una delle poche aule di tribunale dell'Ancien R\u00e9gime, che fu rivestita in legno e decorata con lo stemma reale nel Seicento, quando Luigi XIV soggiorn\u00f2 nel castello, e che fu utilizzata anche durante la Rivoluzione francese. L'edificio comprende uno scalone in stile gotico che ricorda quello voluto da Carlo V al Palazzo del Louvre.\nAla Longueville.\nL'ala nord, o ala Longueville, \u00e8 un esempio di stile Luigi XII, che costituisce una transizione tra il gotico e lo stile rinascimentale. L'inizio della costruzione, comprendente i piani interrati, fu eseguito sotto Francesco I di Orleans-Longueville dal 1469 al 1491, mentre i piani superiori furono completati da Francesco II e dai suoi discendenti durante il primo quarto del XVI secolo, utilizzando come materiale da costruzione il \"tuffeau\". L'ala comprende un'ampia stanza di 300 mq e una scala in stile rinascimentale decorata con motivi all'italiana, che richiama la disposizione della scala gotica dell'ala Dunois.\nArazzi.\nNegli appartamenti di Caterina d'Alen\u00e7on, situati al piano nobile dell'ala Longueville, \u00e8 conservata una collezione di settanta arazzi, tra cui una serie di sette pezzi arazzi, classificati come Monumento storico di Francia, che rappresentano la \"Storia di Clorinda e Tancredi\", ispirata alla \"Gerusalemme liberata\" di Torquato Tasso. Il ciclo di arazzi \u00e8 stato realizzato a partire da cartoni di Michel Corneille dagli atelier del faubourg di Saint-Germain a Parigi intorno al 1661.\nAl piano terra della stessa ala, negli appartamenti del Duca, sono conservati i sette pezzi dell\"'Arazzo dell'Antico Testamento\". Questi arazzi, tessuti in lana e seta, furono realizzati a Parigi nelle botteghe del faubourg di Saint-Marcel tra il 1640 e il 1650, sulla base di cartoni del pittore Simon Vouet."}
{"id": "236193", "revid": "767487", "url": "https://it.wikipedia.org/wiki?curid=236193", "title": "Malamore", "text": "Malamore \u00e8 un film italiano del 1982 diretto da Eriprando Visconti.\nSi tratta dell'ultimo film diretto dal regista.\nTrama.\nFriuli, autunno del 1917. Il nano Marcello Giammarco, figlio unico di un ricco avvocato, viene tenuto dal padre confinato in una maestosa villa di campagna nei dintorni di Palmanova. La villa si trova nelle retrovie italiane del fronte ed \u00e8 stata parzialmente adattata a ospedale militare.\nIn quest'irreale atmosfera, tra servitori e moribondi, che precede la disfatta di Caporetto, il cortese e dignitoso Marcello cerca di condurre un'esistenza normale, inseguendo il sogno sentimentale di legarsi a Maria, una prostituta del locale postribolo.\nLa morte del padre, colpito accidentalmente da un colpo d'artiglieria durante la presa di Palmanova, investe Marcello della responsabilit\u00e0 sul grande patrimonio familiare, mentre la sua villa, dove continua ad abitare, diviene sede di un comando delle retrovie austriache. Anche il postribolo cambia usanze e clienti: ora tutti militari austriaci. In quei momenti d'estrema incertezza sociale e morale, il ricco patrimonio di Marcello diviene un obiettivo possibile e una speranza di rivincita per alcuni negletti, manovrati da uno scaltro profittatore, ai quali la guerra sembra avere tolto ogni futuro e ogni senso etico."}
{"id": "236197", "revid": "106619662", "url": "https://it.wikipedia.org/wiki?curid=236197", "title": "Rosetta (citt\u00e0)", "text": "Rosetta \u00e8 il nome latinizzato della citt\u00e0 egiziana Rashid (in arabo \u0631\u0634\u064a\u062f), situata presso la costa del Mar Mediterraneo circa 65\u00a0km a est di Alessandria nel Governatorato di al-Buhayrah.\nGeografia.\nRosetta si trova sulla riva sinistra del ramo occidentale del delta del Nilo, detto appunto \"ramo di Rosetta\", che anticamente era noto come \"ramo Bolbitinico\", 13\u00a0km a sud-est dello sbocco del fiume nel Mediterraneo.\nL'economia di Rosetta \u00e8 basata sul porto sia per la pesca che per il commercio di riso e cotone.\nLa citt\u00e0 \u00e8 collegata ad Alessandria da una autostrada e dalla ferrovia.\nStoria.\nLa citt\u00e0 fu fondata nell'853 d.C., sulle rovine della antica citt\u00e0 tolemaica di \"Bolbitine\", dal califfo abbaside H\u0101r\u016bn al-Rash\u012bd, che le diede il suo nome arabo.\nNel secolo successivo, grazie alla costruzione sotto la dinastia Fatimide del suo porto fluviale, divenne molto prospera.\nDopo la conquista dell'Egitto da parte degli Ottomani nel 1517, Rosetta divenne il principale porto del paese che collegava l'Egitto con la Turchia ottomana e con tutti gli Stati che dipendevano da Istanbul.\nLa citt\u00e0 cominci\u00f2 a declinare nel corso del XIX secolo, dopo che Alessandria ebbe ripreso il suo ruolo di primo piano come porto e centro commerciale.\nLa citt\u00e0 \u00e8 nota per essere stata il luogo di ritrovamento nel 1799 della Stele di Rosetta."}
{"id": "236200", "revid": "767487", "url": "https://it.wikipedia.org/wiki?curid=236200", "title": "Metossido", "text": "Il metossido o metilato \u00e8 un sale organico, nel quale l'idrogeno del gruppo funzionale -OH del metanolo \u00e8 sostituito da un metallo.\nIn chimica organica lo ione metossido ha la formula CH3O- ed \u00e8 la base coniugata del metanolo.\nIl metossido di sodio \u00e8 l'iniziatore della reazione di polimerizzazione per addizione con l'ossido di etilene, formando polietere ad alto peso molecolare.\nIl metossido di sodio in soluzione nel metanolo \u00e8 un liquido che uccide le cellule nervose umane prima che possa essere percepito dolore. In caso di contatto con metossido sciacquare la superficie di contatto con acqua e consultare un medico.\nMolte reazioni con metossido sono potenzialmente esplosive, come pure la polvere finemente dispersa nell'aria quando in concentrazioni sufficienti.\nNella produzione di biodiesel, viene spesso impropriamente chiamato metossido il prodotto della miscelazione del metanolo con l'idrossido di sodio. Il metossido pu\u00f2 essere comunque utilizzato in un esperimento di produzione di biodiesel, assicurando in questo modo che il metanolo sia assoluto, ossia privo di acqua, dato che l'acqua presente reagisce immediatamente con il metossido di sodio formando soda caustica (NaOH) e metanolo. Dato che l'acqua inibisce la transesterificazione tra metanolo e trigliceridi e favorisce la formazione di saponi, \u00e8 molto utile escluderla dal sistema di produzione.\nCollegamenti esterni.\nSchede Internazionali di Sicurezza Chimica - Metilato di Sodio"}
{"id": "236202", "revid": "17351", "url": "https://it.wikipedia.org/wiki?curid=236202", "title": "Boeing B-52", "text": ""}
{"id": "236204", "revid": "767487", "url": "https://it.wikipedia.org/wiki?curid=236204", "title": "Nulla da dichiarare", "text": "Nulla da dichiarare \u00e8 un film di Corrado Colombo del 1998.\nTrama.\nLa fine di una giornata lunga, noiosa, la solita routine di un ufficio doganale di frontiera che si stringe attorno al maresciallo Santoro, un trentenne appesantito da una vita matrimoniale che non gli d\u00e0 tregua e che sembra avergli spento ogni desiderio. Un imprevisto controllo d'identit\u00e0 di una bella e misteriosa donna costringe il maresciallo a prolungare il turno di lavoro fino alla notte. Ma al di l\u00e0 delle convenzionali procedure e dei banali approcci tra i due, il maresciallo si trova presto coinvolto in una magia che lo pone fuori dagli schemi della sua professione, fuori dalla realt\u00e0, sospeso in un alone in cui lei conduce una strana danza liberatoria-premonitrice che lo porta a riscoprire i propri desideri, nuovi valori fino a mettere in discussione la propria esistenza."}
{"id": "236207", "revid": "32491654", "url": "https://it.wikipedia.org/wiki?curid=236207", "title": "C-130", "text": ""}
{"id": "236208", "revid": "78273", "url": "https://it.wikipedia.org/wiki?curid=236208", "title": "Eurofighter 2000", "text": ""}
{"id": "236209", "revid": "14894", "url": "https://it.wikipedia.org/wiki?curid=236209", "title": "Arte del Rococ\u00f2", "text": ""}
{"id": "236210", "revid": "339392", "url": "https://it.wikipedia.org/wiki?curid=236210", "title": "F-22", "text": ""}
{"id": "236212", "revid": "24258", "url": "https://it.wikipedia.org/wiki?curid=236212", "title": "Paradosso della votazione", "text": ""}
{"id": "236213", "revid": "1305772", "url": "https://it.wikipedia.org/wiki?curid=236213", "title": "Malinconoia", "text": "Malinconoia \u00e8 il secondo album del cantautore toscano Marco Masini, pubblicato nel 1991.\nIl termine \"Malinconoia\" proviene dall'unione dei termini \"malinconia\" e \"paranoia\".\nNell'estate del 1991 Masini vinse il Festivalbar nella sezione \"Album\".\nIl singolo \"Perch\u00e9 lo fai\", col quale Masini arriv\u00f2 terzo al Festival di Sanremo, \u00e8 una canzone dura che tratta il tema della droga in modo diretto, senza giri di parole.\nMalinconoia arriva a vendere oltre un milione di copie in tutta Europa, risultando il lavoro di maggior successo dell'artista fiorentino."}
{"id": "236214", "revid": "1318658", "url": "https://it.wikipedia.org/wiki?curid=236214", "title": "Solaris (romanzo)", "text": "Solaris \u00e8 un romanzo di fantascienza dello scrittore polacco Stanis\u0142aw Lem, pubblicato nel 1961.\nTradotto in pi\u00f9 di trenta lingue, il romanzo \u00e8 stato trasposto in un film per la televisione sovietica nel 1968. Successivamente \u00e8 stato portato sul grande schermo nell'omonimo film nel 1972 del regista russo Andrej Arsen'evi\u010d Tarkovskij e, con esiti meno profondi, nel 2002, in un secondo adattamento del regista statunitense Steven Soderbergh.\nLem ha ammesso di non avere mai veramente amato la trasposizione che Tarkovskij ha dato del suo romanzo. Lem ha avuto parole molto critiche anche per il film di Soderbergh, soprattutto per il fatto che \"l'oceano vivente\" passi molto in secondo piano nell'adattamento americano, trasformando il racconto in una banale storia d'amore nello spazio.\nAmbientazione.\nSolaris \u00e8 un pianeta di un altro sistema solare, oggetto di studio da parte degli scienziati terrestri fin dalla sua scoperta, cento anni prima della nascita del protagonista Kris Kelvin. La sua superficie \u00e8 prevalentemente ricoperta da ci\u00f2 che appare come un oceano dalla consistenza gelatinosa, secondo alcuni studiosi un unico e gigantesco essere senziente in grado di condizionare persino il movimento del pianeta, che orbitando attorno a un sistema stellare binario dovrebbe essere irregolare e pertanto non adatto allo sviluppo della vita.\nL'attivit\u00e0 di Solaris si manifesta con la continua generazione di complicate e gigantesche strutture dalla natura incomprensibile, di materiale colloidale che si consolida e si liquef\u00e0. Le strutture pi\u00f9 grandi si presentano come rappresentazioni multidimensionali, spesso con l'aspetto di emulazioni di strutture umane; degli studiosi hanno catalogato tali manifestazioni con nomi strani quali \u201cmimoide\u201d, \u201csimmetriade\u201d e \u201casimmetriade\u201d.\nAlcuni ricercatori ritengono che Solaris sia in grado di pensare, nonostante la totale impossibilit\u00e0 di individuare un qualunque schema di comunicazione nelle sue manifestazioni materiali. Lo scopo delle diverse missioni \u00e8 sia di stabilire un contatto con il pianeta, sia di comprendere la sua vera natura. Nonostante l'ingente mole degli studi compiuti in tutte le branche della scienza (che nel romanzo \u00e8 definita come una disciplina a s\u00e9, la \"Solaristica\"), il pianeta e il suo oceano restano un mistero assoluto: Solaris sfugge alle conoscenza umana, per quanti possano essere i dati raccolti o le teorie formulate.\nTrama.\nLo psicologo Kris Kelvin raggiunge dopo un viaggio interstellare la stazione spaziale terrestre sospesa a qualche km di altezza sopra l'oceano di Solaris, a bordo della quale sono presenti tre scienziati. Appena arrivato, Kelvin prende contatto con il collega Snaut, che si comporta in maniera illogica, come se avesse qualcosa da nascondere. Da lui Kelvin viene a sapere che il collega Gibarian, del quale lui \u00e8 stato allievo e collaboratore, si \u00e8 appena suicidato. Kelvin occupa l'appartamento del defunto e si accorge con incredulit\u00e0 che all'interno della stazione spaziale c'\u00e8 una presenza estranea: una donna nera di alta statura, vestita in maniera molto sommaria, che incrocia in un corridoio per poi ritrovarla nella cella frigorifera accanto al cadavere di Gibarian.\nAppare subito evidente che anche Snaut e il terzo collega, Sartorius, nascondono qualcuno nei propri appartamenti ma al mattino al risveglio Kelvin trova nella stanza la giovane moglie, Harey, che si \u00e8 tolta la vita qualche anno prima. Kelvin \u00e8 sconvolto ma si rende conto che anche gli altri colleghi nascondono una materializzazione antropomorfa estratta dal loro subconscio. Secondo Snaut, le \u201cpresenze\u201d sono apparse dopo che Sartorius ha sottoposto la superficie del mare a una massiccia dose di raggi X per ragioni sperimentali. Liberarsi degli \u201cospiti\u201d \u00e8 impossibile: qualcuno per disperazione e l'orrore ha provato a eliminarli fisicamente, ma il giorno dopo ritornano, senza ricordo di quanto \u00e8 accaduto. Anche Kelvin, devastato dall'orrore, si libera di Harey spedendola in orbita con un missile per ritrovarla nella propria stanza al risveglio il giorno dopo.\nLo spirito dello scienziato prende il sopravvento. Kelvin scopre che il corpo di Harey non \u00e8 composto da normale materia ma da neutrini, e che \u00e8 in grado di rigenerare nell'arco di minuti i tessuti distrutti. Dopo l'iniziale rifiuto, Kelvin si trova coinvolto emotivamente nell'irreale situazione della moglie risuscitata, soprattutto perch\u00e9 prova un forte rimorso per le circostanze della sua morte. La vicinanza di una persona che possiede ricordi, emozioni e una capacit\u00e0 di comprensione (fino anche ad una presa di coscienza del proprio stato e della propria esistenza), porta Kelvin, tra lucidit\u00e0 e follia, ad una ricerca esasperata di una risposta ai propri dubbi e alle proprie incertezze; un viaggio interiore che \u00e8 il risultato di un lungo percorso che parte dall'iniziale tentativo di comprendere Solaris.\nUn appunto lasciato da Gibarian prima del suicidio lo indirizza verso un documento presente nella biblioteca di bordo, il cosiddetto \"piccolo apocrifo\", che contiene il resoconto di uno degli esploratori che hanno percorso la superficie di Solaris: Berton, partito alla ricerca di un collega disperso durante un volo sul mare, ha messo a verbale di avere assistito alla creazione da parte della materia colloidale della figura di un bambino di dimensioni gigantesche. Nessuno gli aveva creduto. L'evento era avvenuto durante l'esplosione di una macchia su una delle due stelle di Solaris, con emissione di raggi X. Forse \u00e8 la prima prova dell'estrazione, da parte del mare, di ricordi dalla memoria degli esseri umani.\nMentre Kelvin arriva non solo ad accettare la presenza di Harey ma anche a provare dell'affetto per lei, Sartorius vorrebbe portare avanti un esperimento per liberarsi delle presenze, intervenendo sulla loro struttura neutrinica. Harey ascolta un nastro registrato da Gibarian prima di morire, comprende la propria natura non umana e tenta di togliersi la vita ingurgitando ossigeno liquido, ma dopo una spaventosa agonia durante la quale \u00e8 vegliata da Kelvin, ormai convertito alla compassione, i suoi tessuti si rigenerano.\nI tre occupanti la stazione decidono di tentare un esperimento di comunicazione con Solaris, consistente nella trasmissione decodificata dell'encefalogramma di Kelvin, nella speranza che il mare comprenda l'effetto che la materializzazione del subconscio ha sugli esseri umani. A questo punto Kelvin \u00e8 cos\u00ec coinvolto dalla sua ospite che per lui \u00e8 davvero diventata Harey, la moglie perduta troppo giovane: per questo si oppone alla prosecuzione dell'esperimento di distruzione neutrinica di Sartorius. Ma Harey \u00e8 determinata ad andare fino in fondo, e convince Snaut ad aiutarla. Un giorno al risveglio Kelvin non la trova pi\u00f9, \u00e8 riuscita a farsi disintegrare per sempre perch\u00e9 non sopportava di essere una ricostruzione artificiale.\nAmareggiato e non completamente rassegnato alla scomparsa della moglie, dopo un colloquio con Snaut, che egli accusa di avere contribuito alla distruzione di Harey, lo psicologo scende sulla superficie del mare e atterra su un vasto \u201cmimoide\u201d, una delle strutture colloidali create da Solaris. Contemplando l'oceano dal bordo della concrezione immagina che Solaris possa fare loro altri regali e che \"il tempo dei miracoli crudeli non \u00e8 finito\".\nCritica.\n\"Solaris\" possiede le inconfondibili caratteristiche dell'opera esemplare, classica, una perfetta sintesi di contenuti ideologici, trama narrativa e stile: il pi\u00f9 compiuto esempio del genere \u201cfantascienza filosofica\u201d tipico della produzione letteraria di Lem, pur differenziandosi dalle altre opere dell'autore per struttura e modalit\u00e0 di stesura. I commentatori hanno coniato per questo romanzo la definizione di meta-fantascienza (\"meta-science fiction\"), una vera e propria \u201cavventura epistemologica\u201d perch\u00e9 presenta un numero enorme di quesiti appartenenti al dominio della filosofia, il pi\u00f9 suggestivo dei quali sembra essere il tema dell'identit\u00e0.\nL'autore stesso afferma che nello scrivere il romanzo si \u00e8 lasciato \"prendere la mano\", abbandonando progressivamente la consueta abitudine di attenersi a un'analisi preventiva, fino a dare vita a un'opera che non esita a definire d'avventura, per la sorprendente spontaneit\u00e0 con cui \u00e8 stata realizzata; Lem dichiara infatti di essere riuscito a scrivere esattamente ci\u00f2 che intendeva, e si considera abbastanza soddisfatto dell'opera.\nIl vero protagonista \u00e8 l'immenso oceano vivente, capace di assumere strabilianti forme e di ricreare la stessa vita umana quasi sulle medesime basi biologiche: Solaris \u00e8 in grado di penetrare nella mente e nella sensibilit\u00e0 dell'uomo, mentre l'uomo non riesce a comprenderne la sconcertante intelligenza malgrado cent'anni e oltre di esplorazione. La mente e i suoi confini sono il tema intorno al quale ha sempre ruotato la narrativa di Lem, esperto di cibernetica, considerato tra gli antesignani della letteratura che si occupa di realt\u00e0 virtuale.\nSi tratta di un romanzo scritto su pi\u00f9 livelli, non solo opera filosofica n\u00e9 solo avventura spaziale: denso e profondo, un thriller che a ogni lettura riserva sorprese, pur restando di facile lettura. Probabilmente il suo successo \u00e8 dovuto proprio a questa commistione tra problemi filosofici derivanti da un \u201cprimo contatto\u201d con vita extraterrestre e una trama dai risvolti romantici, a forte impatto emotivo. Numerose sono le implicazioni di un'opera come \"Solaris\", impostata con avvincente chiarezza sulla base di un materialismo profondamente umanistico, che non rifugge anche da una critica al rapporto dell'uomo con il divino.\n\"Solaris\" \u00e8 il romanzo che per antonomasia rappresenta la fantascienza dell'Europa orientale: nemmeno la grande tradizione della letteratura d'anticipazione sovietica ha mai raggiunto in occidente la fama derivata allo scrittore polacco da questa sola opera.\nEdizioni.\nLe traduzioni in Italia.\nLa versione di Eva Zaniewska Bolzani (non Bolzoni), pubblicata dalla casa editrice Nord nel 1973, e poi ripresa sempre identica negli anni da Mondadori, \u00e8 una traduzione parziale condotta sull'edizione inglese di Kilmartine e Cox (dove il testo era tagliato di circa un quinto), che gi\u00e0 era a sua volta una traduzione dall'edizione francese del 1964.\nLa traduzione di Vera Verdiani, pubblicata nel 2013 per Sellerio, \u00e8 la prima versione integrale dal polacco apparsa in Italia, condotta sull'edizione polacca delle \"Opere complete\" di Lem..\nNote.\n1973 prima edizione di SOLARIS di Stanislaw Lem, testo tradotto integralmente e direttamente in italiano dall'originale in polacco da Eva Zaniewska Bolzani. Il testo completo \u00e8 pubblicato a Milano da Editrice Nord con prefazione di Renato Prinzhofer. La Tesi di Laurea redatta da Ada Maria Maciejewska seguita dalla Prof. Sylwia Skuza dell'Universit\u00e0 di Torun (Polonia), analizza la prima traduzione integrale dal polacco all\u2019italiano di Solaris edita nel 1973 con prefazione di Renato Prinzhofer. Segue l\u2019edizione economica nella Collana NARRATIVA D'ANTICIPAZIONE a cura di Prinzhofer e Riccardo Valla specificandone la \"traduzione integrale dal polacco\". In seguito l'editore cede il titolo e l'intera traduzione a MONDADORI per la pubblicazione integralmente in diverse collane: - 1982 in \u201cOscar-Fantascienza-Mondadori\u201d in edizione integrale con presentazione di Gianfranco de Turris; - 1990 in \u201cClassici Urania\u201d introduzione di Nicoletta Vallorani e postfazione di Giuseppe Caimmi; - 2005 in \u201cUrania Collezione\u201d n.024. referenze: https://www.academia.edu/44053314/Analisi_traduttologica_del_romanzo_Solaris_scritto_da_Stanis%C5%82aw_Lem_e_delle_due_traduzioni_italiane\nCollegamenti esterni.\n7.https://www.academia.edu/44053314/Analisi_traduttologica_del_romanzo_Solaris_scritto_da_Stanis%C5%82aw_Lem_e_delle_due_traduzioni_italiane"}
{"id": "236218", "revid": "10005", "url": "https://it.wikipedia.org/wiki?curid=236218", "title": "Metilato", "text": ""}
{"id": "236219", "revid": "35804", "url": "https://it.wikipedia.org/wiki?curid=236219", "title": "Nuova Dc", "text": ""}
{"id": "236220", "revid": "1452073", "url": "https://it.wikipedia.org/wiki?curid=236220", "title": "Samus Aran", "text": " \u00e8 un personaggio immaginario e la protagonista della serie di videogiochi \"Metroid\". Apparsa per la prima volta nel 1986 nel videogioco a piattaforme \"Metroid\" per Nintendo Entertainment System, Samus Aran \u00e8 una delle prime protagoniste femminili apparse nel mondo videoludico.\nOltre ad essere il personaggio giocante di undici titoli della saga, la cacciatrice di taglie spaziale appare nella serie \"Super Smash Bros.\" e nei videogiochi \"Super Mario RPG\", \"Kirby's Fun Pak\" e \"Kirby's Dream Land 3\".\nSecondo quanto dichiarato da Hiroji Kiyotake e Yoshio Sakamoto, il cognome \"Aran\" deriva dal secondo nome del calciatore Pel\u00e9, il cui nome completo \u00e8 \"Edson \"Arantes\" do Nascimento\".\nCaratteristiche.\nSamus Aran \u00e8 una cacciatrice di taglie dello spazio che collabora occasionalmente con la Federazione Galattica, una divisione interplanetaria che tutela e controlla varie galassie. All'inizio, il suo ruolo \u00e8 quello di aiutare la Federazione Galattica a sconfiggere i Pirati, in seguito diventer\u00e0 anche quello di combattere i Metroid, razza aliena mutante da tenere sotto controllo.\nIn battaglia, Samus indossa un esoscheletro che le viene fornito dalla razza aliena Chozo altamente tecnologico detto Tuta Energia. Nella prima edizione di \"Metroid\", al giocatore viene lasciato palesemente intendere che la protagonista sia un androide o un uomo in armatura, ma concludendo il gioco entro un tempo limite, \u00e8 possibile vedere la protagonista rimuovere la sua tuta rivelandone il sesso femminile.\nNella sua prima apparizione nelle sue effettive sembianze, Samus appariva come una giovane donna dai capelli rossi, che dai capitoli successivi in poi divennero biondi. L'aspetto canonico di Samus \u00e8 quello di una ragazza longilinea, dalla carnagione media, i capelli lunghi e biondi e gli occhi verdi. Sul suo viso \u00e8 visibile un neo sul lato sinistro del mento.\nBiografia.\nSamus nasce in una Colonia Terrestre denominata \"K-2L\" in un futuro remoto non specificato, figlia unica di Rodney Aran e di sua moglie Virginia. Da bambina rimane coinvolta in un assedio della sua colonia da parte di Pirati Spaziali, della quale lei rimane l'unica superstite; viene trovata e adottata dai Chozo, una delle razze pi\u00f9 evolute dell'universo.\nQuando Samus cresce diventa una cacciatrice di taglie con lo scopo di intercettare un giorno i responsabili di ci\u00f2 che le \u00e8 accaduto e di scongiurare altri massacri. Il buon lavoro da lei svolto nelle sue missioni la rende nota in molte galassie; la Federazione Galattica, anch'essa positivamente colpita dalla ragazza si mette in contatto con questa, e tra i due seguono diverse collaborazioni.\nLe vicende sottoelencate sono disposte in ordine cronologico.\n\"Metroid\".\nNell'anno cosmico 20X5, gli scienziati della Federazione scoprono una forma di vita originaria del pianeta SR-388, che battezzano \"Metroid\"; ma insieme agli utilizzi legittimi della provata potenza dei Metroid, gli scienziati scoprono anche che alcuni pirati spaziali hanno preso degli esemplari di Metroid per compiere alcuni esperimenti a scopi bellici sul pianeta fortificato Zebes. La Federazione invia truppe per porre fine agli esperimenti dei Pirati su Zebes, ma questi vengono sgominati. In tale occasione, la Federazione ingaggia per la prima volta Samus.\nSamus raggiunge Tourian e distrugge il cyborg a capo dei Pirati, il Cervello Madre, e la base dei Pirati Spaziali stessi, preleva alcuni esemplari di Metroid e li consegna alla Federazione.\n\"Metroid Prime\".\nPoco tempo dopo l'eliminazione dei pirati spaziali su Zebes Samus, durante un volo di ricognizione, riceve un messaggio di SOS vicino ad un misterioso pianeta il cui nome \u00e8 Tallon IV; il messaggio proviene da una stazione orbitante intorno al pianeta, e scopre che i pirati superstiti dall'attacco su Zebes si sono divisi in due gruppi, uno diretto alla base distrutta da Samus per ricostruirla insieme al loro leader, mentre l'altro conduce ricerche scientifiche per migliorare l'arsenale sfruttando nuove tecnologie. Inoltre, i pirati hanno trovato un materiale radioattivo chiamato \"Phazon\".\nSamus uccide i pirati ed arriva infine alla fonte stessa del Phazon, una micidiale creatura simile a un aracnide chiamata Metroid Prime. Dopo una lunga battaglia, Samus sconfigge il Metroid Prime, ma prima che possa svanire, assorbe il Phazon che ha intaccato la sua Tuta Energia durante l'esplorazione del pianeta e, fondendolo con alcune tracce di DNA, la creatura si trasforma diventando un replicante di Samus, che viene denominato Samus Oscura.\n\"Metroid Prime Hunters\".\nLa Federazione riceve un misterioso messaggio telepatico dallo sconosciuto Sistema Alimbico. Samus viene incaricata di indagare su questo messaggio, che si riferisce a un \"potere supremo\". Il messaggio viene intercettato per\u00f2 da altri sei cacciatori che si dirigono insieme a Samus nel Sistema Alimbico. Dopo una lunga ricerca, si scopre che il messaggio era un diversivo escogitato da una creatura aliena chiamata Gorea, intrappolata molti secoli prima dalla popolazione Alimbica, che intende catturarli e assorbirne i poteri.\nGorea riesce in parte nel suo intento, assorbe i poteri dei sei cacciatori rivali di Samus e si appresta a sfidarla. Samus distrugge Gorea e fugge, seguita dagli altri cacciatori.\nDopo aver ricevuto una chiamata di soccorso da dei soldati della Federazione, Samus giunge sul pianeta \"Aether\", colpito da poco da un Leviatano, e viene a sapere del fatto che il pianeta, casa di una popolazione chiamata Luminoth, \u00e8 diviso in due met\u00e0: una parte normale e una parte oscura. Viaggiando attraverso dei varchi dimensionali da una parte all'altra, Samus stermina le creature che infestavano il pianeta, gli Ing, compreso il loro imperatore.\nMentre la parte oscura del pianeta sta per scomparire, Samus si ritrova di fronte alla sua nemesi, Samus Oscura. Samus ha la meglio e scappa dal pianeta oscuro, ma non sa che la sua controparte ostile \u00e8 ancora in vita.\nSono passati sei mesi dall'impatto del Leviatano su Aether. Samus Oscura ha intercettato il pianeta senziente Phaaze, presso il quale scorge un leviatano che, una volta assorbito, le conferisce il potere di aprire varchi spazio temporali a suo piacimento. Raggiunto il pianeta, Samus Oscura assorbe una gran quantit\u00e0 di Phazon e progetta di impadronirsi delle Unit\u00e0 Aurora, i computer organici che controllano la rete centrale della Federazione. A tal proposito Samus Oscura attacca la corazzata Valhalla, incaricata a trasportare l'Unit\u00e0 Aurora 313 e si appropria di quest'ultima, installandola in seguito su Phaaze. L'Unit\u00e0, contaminata dal Phazon, permette a Samus Oscura di controllare l'intero pianeta, e attraverso i Pirati Spaziali, soggiogati da Samus Oscura, l'Unita Aurora 313 trasmette il virus alle altre.\nLa Federazione Galattica, resasi conto dell'anomalia, isola le Unit\u00e0 e cerca un vaccino che possa debellare il virus. Essendo in una condizione di estrema vulnerabilit\u00e0, la Federazione installa una base operativa sulla corazzata Olympus, orbitante attorno al pianeta Norion, e convoca quattro cacciatori di taglie per iniettare il vaccino alle Unit\u00e0 Aurora: Samus, Ghor, Rundas e Gandrayda. Mentre il briefing della missione \u00e8 ancora in corso, un gruppo di Pirati attacca Norion. Nello stesso momento, un Leviatano emerge da un varco dimensionale, in rotta di collisione con il pianeta. Dopo una dura battaglia, i quattro cacciatori stanno per distruggere il Leviatano ma in quel momento vengono contrastati da Samus Oscura che gli scaglia contro energia pura di Phazon, mettendoli fuori combattimento. Con le sue ultime forze, Samus scaglia il colpo a un meteorite che stava per abbattersi sul luogo e riesce a scongiurare la minaccia.\nDopo un mese in coma, Samus si risveglia nella G.F.S. Olympus e viene informata che lei e gli altri cacciatori sono stati contaminati dal Phazon; tuttavia questi non ha alcun effetto negativo apparente per l'organismo e questa scoperta viene sfruttata per potenziare la Tuta con lo stesso Phazon che circola nel corpo. Samus apprende inoltre che contemporaneamente all'attacco su Norion, anche altri pianeti sono stati assediati e gli altri cacciatori recatisi sul posto per indagare sono scomparsi, quindi riparte in missione. Dopo aver smantellato i pianeti contaminati, Samus raggiunge il nucleo del pianeta Phaaze e combatte contro Samus Oscura. Questa viene distrutta e con essa scompare definitivamente tutto il Phazon presente nell'universo.\nSamus parte per il pianeta SR-388 sotto istruzioni della Federazione. Dopo aver distrutto tutti i Metroid, Samus si ritrova contro la Regina Metroid, che la cacciatrice di taglie sconfigge. Samus scappa dal vulcano ivi presente che stava per eruttare, e mentre fugge trova davanti a lei un uovo di Metroid. L'uovo si schiude e il piccolo Metroid che ne era uscito riconosce Samus come madre. Samus prende dunque il piccolo con s\u00e9, lo mette in un contenitore e scappa dal pianeta. Capendo l'importanza scientifica che possedeva quel Metroid, Samus lo consegna a un laboratorio di ricerca.\n\"Super Metroid\".\nI Pirati Spaziali riportano in vita il Cervello Madre e quindi, Samus \u00e8 costretta a riaffrontarlo. Durante lo scontro per\u00f2 il Cervello Madre si rivela molto pi\u00f9 potente della prima volta, e sembra sul punto di sconfiggere Samus, quando, inaspettatamente, il Metroid cucciolo che Samus prese poco prima le viene in soccorso, e tramite un processo inverso a quello con cui i Metroid di solito sottraggono energia vitale alle altre creature, comincia a cedere le sue energie a Samus e privo di forze soccombe ai colpi micidiali del Cervello Madre. Con la forza ottenuta Samus riesce a distruggere il Cervello Madre.\nPrima di essere distrutto per\u00f2 il Cervello Madre attiva il sistema di autodistruzione del pianeta Zebes. La protagonista riesce a salvarsi fuggendo con la sua navetta poco prima dell'esplosione del pianeta.\nPoche ore dopo l'esplosione di Zebes Samus ritorna alla Federazione Galattica. Durante un viaggio nello spazio, Samus riceve un SOS proveniente dalla Stazione Arca, abbandonata e sconosciuta. Qui Samus incontra Adam Malkovich, suo ex superiore, e la sua squadra. Durante una prima esplorazione della base, Samus decide di collaborare con la squadra di Adam. In seguito Samus scopre che nella stazione si sviluppava un progetto per la costruzione illegale di Bio-Armi voluto dalla Federazione Galattica, che per mettere a tacere la cosa, ha insinuato un assassino nel team di Adam con il compito di eliminare i superstiti e l'intero team.\nDurante le indagini, Samus scopre dell'esistenza del Settore Zero, dove venivano creati dei Metroid insensibili al freddo, di un nuovo Ridley e di M.B. (Melissa Bergman), un umanoide nato con le cellule del Cervello Madre, in grado di controllare tutte le creature della stazione. Queste si ribellano per ordine di MB, dopo che quest'ultima ha incominciato, dopo ad un'autoanalisi, a creare problemi ai ricercatori sostenendo i propri ideali e le proprie idee. Quest'ultima, sentendosi tradita dopo l'ordine di cambiare il suo programma, si ribella contro gli umani con l'intento di distruggere la Federazione Galattica, ma viene abbattuta dai soldati della stessa. Adam Malkovich sacrifica la propria vita distruggendo dall'interno il settore Zero. Dopo aver completato la missione Samus torna alla base prima della sua distruzione per recuperare l'elmo del suo superiore e scappa dalla stazione spaziale prima della sua implosione.\n\"Metroid Fusion\".\nNon molto tempo dopo Samus torna su SR-388 per ispezionarlo, quando viene attaccata da un Parassita X e rischia la morte. Dopo essersi salvata (perdendo tuttavia le funzionalit\u00e0 della sua tuta) grazie a un vaccino creato sfruttando una coltura di cellule raccolte dall'ultimo Metroid, Samus viene incaricata di sterminare la razza di parassiti che infesta la stazione spaziale nella quale viene studiato il Parassita X. Samus prende ordini da un computer di bordo, che si riveler\u00e0 alla fine essere il suo vecchio superiore, Adam Malkovich. Durante la missione, la cacciatrice incontra un parassita che ha replicato il suo aspetto e tutte le potenzialit\u00e0 della sua tuta, denominato SA-X (Samus-X). Samus deve innanzitutto recuperare tutte le funzionalit\u00e0 della tuta prima di poter affrontare SA-X e in pi\u00f9 di un'occasione \u00e8 costretta alla fuga. Durante un'ispezione scopre un progetto segreto della Federazione per ricreare in laboratorio i Metroid quando viene attirata da un'esplosione poco distante. SA-X infatti sta distruggendo gli unici esseri oltre a Samus capaci di minacciarlo. Alcuni Metroid vengono liberati dalle loro capsule di incubazione grazie alle esplosioni e attaccano SA-X uccidendolo. L'ala del laboratorio \u00e8 tuttavia troppo danneggiata e viene espulsa dalla stazione spaziale. Samus riesce a salvarsi e quando chiede spiegazioni del progetto le viene ordinato di abbandonare la missione. Successivamente apprende che non solo la Federazione ha un interesse particolare per il Parassita X ma che ormai SA-X si \u00e8 riprodotto e la stazione spaziale ne ospita almeno una decina. Per impedire una strage e la fine della Galassia Samus decide di disubbidire agli ordini e di distruggere la stazione spaziale impostando la rotta della stazione in collisione con SR-388 e attivando l'autodistruzione. Dopo aver distrutto un altro SA-X, Samus modifica le coordinate della base spaziale e si dirige verso la sua navicella. Arrivata al deck si ritrova a dover fronteggiare un Omega Metroid che \u00e8 tuttavia troppo forte per lei e la ferisce gravemente. Poco prima che Samus venga uccisa arriva un altro SA-X intenzionato a distruggere l'ultimo Metroid superstite ma viene facilmente sconfitto. Samus assorbe il SA-X ucciso e recupera pienamente la sua tuta, uccide l'Omega Metroid e fugge appena in tempo, prima che la stazione esploda.\nMetroid Dread\nPoco dopo gli eventi di Metroid Fusion, la Federazione Galattica riceve un footage video amatoriale che riprende un esemplare vivo di Parassita X in ambiente naturale sul pianeta ZDR. Non riuscendo a rintracciare il mittente, la Federazione invia dei robot E.M.M.I (Extraplanetary Multiform Mobile Identifier) per rintracciare il parassita sul pianeta, con i quali perde i contatti poco dopo il loro arrivo sul pianeta. Samus viene mandata ad indagare nonostante la taglia esigua (come evidenziato dal computer di bordo ADAM). Una volta giunta sul pianeta e inoltratasi in un centro di ricerca Chozo (ultima posizione nota degli E.M.M.I.), Samus viene attaccata da un esemplare di Chozo ostile, il quale sconfigge facilmente la cacciatrice di taglie e la priva di gran parte delle abilit\u00e0 della sua armatura salvo il raggio energia e il lanciamissili. Samus, in cerca delle sue abilit\u00e0, si imbatte dopo breve tempo in un esemplare di E.M.M.I. malfunzionante sulle quali le armi convenzionali non hanno alcun effetto (gli E.M.M.I. sono virtualmente invulnerabili) sul quale ha la meglio assorbendo l'energia del raggio omega da un nucleo di controllo, i quali ricordano vagamente Mother Brain. ADAM in seguito si interfaccer\u00e0 con i terminali della stazione, e spiegher\u00e0 l'invulnerabilit\u00e0 degli E.M.M.I. a Samus e la loro unica vulnerabilit\u00e0, il raggio Omega, il quale pu\u00f2 venir assorbito dai nuclei di controllo e viene consumato dopo un utilizzo, fornendo tuttavia un upgrade alla tuta. Facendosi strada nel centro di ricerca, sconfiggendo vari E.M.M.I e vari boss tra i quali vecchie conoscenze come Kraid, Samus incontra un vecchio Chozo non ostile di nome Manto della Quiete, il quale salva Samus dall'attacco di un E.M.M.I. disattivando gli ultimi tre rimasti e spiega a Samus cosa sta succedendo di preciso nel centro di ricerca: il Chozo che l'ha attaccata, di nome Rostro di Corvo, fa parte di una trib\u00f9 di Chozo ostile e ampiamente militarizzata, i Mawkin, in antitesi alla gran parte del popolo Chozo, famosi per essere una specie estremamente pacifica e rispettosa della natura. I Thoha, la trib\u00f9 di Manto della Quiete e responsabile della creazione dei Metroid (i quali furono creati per combattere gli X, non per scopi malvagi), una volta che questi ultimi sfuggirono al loro controllo a causa del tradimento del Cervello Madre, chiesero aiuto a Rostro di Corvo e alla sua trib\u00f9 per il contenimento dei Metroid, riuscendo a contenerli e sterminarne la maggior parte. Tuttavia Rostro di Corvo, annusando il potenziale dei Metroid come armi biologiche, si rivolt\u00f2 ai Thoha insieme a Mawkin e ne stermin\u00f2 la trib\u00f9 ad eccezione di Manto della Quiete, il quale venne catturato e sottomesso essendo l'unico in grado di ricostruire un Cervello Madre e riconquistare il controllo sui Metroid (con ogni probabilit\u00e0 i nuclei di controllo degli E.M.M.I. sono opera sua). I Mawkin avevano bisogno dei Metroid anche per combattere i rimanenti parassiti X, che infettarono gran parte delle loro milizie in assenza dei loro predatori \"artificiali\" (i parassiti X sono stati contenuti in una struttura di quarantena da Rostro di Corvo, ma ci\u00f2 \u00e8 visto da quest'ultimo solo come una pezza temporanea). Tuttavia a causa degli eventi di Super Metroid e Metroid Fusion il piano di Rostro di Corvo fallisce miseramente, in quanto Samus ha portato i Metroid all'estinzione, e pertanto tenta di estrarre il DNA Metroid (con il quale la cacciatrice di taglie \u00e8 stata curata dagli X in Metroid Fusion) utilizzando gli E.M.M.I., con lo scopo di creare dei cloni di Metroid e riprendere il suo piano da dove era stato interrotto. Al termine del racconto Manto della Quiete fa appena in tempo a sbloccare un passaggio per Samus e chiederle di fermare Rostro di Corvo prima di venir ucciso da un robot inviato da quest'ultimo, il quale viene presto sconfitto da Samus (nota: durante il dialogo con Manto della Quiete Samus parla per la prima volta nella serie 2D dei giochi). Grazie ai passaggi aperti da Manto della Quiete Samus viene indirizzata da ADAM presso la struttura di quarantena degli X con lo scopo di rintracciare Rostro di Corvo, azione che liberer\u00e0 per errore gli X sul resto del pianeta. Uno degli X infett\u00e0 il cadavere di Manto della Quiete, che rianimato dall'X riattiva i tre E.M.M.I. rimasti. Avanzando nell'avventura Samus si rende conto che c'\u00e8 qualcosa che non va con il suo corpo quando, durante il duello contro l'ultimo E.M.M.I., assorbe completamente tramite il suo braccio l'energia vitale del robot, ripristinando totalmente la sua salute. Chiedendo spiegazioni ad ADAM, il computer spiegher\u00e0 a Samus che il DNA Metroid presente nel suo organismo sta maturando e sta velocemente trasformando Samus in un ibrido umano-Metroid, donandole l'abilit\u00e0 tipica dei Metroid di assorbire l'energia vitale degli esseri viventi. Nel frattempo ADAM rintraccia Rostro di Corvo, il quale si \u00e8 rifugiato sulla sua navetta nei cieli di ZDR. Samus raggiunge la navetta dove scopre un nuovo terminale, nel quale ADAM la informa di essere diventata un Metroid completo e di essere una minaccia per la galassia, e di aspettare la Federazione Galattica per il prelievo. Samus si ribella ad ADAM e gli spara un colpo di raggio caricato, sfondando il terminale e scoprendo che dietro al computer, a partire del suo risveglio sulla superficie del pianeta, c'\u00e8 sempre stato Rostro di Corvo. Egli le rivela che lei \u00e8 stata trasformata da semplice umana a macchina da guerra quale \u00e8 dall'unione degli sforzi scientifici di Thoha e Mawkin, e che l'ha guidata attraverso ZDR con lo scopo di farla trasformare in un Metroid completo, per clonarla in seguito e avere la sua armata di \"Metroid pi\u00f9 potenti dell'universo\". Samus si ribella al \"genitore\" usando i suoi poteri da Metroid e assorbe sia l'energia vitale di Rostro di Corvo sia l'intera energia della navetta, trasformando esteticamente la sua tuta in un aspetto simile alla corazza di un Metroid Omega, e assorbendo il raggio di Rostro di Corvo. Ancora vivo, quest'ultimo viene attaccato da un X che precedentemente aveva assorbito il cadavere di Kraid, trasformandosi in un ibrido Chozo-Kraid che Samus fa fuori grazie ad un raggio potentissimo emanato dalla sua tuta Metroid. L'energia sprigionata e assorbita da Samus avvia il processo di autodistruzione del pianeta, e la cacciatrice \u00e8 costretta alla fuga. Tuttavia una volta a bordo della sua navetta ella si rivela impossibilitata ad avviare i motori in quanto assorbirebbe l'energia residua dei motori. Improvvisamente appare il parassita X di Manto della Quiete che, inchinatosi a Samus, viene assorbito da quest'ultima stabilizzando il suo DNA e permettendo a Samus di evadere il pianeta in tempo"}
{"id": "236221", "revid": "108337432", "url": "https://it.wikipedia.org/wiki?curid=236221", "title": "Pacey Witter", "text": "Pacey Witter \u00e8 un personaggio della serie televisiva Dawson's Creek, interpretato da Joshua Jackson con la voce italiana di Nanni Baldini.\nDescrizione del personaggio.\n\u00c8 il migliore amico di Dawson bench\u00e9 siano completamente diversi. Dawson \u00e8 riflessivo mentre Pacey \u00e8 impulsivo.\nRagazzo simpatico ed esuberante all'apparenza, ma anche insicuro, a causa del trattamento che gli riservano i familiari (il padre, lo sceriffo del paese, lo considera una sorta di fallito mentre suo fratello, il vice-sceriffo, lo rimprovera molto spesso ritenendolo un immaturo). Si presenta come un ribelle anti-conformista, pronto a fare a pugni e gran \"combinaguai\".\nNella prima stagione vive una storia d'amore con Tamara Jacobs, una sua insegnante: la storia sarebbe continuata ma il ragazzo rivela dei dettagli sulla sua relazione a Dawson nei bagni della scuola senza accorgersi che uno studente era nascosto in uno di essi per fumare e ne scaturisce uno scandalo che costringe i due a lasciarsi. Il suo primo amore \u00e8 per\u00f2 Andie, una ragazza con una storia molto difficile alle spalle. Il fratello Tim \u00e8 infatti morto in un incidente d'auto, ed in seguito ad esso sua madre \u00e8 impazzita, e suo padre ha abbandonato la famiglia. Andie cambier\u00e0 Pacey profondamente facendolo maturare molto. In compenso lui sapr\u00e0 starle accanto aiutandola con la madre. Quando Andie comincer\u00e0 a soffrire di problemi mentali e inizier\u00e0 a vedere il fratello morto verr\u00e0 ricoverata in una clinica psichiatrica dove tradir\u00e0 Pacey con un altro paziente. Questo mette in crisi definitiva il loro rapporto.\nDurante l'inizio della terza stagione, Pacey e Jen proveranno ad avere una storia di amicizia-sesso, ma senza riuscire ad arrivare ad alcun risultato perch\u00e9 nessuno dei due prova attrazione nei confronti dell'altro. Di l\u00ec a poco Pacey, che era stato molto vicino a Joey su richiesta di Dawson, perch\u00e9 lui non si sentiva di frequentarla dopo l'epilogo della seconda stagione, si innamora della ragazza ma non riesce ad esprimere i suoi sentimenti anche per paura della reazione che Dawson potrebbe avere apprendendo la notizia. Dopo un po' di tempo Pacey decide di dichiararsi (anche sotto consiglio del fratello Doug) ma Joey non ne vuole sapere, anche se \u00e8 innamorata di lui. Da li a poco pero la situazione \u00e8 destinata a cambiare perch\u00e9 Pacey impulsivamente da un bacio a Joey e i due decidono di lasciarsi alle spalle l'accaduto, ma poco dopo Pacey, che \u00e8 sicuro dei suoi sentimenti verso l'amica, la mette alla prova e finalmente i due si scambiano un bacio a casa della zia di Dawson e decidono di tenere la relazione all'oscuro dei loro amici. Una volta scoperti Joey lascia Pacey per salvare l'amicizia con Dawson di entrambi. Ora scaturisce una vera e propria competizione tra Dawson e Pacey per riconquistare Joey ma dopo tante peripezie, gare in barca e scritte sui muri alla fine della terza stagione Joey sceglie Pacey ed entrambi partiranno per l'estate a bordo della True Love, la barca comprata da Pacey, distrutta da un uragano, e ristrutturata grazie all'aiuto degli amici e soprattutto della ragazza. I due vivono una storia d'amore importante, duratura e intensa a causa della quale Pacey perder\u00e0 l'amicizia con Dawson. Joey, durante la gita in montagna, prender\u00e0 la grande decisione di fare per la prima volta l'amore con il ragazzo. La storia con Joey per\u00f2 fa regredire Pacey (lui in confronto a lei si sente una nullit\u00e0) e per questo decide di lasciarla al ballo studentesco prima della cerimonia del diploma.\nDopo il diploma Pacey lavora in un ristorante a Boston ma si licenzia quando scopre che il capo, nonch\u00e9 mentore, tradisce la moglie con una cameriera di cui anche Pacey si era invaghito. In questo periodo intraprender\u00e0 anche una relazione con Audrey, la compagna di stanza di Joey al college. Pi\u00f9 tardi, lavora come dinamico broker di successo e si riavviciner\u00e0 a Joey durante la notte in cui i due rimangono chiusi nel supermercato. Proveranno a stare insieme di nuovo, ma la ragazza prova ancora qualcosa per Eddie, il suo ex. A causa di un investimento sbagliato in cui aveva coinvolto Dawson, litiga col capo e viene licenziato. Ma grazie alla sua tenacia e volont\u00e0 riuscir\u00e0 ad aprire un ristorante tutto suo a Capeside.\nNell'ultimo episodio della serie Joey decider\u00e0 che Pacey \u00e8 il suo vero amore ma Dawson la sua anima gemella. Infatti negli ultimi minuti si vede un Dawson regista di successo che riceve una telefonata da Joey seduta nel divano di casa sua con Pacey, ora suo compagno."}
{"id": "236234", "revid": "767487", "url": "https://it.wikipedia.org/wiki?curid=236234", "title": "Ben Skywalker", "text": ""}
{"id": "236235", "revid": "1543377", "url": "https://it.wikipedia.org/wiki?curid=236235", "title": "Studio clinico", "text": "La locuzione studio clinico (o \"trial\" clinico, dall'inglese) viene utilizzata in diversi contesti e talvolta con diversi significati. \nGeneralmente nell'accezione pi\u00f9 generale si intende uno studio epidemiologico con cui si cerca di aumentare la conoscenza sulla incidenza, eziologia, diagnosi e terapia di uno stato morboso o del suo opposto ovvero lo stato di salute; due casi tipici sono quando si cerca di dimostrare un'associazione statistica fra una malattia e un ipotizzato agente causale, oppure un'associazione tra una terapia per una malattia e un beneficio.\nNell'accezione pi\u00f9 tradizionale uno studio clinico \u00e8 un tipo di ricerca condotto per raccogliere dati sulla sicurezza e sull'efficacia di nuovi farmaci o di nuovi dispositivi.\nQuesti trial possono essere condotti solo dopo che siano state raccolte sufficienti informazioni sulle caratteristiche del prodotto e sulla sua sicurezza preclinica, e un comitato etico garantisca per lo staff medico che seguir\u00e0 ed effettuer\u00e0 lo studio.\nMolti trial clinici sono piccoli. Essi possono essere sponsorizzati da singoli medici o da piccoli gruppi di medici e sono progettati per studiare semplici questioni. \nNel campo delle malattie rare, a volte il numero dei pazienti potrebbe essere il fattore limitante per i trial clinici. \nIn epidemiologia, gli studi osservazionali, cos\u00ec come gli studi di coorte e gli studi caso-controllo, forniscono prove meno impressionanti degli studi controllati randomizzati. Negli studi osservazionali, i ricercatori osservano solo la correlazione tra il trattamento sperimentato dai partecipanti e il loro stato di salute o di malattia. Uno studio controllato randomizzato \u00e8 il metodo pi\u00f9 efficace per dimostrare che un determinato trattamento causi gli effetti attesi sulla salute umana.\nI trial clinici pi\u00f9 comunemente eseguiti valutano nuovi farmaci, presidi, terapie biologiche, terapie psicologiche, o altri tipi di interventi. Possono richiedere che l'autorit\u00e0 nazionale regolatrice approvi l'immissione sul mercato dei farmaci o dei presidi, o di un nuovo dosaggio di un farmaco, prima dell'uso sui pazienti. Vengono qui riportati alcuni esempi di progetti di trial clinico:\nStoria.\nI trial clinici furono introdotti per la prima volta da Avicenna nel \"Canone della medicina\" nel 1025. Egli espose le regole per l'uso sperimentale e per i test con farmaci, scrivendo una guida precisa per la sperimentazione sia nel processo della scoperta sia in quello della prova riguardo all'efficacia di farmaci e sostanze chimiche. Avicenna espose le seguenti regole e principii per testare l'efficacia di nuovi farmaci, che ancora formano la base dei trial clinici moderni:\nUno dei pi\u00f9 famosi trial clinici fu la dimostrazione di James Lind del 1747 per cui l'acido ascorbico cura lo scorbuto. Egli compar\u00f2 gli effetti di varie sostanze acide differenti varianti dall'aceto al sidro, in un gruppo di marinai malati, e trov\u00f2 che i membri del gruppo al quale venivano somministrati arance e limoni riportavano un'evidente guarigione dallo scorbuto in sei giorni.\nFrederick Akbar Mahomed, che lavor\u00f2 al Guy's Hospital a Londra, diede contributi fondamentali allo sviluppo dei trial clinici durante i suoi dettagliati studi; distinse la nefrite cronica con ipertensione secondaria dalla cosiddetta ipertensione essenziale. Egli fond\u00f2 anche la \"The Collective Investigation Record for the British Medical Association\"; questa organizzazione raccolse dati forniti da medici che praticavano al di fuori dell'ambiente ospedaliero e fu il precursore dei moderni trial collaborativi.\nAgli inizi degli anni '80, era considerata fattibile l'armonizzazione dei protocolli clinici tra gli stati dell'Unione Europea. Allo stesso tempo la coordinazione tra Europa, Giappone e USA port\u00f2 a un'iniziativa di regolazione dell'industria per l'armonizzazione internazionale chiamata dopo gli anni '90 Conferenza internazionale per l'armonizzazione dei requisiti tecnici per la registrazione dei farmaci ad uso umano. Attualmente la maggior parte dei trial clinici seguono appunto le linee guida ICH, \"\"volte ad assicurare che medicine di buona qualit\u00e0, sicurezza ed efficacia siano sviluppate e registrate nel modo pi\u00f9 efficiente con miglior rapporto costo-efficacia. Queste qualit\u00e0 sono ricercate nell'interesse del consumatore e della salute pubblica, per prevenire la duplicazione non necessaria degli studi clinici negli umani e per minimizzare l'uso del test su animali senza compromettere i doveri di regolamentazione sulla sicurezza ed efficacia\".\"\nClassificazioni.\nClassificazione metodologica.\nGli studi clinici possono essere classificati in base alla metodologia sperimentale utilizzata in:\nClassificazione a seconda dello scopo.\nIl National Institutes of Health suddivide i trial in 6 tipi differenti:\nGli studi osservazionali.\nUno studio osservazionale tende a dimostrare i possibili effetti di vari fattori di rischio o protettivi, su un gruppo di persone, osservando gli eventi che si verificano senza alcun intervento da parte dello sperimentatore.\nCi\u00f2 \u00e8 in contrasto con gli studi sperimentali, nei quali lo sperimentatore introduce nello studio un nuovo fattore, ad esempio un farmaco, per studiarne l'effetto sulla popolazione osservata. In uno studio osservazionale i ricercatori osservano i soggetti ed effettuano misurazioni, e non intervengono attivamente nell'esperimento. Un esempio potrebbe essere il \"Nurses' Health Study\".\nUno studio osservazionale longitudinale \u00e8 uno studio di ricerca osservazionale che effettua ripetute osservazioni dello stesso oggetto in un lungo periodo di tempo, solitamente decenni. In medicina \u00e8 usato per scoprire fattori di rischio per particolari malattie. Fra gli studi osservazionali longitudinali si distinguono studi di coorte e studi caso-controllo.\nStudio di coorte.\nUno studio di coorte, o \"cohort study\" o \"panel study\", studia una coorte, ovvero un gruppo che sperimenta un dato evento, in un periodo di tempo selezionato, e lo studia a intervalli di tempo. Permette quindi di rilevare i possibili fattori di rischio di una popolazione, e il suo follow-up. Esso consiste nel confronto della diversa incidenza di un determinato fenomeno, ad esempio una malattia professionale, fra il gruppo esposto al fattore di rischio, e il gruppo non esposto.\n\u00c8 considerato uno dei metodi osservazionali pi\u00f9 utili e idonei, assieme a quelli \"caso-controllo\", per indagare un rapporto causa/effetto.\nUna coorte \u00e8 un gruppo di persone che mostrano una caratteristica comune oppure simile esperienza in un determinato periodo di tempo, ad esempio anno di nascita, interruzione della scuola, perdita del lavoro, essere esposti a un farmaco o vaccino...\nIl gruppo di comparazione potrebbe essere la popolazione generale dal quale il gruppo di coorte \u00e8 \"ritagliato\", oppure potrebbe essere un'altra coorte di persone che abbiano solo una piccola o nessuna esposizione alla sostanza in studio. Quindi una popolazione a rischio per la patologia, o evento, \u00e8 seguita nel tempo per osservare l'eventuale insorgenza della patologia, o evento.\nPer ogni paziente \u00e8 nota l'informazione sullo stato di esposizione in tutto il periodo di follow up. Un paziente potrebbe essere stato esposto a un farmaco in un determinato momento durante il follow up, ma non in un altro istante di tempo. Dal momento che \u00e8 nota l'esposizione della popolazione durante il follow up, \u00e8 possibile calcolare il tasso d'incidenza. In molti studi di coorte che coinvolgono l'esposizione al farmaco, coorti d'interesse a confronto sono selezionate sulla base dell'uso del farmaco e seguite nel tempo.\nGli studi di coorte sono utili quando c'\u00e8 la necessit\u00e0 di conoscere il tasso d'incidenza di eventi avversi o incidenza di malattia (I.M).\nIn pratica si procede cos\u00ec: formula_1\nComunque, pu\u00f2 essere difficile reclutare un numero sufficiente di pazienti che sono stati esposti a un farmaco d'interesse, come un farmaco orfano, o studiare degli eventi molto rari. Come negli studi caso controllo, negli studi di coorte l'identificazione dei pazienti pu\u00f2 provenire da grossi database automatizzati o dai dati raccolti manualmente e specificatamente per lo studio. Inoltre, gli studi di coorte possono essere usati per esaminare i problemi della sicurezza in popolazioni speciali come gli anziani, i bambini, pazienti con condizioni co-morbose, donne incinte, attraverso un sopra campionamento di questi pazienti o stratificando la coorte se esiste un numero sufficiente di pazienti.\nRappresenta lo studio analitico pi\u00f9 potente per valutare i fattori di rischio.\nLo studio di coorte ha lo svantaggio di essere di lunga durata, difficile, costoso. Non \u00e8 adatto per le malattie rare.\nStudio di coorte prospettico.\nSi effettua seguendo nel tempo una popolazione selezionata (coorte), per osservare l'incidenza di un particolare evento. Il pi\u00f9 famoso studio per coorte prospettico \u00e8 il Framingham study.\nStudio di coorte retrospettivo.\nSono studi condotti sulla base di documentazione raccolta in passato e, quindi, gi\u00e0 esistente prima della decisione di iniziare lo studio; si tratta quindi di una ricerca d'archivio. In pratica si tratta di osservazioni su persone delle quali \u00e8 a conoscenza l'esposizione nel passato, seguite per un certo tempo osservando il numero di eventi.\nStudio caso-controllo.\nUno studio caso-controllo \u00e8 utilizzato per identificare i fattori che possono contribuire a una condizione medica. Si confronta un gruppo di soggetti con una certa malattia con un gruppo simile ma privo della malattia e si valuta se ci sono state esposizioni o fattori di rischio.\nSi risale quindi dall'esito, ovvero la malattia, all'esposizione, valutando se c'\u00e8 una differente incidenza di una determinata caratteristica, eziologia, fra casi e controlli.\nQuesti studi sono relativamente poco costosi e usati frequentemente per studi epidemiologici, anche in virt\u00f9 della possibilit\u00e0 di essere svolti da un solo o pochi ricercatori. Si tratta di studi retrospettivi, in quanto l'esposizione non pu\u00f2 non precedere l'esito.\nRiguardano pi\u00f9 l'eziologia che gli esiti.\nQuesto tipo di studio pu\u00f2 correlare solo l'associazione, ma non la causalit\u00e0.\nMancano quasi sempre dati obiettivi sull'esposizione dal momento che \u00e8 riferita a eventi del passato.\nTra i limiti \u00e8 necessario ricordare le molte distorsioni possibili: nella scelta dei casi, nella scelta dei controlli, mancanza frequente di dati obiettivi sulla esposizione, atteggiamenti diversi degli osservatori nell'interpretazione dei dati. \nIl pi\u00f9 grande trionfo di questo tipo di studi \u00e8 stata la dimostrazione del legame tra tabacco e tumore al polmone, da parte di Sir Richard Doll e altri dopo di lui. Doll fu in grado di mostrare un'associazione statisticamente significativa tra i due in un grande studio caso-controllo. Gli oppositori, normalmente sostenuti dall'industria del tabacco, sostennero giustamente che questo tipo di studio non potesse sostenere il rapporto di causa effetto, ma che solo l'eventuale risultato di uno studio di coorte avrebbe potuto confermare questo rapporto. Attualmente \u00e8 ormai accettato che il fumo di tabacco sia la causa di circa l'87% di tutta la mortalit\u00e0 negli USA per tumore ai polmoni.\nGli studi caso controllo sono particolarmente utili quando il fine \u00e8 indagare se vi \u00e8 un'associazione tra un farmaco e uno specifico evento avverso raro, come pure i fattori di rischio per gli eventi avversi. I fattori di rischio possono includere condizioni quali disfunzione renale ed epatica, questi possono modificare la relazione tra l'esposizione al farmaco e l'evento avverso. In condizioni specifiche uno studio caso-controllo pu\u00f2 fornire il tasso d'incidenza assoluto dell'evento. Se vengono individuati tutti i casi di interesse (o una frazione ben definita di essi) nell'area di raccolta ed \u00e8 nota la frazione dei controlli proveniente dalla popolazione d'origine, si pu\u00f2 calcolare un tasso d'incidenza.\nUn tipo particolare di \"case-control\" \u00e8 il \"nested case-control study\" o studio caso-controllo nidificato, che \u00e8 un misto del case-control e dello studio di coorte. Offre un'importante riduzione nel costo e nella fatica di raccolta dei dati e di analisi rispetto all'approccio full cohort, con una relativa minore perdita in efficienza statistica.\nRispetto agli studi caso-controllo il NCC riduce il recall bias e l'ambiguit\u00e0 temporale.\nLo svantaggio di studi caso-controllo nidificato \u00e8 che le persone non affette da malattia, individuate da quelle selezionate nei controlli, non possono essere pienamente rappresentative della coorte originale, in caso di morte o di incapacit\u00e0 nel follow-up dei casi.\nStudio osservazionale trasversale o \"cross sectional\".\nUno studio osservazionale trasversale o \"cross-sectional\" (o di prevalenza) si basa sull'osservazione di un fenomeno o di un evento clinico in un determinato periodo di tempo. Viene usato per studiare la prevalenza istantanea di una malattia oppure per misurare l'associazione tra il fattore di rischio di malattia/condizione e la malattia/condizione.\nI risultati, ovvero la prevalenza di una malattia (P.di M.), possono quindi variare tra 0 e 1 (oppure tra 0% e 100).\nformula_2\nNegli studi di questo tipo non si fa altro che prendere dei campioni di popolazione e rilevare la prevalenza di una determinata malattia.\nQuesti studi offrono risultati immediati e sono economicamente poco rilevanti in quanto non richiedono l'impiego di mezzi, tempo e personale per lunghi periodi.\nD'altro canto, per\u00f2, essi non consentono di calcolare misure d'incidenza, da non confondere con la prevalenza, n\u00e9 tantomeno di associare con sicurezza un fattore di rischio a una malattia, in quanto non permettono di verificare con certezza con quale fattore di rischio un \"ammalato\" sia entrato in contatto.\nSono utili per descrivere il carico di una malattia al \"tempo 0\" e la distribuzione di una \u201cvariabile\u201d. Analizzano l'associazione fra una malattia e un fattore causale e infine, sono poco costosi e di breve durata.\nQuesti studi forniscono indicazione sulla prevalenza e non sulla incidenza.\nLa prevalenza \u00e8 infatti il rapporto tra il numero dei casi con una determinata malattia, in quel momento, e il numero di componenti della popolazione in esame.\nGli studi trasversali possono essere pensati come un'istantanea di una malattia in una popolazione in un particolare momento. Questo tipo di studio pu\u00f2 essere utilizzato per misurare la prevalenza di condizioni acute o croniche nella popolazione. Tuttavia, visto che l'esposizione e lo stato di malattia sono misurati nello stesso momento, non \u00e8 quasi mai possibile distinguere se l'esposizione precede o segue la malattia. Quindi il principale inconveniente consiste nel fatto che la relazione temporale tra l'esposizione e l'esito non pu\u00f2 essere direttamente identificata.Lo studio trasversale pu\u00f2 essere: \"descrittivo\" o \"analitico.\"\nL'analisi trasversale (in generale) studia la relazione tra differenti variabili in un determinato momento.\nStudi di correlazione geografica o temporale.\nQuasi sempre sono studi di mortalit\u00e0 per una certa malattia in due o pi\u00f9 territori dove la mortalit\u00e0 \u00e8 messa in rapporto con la diversa esposizione/distribuzione di uno o pi\u00f9 fattori di rischio.I limiti sono lo scarso controllo della qualit\u00e0 dei dati, basandosi su statistiche correnti dove i dati sono rilevati \u201cper altri scopi da altri osservatori\u201d.\nPresenza di fattori confondenti e distorsioni.\nStudi sperimentali.\nSono utilizzati prevalentemente per valutare l'efficacia e gli eventi avversi di nuove terapie.\nSono comunemente noti come studio controllato randomizzato o trial clinico.\nAttualmente, alcuni studi clinici in fase II e la maggior parte di quelli in fase III sono progettati come randomizzati, doppio cieco, e controllati.\nLo scopo di questo \"accecamento\" \u00e8 evitare, da un lato, che il soggetto che riceve la terapia sia influenzato pi\u00f9 o meno positivamente dalla consapevolezza di stare ricevendo una determinata cura; dall'altro, garantire l'imparzialit\u00e0 dello sperimentatore nel valutare gli effetti della terapia.\nUna forma di doppio cieco chiamato \"double-dummy\", permette sicurezze aggiuntive contro errori o effetti placebo. In questo tipo di studi, a tutti i pazienti sono somministrati sia placebo sia dosi attive in tempi differenti e alternati dello studio.\nIn uno \"studio controllato\" l'andamento clinico del gruppo dei pazienti che riceve il nuovo farmaco deve essere paragonato, cio\u00e8 controllato, con quello di un gruppo di confronto che non riceve il nuovo farmaco, ma deve ricevere invece la miglior terapia disponibile, come stabilito dalla World Medical Association nella revisione della dichiarazione di Helsinki del 2000 a Edimburgo.\nSolo nel caso che non esistano trattamenti attivi il controllo pu\u00f2 avvenire con un \"placebo\" sostanza inattiva, non tossica, somministrata nella forma e nei modi della sostanza attiva di confronto. In altre parole, quando una terapia esistente \u00e8 chiaramente superiore al non dare alcun farmaco al soggetto in studio, ovvero somministrargli il \"placebo\", il trattamento alternativo deve essere lo standard della cura.\nGli studi clinici randomizzati.\nNel 1967 da Daniel Schwartz e Joseph Lellouch, introdussero la distinzione tra\nLa lingua inglese ha anche due termini differenti per indicare la diversa \u201cefficacia\u201d dimostrata da questi due tipi di trial: quella dei trial esplicativi \u00e8 chiamata \"efficacy\", mentre quella dei trial pragmatici \u00e8 chiamata \"effectiveness\".\nGli studi clinici per verificare l'efficacia e la sicurezza prima dell'immissione in commercio dei nuovi farmaci sono classificati in 3 fasi, pi\u00f9 una quarta fase, successiva alla commercializzazione del farmaco, che \u00e8 costituita da farmacovigilanza e studi post-marketing. Ogni fase del processo di approvazione del farmaco \u00e8 trattato come uno studio clinico separato. A meno di casi particolari (es. malattie rare per le quali non vi siano abbastanza malati per poter effettuare gli studi di fase III) il processo di sviluppo di un farmaco procede attraverso tutte le 3 fasi, per un periodo di diversi anni. Se il farmaco passa con successo le 3 fasi cliniche, esso potr\u00e0 essere approvato dall'autorit\u00e0 nazionale (o sovranazionale nel caso dell'EMA) per l'uso nella popolazione generale.\nPrima di ottenere l'autorizzazione alla sperimentazione clinica, le compagnie farmaceutiche devono condurre estensivi studi preclinici sul farmaco.\nLe fasi 0 e fasi 1 richiedono volontari sani. La maggior parte degli altri studi clinici cercano pazienti che abbiano una specifica malattia, o condizione medica. A seconda del tipo di partecipazione richiesta, gli sponsor degli studi clinici usano varie strategie di reclutamento, incluso database di pazienti, giornali, messaggi su radio, poster in luoghi affollati da pazienti (come gli studi dei medici) e reclutamento personale da parte dei ricercatori stessi.\nStudi preclinici.\nGli studi preclinici utilizzano test in vitro ed esperimenti (su animali) in vivo, utilizzando ampie dosi del farmaco per ottenere informazioni preliminari su efficacia, tossicit\u00e0 e farmacocinetica. Tali test permettono alle case farmaceutiche di decidere se un farmaco candidato ha merito scientifico per un ulteriore sviluppo come nuovo farmaco approvato per la sperimentazione.\nAlcune volte la ricerca \u00e8 fatta senza scopi medici e, solo accidentalmente, contribuisce alla ricerca medica, vedi ad esempio la ricerca della penicillina.\nSperimentazione clinica.\nFase 0.\nLa Fase 0 \u00e8 stata introdotta recentemente, a indicare la prima fase clinica che precede la tradizionale fase I, in accordo con le linee Guida U.S.A della FDA sulla ricerca di nuovi farmaci\nI trial in Fase 0 sono anche conosciuti come studi su umani con microdosi e sono progettati per accelerare lo sviluppo di farmaci promettenti o traccianti per stabilire in tempi rapidi se il farmaco agisca sui soggetti umani come si ritiene in base agli studi preclinici.\nTipici esempi di studi in fase 0 sono la somministrazione di singole dosi subterapeutiche del farmaco sotto studio a un piccolo numero di soggetti (da 10 a 15) per ottenere dati preliminari sulla farmacocinetica dell'agente (come il farmaco agisce all'interno del corpo umano).\nGli studi in fase 0 non forniscono dati su sicurezza ed efficacia, essendo, per definizione a una dose troppo bassa per poter fornire qualunque effetto terapeutico. Le compagnie farmaceutiche portano avanti studi in fase 0 in modo da classificare i farmaci candidati, per decidere chi ha i migliori parametri farmacocinetici e chi pu\u00f2 proseguire per ulteriori sviluppo e sperimentazione. Ci\u00f2 permette di decidere se proseguire o no, basandosi su modelli umani pertinenti invece che su dati talvolta inconsistenti tratti da animali.\nAlcuni autori si sono interrogati se la fase 0 dei trial sia utile, accettabile eticamente, fattibile e se accelerino il processo di sviluppo dei farmaci o facciano risparmiare denaro, e se ci sia spazio di miglioramento.\nFase I (sicurezza del farmaco).\nI trial in fase I, sono la prima fase dei test su soggetti umani (\"first-in-man\").\nTentano di rispondere alla domanda: \"quanto farmaco pu\u00f2 essere somministrato senza causare effetti avversi gravi?\"\nNormalmente viene selezionato un piccolo gruppo di volontari sani (circa 20-80 persone), vi sono comunque alcune circostanze in cui sono utilizzati pazienti reali, come pazienti in fase terminale o persone che non hanno altre opzioni terapeutiche. Queste eccezione avvengono spesso nei trial con pazienti oncologici o con AIDS. (vedi sotto).\nQuesta fase include trial designati per misurare sicurezza, tollerabilit\u00e0, farmacocinetica e la farmacodinamica di un farmaco.\nMisurano farmacocinetica e metabolismo del farmaco, il suo meccanismo di azione e la sua farmacodinamica.\nIl soggetto che riceve il farmaco \u00e8 normalmente tenuto in osservazione per un tempo multiplo di parecchie emivite del farmaco.\nI trial in fase I normalmente includono il dose-ranging, normalmente chiamato \"studio dose escalation\", cosicch\u00e9 si possa trovare la dose appropriata per uso terapeutico.\nIl dosaggio testato \u00e8 normalmente una frazione della dose che causa danno nella sperimentazione su animali.\nI volontari ricevono un indennizzo per il disagio causato dal loro tempo passato in un centro apposito. Il pagamento varia da piccole cifre di denaro per un breve periodo, a pi\u00f9 grandi cifre per un importo fino a circa $ 6000 a seconda della durata di partecipazione.\nEsistono diversi tipi di trial in fase I\nFase II.\nUna volta che \u00e8 stata confermata la sicurezza dello studio dal trial in Fase I, vengono effettuati trial in Fase II su gruppi pi\u00f9 grandi (20-300). Essi sono progettati per valutare come funziona il farmaco, e per continuare la valutazione sulla sicurezza effettuata in fase I, su un gruppo pi\u00f9 ampio di volontari e pazienti. Quando fallisce il processo di sviluppo per un nuovo farmaco, ci\u00f2 avviene normalmente durante i trial in fase II, nel momento in cui si scopre che non funziona come pensato, oppure che ha effetti tossici.\nI trial in fase II sono, a volte, divisi in fase IIa e fase IIb.\nAlcuni trial combinano Fase I e Fase II e testano sia l'efficacia sia la tossicit\u00e0.\nAlcuni trial in fase II sono progettati come studio caso/controllo, ove alcuni pazienti ricevono il farmaco/dispositivo e altri ricevono placebo/trattamento standard. I trial randomizzati in fase II hanno molti meno pazienti che i trial randomizzati in fase III: in effetti sono coinvolti pochi centri di eccellenza, in grado di fornire dati sicuri e privi di possibili errori.\nFase III.\nQuando un farmaco \u00e8 considerato ragionevolmente efficace e sicuro, viene somministrato a un numero alto di soggetti.\nGli studi in fase III sono trial multicentrici randomizzati e controllati, effettuati su un grande gruppo di pazienti (300-3 000 o pi\u00f9, a seconda della malattia o della condizione medica investigata), e vengono utilizzati per effettuare la valutazione definitiva sull'efficacia del farmaco versus il \"gold standard\" corrente. In virt\u00f9 della loro grandezza e durata, i trial in fase III sono i pi\u00f9 costosi, duraturi e difficili per quanto concerne progettazione e decorso, soprattutto nel caso di malattie croniche.\n\u00c8 una pratica comune che particolari trial in fase III continuino, mentre lo studio \u00e8 in attesa di regolamentazione al livello appropriato di regolamentazione. Questo permette ai pazienti di avere la possibilit\u00e0 di ricevere farmaci salvavita, fino a che il farmaco non abbia ottenuto l'approvazione alla vendita. Altre ragioni per effettuare trial a questo livello includono i tentativi dello sponsor di un'estensione della prescrizione, ovvero mostrare che il farmaco lavora per tipi aggiuntivi di pazienti e malattie oltre l'uso originale per il quale il farmaco \u00e8 stato approvato per la vendita, per ottenere dati aggiuntivi sulla sicurezza, o per sostenere le richieste di commercializzazione del farmaco. Studi in questa fase sono categorizzate da alcune compagnie come studi in \"fase III B\"\nAnche se non sempre viene richiesto, \u00e8 consuetudine ottenere almeno due trial in fase III con successo, a dimostrare l'efficacia e la sicurezza del farmaco, per ottenere l'approvazione dalle agenzie regolatrici preposte (FDA (USA), TGA (Australia), EMA (European Union), ecc.) che \u00e8 sottoposta a revisione da parte delle autorit\u00e0 regolatrici preposte nelle differenti nazioni. Esse sottoporranno a revisione il documento e auspicabilmente sosterranno l'approvazione per l'immissione in commercio.\nLa maggior parte dei farmaci che hanno effettuato la fase III dei trial possono essere immessi sul mercato sotto le norme della FDA con raccomandazioni particolari e linee guida, ma in caso di eventi avversi gravi riportati ovunque, il farmaco pu\u00f2 essere rimosso immediatamente dal mercato. Mentre la maggior parte delle compagnie farmaceutiche si astengono da questa pratica, non \u00e8 anormale vedere molti farmaci essere sottoposti a studi clinici di fase III mentre sono commercializzati..\nFase IV: farmacovigilanza.\nI trial in fase IV sono anche chiamati trial post-marketing o studi di farmacovigilanza.\nEssi coinvolgono la sorveglianza sulla sicurezza grazie ai protocolli di farmacovigilanza e supporto tecnico e scientifico per un farmaco dopo che ha ricevuto l'autorizzazione all'immissione in commercio. Gli studi di fase IV possono essere richiesti dall'autorit\u00e0 regolatrice o possono essere eseguiti dalla compagnia farmaceutica per ragioni di competitivit\u00e0 (trovare un nuovo mercato per la molecola) o altre ragioni (per esempio il farmaco potrebbe non essere stato testato in caso di politerapie o in certi gruppi di popolazione, come ad esempio donne gravide, che raramente vengono coinvolte negli studi clinici).\nLa sorveglianza sulla sicurezza \u00e8 progettata per identificare ogni evento avverso raro o a insorgenza tardiva, su una pi\u00f9 grande popolazione di pazienti e un periodo pi\u00f9 lungo di quello possibile durante le fasi I-III. Effetti pericolosi scoperti nella Fase IV possono esitare in un ritiro dal commercio del farmaco o la restrizione del suo uso a casi limitati, recenti esempi sono cerivastatina (i cui nomi commerciali sono Baycol e Lipobay), troglitazone (Rezulin) e rofecoxib (Vioxx).\nProtocollo di uno studio clinico.\nA seconda del tipo di prodotto e dello stadio del suo sviluppo, gli sperimentatori arruolano volontari sani e/o pazienti in piccoli gruppi pilota. Una volta ottenuti dati positivi su efficacia e sicurezza, il numero dei pazienti viene incrementato. I trial clinici possono variare in dimensioni da un singolo centro in una sola nazione, a un trial multicentrico, in pi\u00f9 nazioni.\nVisti i costi considerevoli che un \"trial clinico\" pu\u00f2 avere, l'onere del pagamento di tutte le persone e i servizi \u00e8 solitamente a carico dello sponsor, che pu\u00f2 essere una casa farmaceutica o la societ\u00e0 di biotecnologia che sviluppa l'agente dello studio. Visto che la diversit\u00e0 dei ruoli pu\u00f2 superare le risorse degli sponsor, sempre pi\u00f9 spesso i trial clinici vengono affidati esternamente ad aziende create per questo specifico scopo, le cosiddette contract research organization (CRO).\nNel pianificare un trial clinico lo sponsor o il ricercatore, per prima cosa, identifica i farmaci o i presidi che devono essere testati. Normalmente sono condotti uno o pi\u00f9 esperimenti pilota, per ottenere dati e progettare successivamente trial clinici.\nIn accordo con un gruppo di ricercatori esperti, normalmente medici ben conosciuti per la loro esperienza clinica e per le pubblicazioni, lo sponsor decide con che cosa comparare il nuovo agente: con uno o pi\u00f9 trattamenti esistenti, oppure con i placebo, e che tipo di pazienti possano trarre beneficio dal farmaco/presidio.\nDurante gli studi clinici, i ricercatori reclutano i pazienti con le caratteristiche predeterminate, somministrano il trattamento, raccolgono i dati sulla salute dei pazienti, in un determinato periodo di tempo. Questi dati includono misurazioni come segni vitali, dosaggi dei farmaci ematici e valutazioni sullo stato soggettivo dei pazienti. I ricercatori inviano i dati agli sponsor che li analizzano con metodi statistici.\nEccetto per i \"trial\" \"piccoli\" limitati a una sola localit\u00e0, il progetto e gli obiettivi degli studi clinici sono scritti in un documento chiamato: protocollo del trial clinico. Il protocollo del trial clinico \u00e8 il manuale operativo; esso assicura che i ricercatori di diverse localit\u00e0 somministrino lo studio nello stesso modo su pazienti con le stesse caratteristiche. Questa uniformit\u00e0 permette ai dati di essere inseriti assieme.\nUn protocollo del trial clinico \u00e8 un documento che consente di ottenere una conferma del processo di progettazione da parte di un gruppo di esperti e l'adesione di studio da parte di tutti gli investigatori, anche se effettuati in vari paesi.\nIl protocollo descrive le basi scientifiche, gli obiettivi, il design, la metodologia, considerazioni statistiche, e l'organizzazione della pianificazione del trial. Dettagli del trial sono anche forniti in altri riferimenti di documenti del protocollo, come l'Investigator's Brochure.\nIl protocollo contiene un preciso piano per l'esecuzione del \"trial clinico\", non solo per assicurare sicurezza e salute ai soggetti dei trial, ma anche per fornire a tutti i ricercatori una cornice in cui lavorare anche se situati in luoghi molto diversi (ad esempio in un trial multicentrico) per effettuare lo studio in modo esattamente identico. Il protocollo inoltre fornisce agli amministratori dello studio (spesso una \"contract research organization\") cos\u00ec come ai gruppo locale dei medici, infermiere e amministratori clinici, un documento comune per la responsabilit\u00e0 durante i trial.\nLa struttura e il contenuto di un protocollo di \"trial clinico\" sponsorizzato da una casa farmaceutica, di biotecnologie o medica negli USA, EU o Giappone \u00e8 stata standardizzata a seguire i \"Good Clinical Practice Guidance\" istituiti dalla International Conference on Harmonization of Technical Requirements for Registration of Pharmaceuticals for Human Use. Anche le autorit\u00e0 regolatrici di Canada e Australia seguono le linee ICH.\nDurata dello studio.\nGli studi clinici sono solo una piccola parte della ricerca svolta per sviluppare un nuovo trattamento. I farmaci potenziali, per prima cosa, devono essere scoperti, purificati, caratterizzati e testati, in laboratorio (in studi su cellule e su animali) e successivamente sottoposti a trial clinici. In tutto, circa 1000 potenziali farmaci sono testati prima che uno raggiunga il livello per essere testato in uno studio clinico.\nPer esempio un nuovo farmaco contro il cancro, ha bisogno, in media, di almeno sei anni di ricerca, per poter essere ammesso ai trial clinici. In media passano circa otto anni tra l'entrata nei \"trial clinici\" e l'approvazione da parte delle agenzie regolatrici per la vendita al pubblico. I farmaci per altri tipi di malattie hanno una tempistica simile.\nEsistono diversi motivi per cui una sperimentazione clinica potrebbe durare diversi anni:\nIl pi\u00f9 grande ostacolo al completamento della studio \u00e8 la mancanza di persone che ne prendano parte. Tutti i farmaci e le diverse protesiche richiedono una sottopopolazione, ci\u00f2 significa che non tutti ne possono prendere parte. Alcuni trial con farmaci richiedono una combinazione non usuale di caratteristiche di malattia. \u00c8 quindi una sfida per i ricercatori trovare i pazienti appropriati, specialmente quando loro non ricevono alcun compenso (perch\u00e9 non sono pagati, perch\u00e9 il farmaco in studio non ha ancora dimostrato avere alcun effetto, o perch\u00e9 il paziente sta ricevendo un placebo).\nIn accordo con la Pharmaceutical Research and Manufacturers of America (PhRMA), circa 400 farmaci sono stati testati in studi clinici nel corso del 2005.\nNon si \u00e8 dimostrato per tutti la utilit\u00e0, ma quelli che lo sono, potrebbero subire ritardi nell'approvazione, in quanto il numero dei partecipanti \u00e8 troppo esiguo.\nI trial clinici che non coinvolgano un nuovo farmaco hanno una durata minore (eccezioni sono gli studi epidemiologici come il Nurses' Health Study).\nConsenso informato.\nUna componente essenziale per poter iniziare uno studio clinico \u00e8 arruolare i soggetti per lo studio, seguendo una procedura che consiste nel firmare un documento chiamato \"consenso informato\".\nIl consenso informato \u00e8 un processo definito legalmente diretto a una persona cui viene raccontato i fattori chiave di una sperimentazione clinica, prima di decidere se partecipare o no. \nPer descrivere pienamente la partecipazione di un candidato in materia, i dottori e gli infermieri coinvolti nella ricerca spiegano i dettagli dello studio. Una traduzione \u00e8 fornita se il linguaggio nativo dei partecipanti non \u00e8 lo stesso del protocollo di studio.\nI ricercatori forniscono un documento per il consenso informato che include i trial clinici, cos\u00ec come il suo scopo, durata, le procedure richieste, rischi, benefici potenziali. Il partecipante quindi decide se firmare o no il documento. Il consenso informato non \u00e8 un contratto immutabile, cos\u00ec come i partecipanti possono rinunciare in ogni momento.\nSignificativit\u00e0 statistica.\nNel progettare uno studio clinico, lo sponsor deve decidere il numero di pazienti che parteciperanno. L'obiettivo dello sperimentatore \u00e8 quello di ottenere un risultato statisticamente significativo, attraverso la dimostrazione di una differenza nei risultati (ad esempio, il numero di morti dopo un determinato periodo di tempo) tra il gruppo che riceve il trattamento e il gruppo di controllo.\nIl numero di pazienti necessari per avere una risposta statisticamente significativa varia in base alla domanda cui il trial vuole rispondere. Per esempio, dimostrare l'efficacia di un nuovo farmaco per una malattia non curabile, come un tumore metastatico al rene, richiede molti meno pazienti rispetto a una malattia altamente curabile come un seminoma con gruppo di controllo con placebo.\nIl numero dei pazienti coinvolti nello studio ha un grande effetto sulla capacit\u00e0 dello studio di determinare con efficacia gli effetti che vengono indagati. Tutto ci\u00f2 \u00e8 descritto come il \"potere statistico\" del trial. Pi\u00f9 \u00e8 grande il numero dei partecipanti a uno studio, pi\u00f9 \u00e8 grande il potere statistico.\nNel progettare uno studio clinico si deve considerare che pi\u00f9 pazienti significano maggiore spesa. Il potere di un trial non \u00e8 un singolo unico valore, esso stima la capacit\u00e0 del trial di scoprire una differenza di un particolare valore o grandezza tra il trattato (farmaco testato o dispositivo) e il controllo (placebo o trattamento standard). Per esempio un trial con farmaci per abbassare i lipidi ematici versus placebo su 100 pazienti in ogni gruppo potrebbe avere un potere di 0.90 a scoprire una differenza tra pazienti che ricevono il farmaco in studio e i pazienti che ricevono il pacebo di 10\u00a0mg/dL o pi\u00f9, ma solo un potere di 0.70 per trovare una differenza di 5\u00a0mg/dL.\nGruppi con placebo.\nLimitarsi a dare un trattamento pu\u00f2 avere effetti non specifici, e questi sono controllati dall'inclusione di un gruppo con placebo. I soggetti in trattamento e nel gruppo con placebo sono assegnati con randomizzazione e resi \"ciechi\" riguardo al gruppo di appartenenza. Visto che i ricercatori potrebbero valutare diversamente i dati risultanti da soggetti con trattamento e quelli con placebo, i trial sono a doppio cieco, cosicch\u00e9 i ricercatori non sanno a quale gruppo un soggetto sia assegnato.\nAssegnare una persona a un gruppo con placebo pu\u00f2 porre problemi etici se viola il suo diritto a ottenere il migliore trattamento disponibile. La Dichiarazione di Helsinki propone linee guida per questo problema. \u00c8 da ricordare come allo stato attuale la comunit\u00e0 Europea accetti solo la quarta revisione della detta Dichiarazione, mentre gli USA accettano solo la terza, non ritenendosi quindi legati al non utilizzo del placebo.\nAmministrazione.\nGli studi clinici progettati da un singolo ricercatore e, negli USA, quelli finanziati dall'autorit\u00e0 federale, sono quasi sempre gestiti dai ricercatori che hanno progettato lo studio e l'applicazione per la concessione.\nGli studi con apparecchiature, in piccola scala, sono gestiti dalle compagnie farmaceutiche.\nGli studi clinici di Fase III e Fase IV di nuovi farmaci, sono normalmente gestiti da contract research organization (CRO) ingaggiati dalla societ\u00e0 promotrice.\nGli sponsor forniscono il farmaco e la supervisione medica. Una CRO \u00e8 una compagnia che per contratto esegue il lavoro amministrativo su uno studio clinico. Essa individua i ricercatori partecipanti, li istruisce, fornisce loro supporto, coordina la gestione dello studio e la raccolta dei dati, organizza meeting, monitorizza la compliance dei centri con il protocollo clinico, e si assicura che lo sponsor riceva dati \"puliti\" da ogni centro. Recentemente \"site management organization\" sono state noleggiate per coordinare con la CRO per garantire la rapida approvazione IRB/IEC l'apertura del sito pi\u00f9 velocemente e di reclutamento dei pazienti.\nA livello dei partecipanti, uno o pi\u00f9 assistenti di ricerca, normalmente infermieri, fanno la maggior parte del lavoro nel portare avanti lo studio clinico. Il lavoro dell'assistente pu\u00f2 comprendere alcune delle seguenti attivit\u00e0: contattare il locale Institutional Review Board (IRB) con la documentazione necessaria per ottenere il suo permesso a condurre lo studio, assistenza alla partenza dello studio, identificare i pazienti elegibili, ottenere il consenso da loro o dalle loro famiglie, amministrare il trattamento sotto studio, raccogliere i dati, curare la raccolta dei dati, comunicare con l'IRB, cos\u00ec come con lo sponsor (se presente) o il CRO (se presente).\nIn Italia il ruolo dell'assistente infermieristico \u00e8 estremamente limitato, pertanto tutto il peso dello studio ricade sul personale medico e sui farmacisti ospedalieri. \nCondotta etica.\nI trial clinici sono strettamente supervisionati da un'appropriata autorit\u00e0 regolatoria. Tutti gli studi che interessano un intervento medico o terapeutico su un paziente devono essere autorizzati da un comitato etico, prima che venga fornito il permesso di procedere con lo studio clinico. Il comitato etico locale ha potere discrezionale su come supervisioner\u00e0 studi non interventistici (studi osservazionali o quelli che usano dati gi\u00e0 raccolti). Negli USA questo \u00e8 chiamato Institutional Review Board (IRB).\nLa maggior parte dei comitati etici sono situati presso l'ospedale o l'istituzione dei ricercatori locali, ma alcuni paesi permettono l'uso di un ente indipendente/non profit denominato comitato etico per ricercatori che lavorano in piccole istituzioni.\nPer essere etici i ricercatori devono ottenere il consenso pieno e informato da parte dei soggetti umani partecipanti (una delle funzioni principale dei comitati etici \u00e8 che i potenziali pazienti siano adeguatamente informati).\nSe il paziente non \u00e8 in grado di esprimere il consenso, i ricercatori possono cercare il consenso dal rappresentante legale del paziente stesso.\nIn alcuni stati degli USA i comitati etici devono certificare i ricercatori e il loro staff prima che essi conducano i trial clinici. Devono comprendere la legge federale per la privacy del paziente (HIPAA) e le Good Clinical Practice (ICH GCP). In italiano viene tradotto come buona condotta medica ed \u00e8 un insieme di standard internazionali per condurre gli studi clinici. Le linee guida mirano ad assicurare che siano protetti \"i diritti, la sicurezza e il benessere dei soggetti sottoposti\" ai trial clinici.\nLa nozione di consenso informato esiste in molte nazioni di tutto il mondo, ma la sua precisa definizione varia ancora molto.\nIl consenso informato \u00e8 chiaramente una condizione necessaria per la condotta etica, ma da sola non la assicura. L'obiettivo finale \u00e8 servire la comunit\u00e0 dei pazienti nel miglior modo possibile e nel modo pi\u00f9 responsabile. Comunque pu\u00f2 essere difficile ottenere questo obiettivo in determinate circostanze. In alcuni casi tutto ci\u00f2 pu\u00f2 essere fatto, comunque, come per esempio per chiedersi quando interrompere un trattamento sequenziale (vedi Odds algorithm), e quando metodi quantitativi possono svolgere un ruolo importante.\nSicurezza.\nLa responsabilit\u00e0 per la sicurezza dei soggetti nei trial clinici \u00e8 distribuita tra lo sponsor, i ricercatori del singolo centro (se differente dallo sponsor), i vari comitati etici che supervisionano lo studio e, in alcuni casi se lo studio interessa un farmaco o device distribuito sul mercato, l'agenzia regolatrice per lo Stato dove il farmaco o il device sar\u00e0 venduto.\nSponsor.\nPer ragioni di sicurezza, tutti gli studi clinici sono progettati per escludere donne in et\u00e0 fertile, gravide e le donne che diventeranno gravide durante lo studio. In alcuni casi i partner maschili di quelle donne sono esclusi o \u00e8 loro richiesto di prendere provvedimenti per il controllo delle nascite.\nLo sponsor \u00e8 responsabile per raccogliere i rapporti da tutti i centri di ricerca dello studio, e per informare tutti i ricercatori del giudizio dello sponsor di come questi eventi avversi siano correlati o non correlati al trattamento dello studio. Questa \u00e8 un'area ove lo sponsor pu\u00f2 far propendere il suo giudizio per favorire lo studio di trattamento.\nIl regolamento FDA e le linee guida ICH entrambi richiedono che l'informazione che viene fornita al soggetto, debba essere in un linguaggio comprensibile al soggetto o al suo rappresentante. Se il partecipante non \u00e8 di madrelingua inglese, lo sponsor deve tradurre il consenso informato nella lingua del partecipante.\nModalit\u00e0 di lavoro dei ricercatori locali.\nIl ricercatore locale \u00e8 responsabile delle comunicazioni al comitato etico, che ricever\u00e0 gli aggiornamenti degli eventi avversi direttamente dallo sponsor e/o dalle CRO.\nAutorit\u00e0 regolatoria.\nDiversi paesi hanno differenti requisiti normativi e capacit\u00e0 di applicazione per questo motivo la maggior parte degli studi viene esternalizzata nei paesi pi\u00f9 permissivi e pi\u00f9 economici, soprattutto attraverso aziende terze come le Organizzazioni per la ricerca clinica ORC . \"Si stima che circa il 40 per cento di tutti gli studi clinici attualmente si svolgono in Asia, in Europa dell'Est, nel Centro e Sud America.\" Non c'\u00e8 alcun sistema di registrazione obbligatoria per gli studi clinici in questi paesi e in molti non seguono le direttive europee nelle loro operazioni \", afferma il dottor Giacobbe Sijtsma della Wemos dei Paesi Bassi, una organizzazione che monitorizza studi clinici nei paesi in via di sviluppo. \"\nAspetti economici.\nSponsor.\nIl costo di uno studio dipende da molti fattori, specialmente dal numero di centri interessati a condurre lo studio e dal numero di pazienti arruolati, ma anche dalla preesistente autorizzazione all'utilizzo comune del farmaco. Gli studi clinici seguono un processo standard.\nI costi di una casa farmaceutica per effettuare i trial in fase III e fase IV possono includere tra gli altri:\nLe Agenzie nazionali per la Salute come il U.S. National Institutes of Health negli U.S.A. offrono sovvenzioni per i ricercatori che progettano gli studi clinici e che raccolgono dati da altri centri e che lavorano quindi per la agenzia che sponsorizza la ricerca.\nNegli USA c'\u00e8 una detrazione del 50% per gli sponsor di determinati studi clinici.\nAlcune agenzie nazionali come la U.S. National Institutes of Health offrono sempre sovvenzioni ai ricercatori autori di studi clinici che cercano di rispondere alle domande che interessano alle agenzie. In questi casi, i ricercatori che ricevono le sovvenzioni e gestiscono lo studio fungono da sponsor, e coordinano la raccolta dati da altri siti. Questi altri siti possono o non possono essere pagati per la partecipazione allo studio, a seconda della quantit\u00e0 dei fondi e della quantit\u00e0 di lavoro previsto per loro.\nPazienti.\nNei trial di fase I, i partecipanti sono pagati in quanto forniscono il loro tempo (alcune volte anche distante dalle loro case) e perch\u00e9 sono esposti a rischi non conosciuti, senza l'aspettativa di un beneficio qualsiasi. Nella maggior parte di altri trial, comunque, i pazienti non sono pagati, in modo da assicurare che le loro motivazioni per la partecipazione siano la speranza di migliorare o di contribuire alla conoscenza medica, senza che la loro scelta sia deviata da considerazioni finanziarie. Comunque, solitamente vengono spesso offerti piccoli rimborsi per le spese correlate allo studio come il viaggio o compensi per il tempo che essi dedicano a fornire informazioni per il \"follow-up\", al termine della terapia.\nCritiche.\nLa dott.ssa Marcia Angell (ex direttore della prestigiosa rivista medica New England Journal of Medicine) \u00e8 diventata in seguito alla sua esperienza critica della sanit\u00e0 statunitense in generale e dell'industria farmaceutica in particolare su come gli studi clinici sono condotti negli USA: \nAngell ritiene che i membri delle facolt\u00e0 mediche che conducono gli studi clinici non debbano accettare alcun pagamento da parte delle compagnie farmaceutiche, eccetto un supporto al progetto, e che tale supporto non debba essere un cordone ombelicale, incluso il controllo da parte delle compagnie sul progetto dello studio, l'interpretazione, e la pubblicazione dei risultati della ricerca. Lei ha speculato che \"forse la maggior parte\" degli studi clinici sono visti dai critici come \"scuse per pagare dottori per metter i pazienti in un farmaco gi\u00e0 approvato da una casa farmaceutica\".\nSecondo Angell si tratterebbe quindi di Trial di disseminazione considerati particolarmente controversi.\nLe stesse critiche, in questo caso riferite dettagliatamente al sistema britannico ed europeo, sono state evidenziate con dovizia di fonti dal medico Ben Goldacre nel suo saggio investigativo \"Bed Pharma\" del 2013 dove nel capitolo IV \"Cattivi trials\" elenca in sottocapitoli i riferimenti alle varie distorsioni di studi clinici emerse nella sua indagine: pag. 186 \"Frode sfacciata\", pag. 190 \"Mettete alla prova il vostro trattamento su improbabili pazienti assolutamente &lt;ideali&gt;\", pag. 194 \"Mettete il vostro farmaco a confronto con qualche porcheria\", pag.196 \"Trials che sono troppo brevi\", pag. 198 \"Trials che si interrompono in anticipo\", pag.205 \"Trials che sono troppo limitati\", pag.206 \"Trials che misurano esiti di scarso valore informativo\", pag.207 \"Trials che raggruppano i loro esiti in modi strani\", pag. 211 \"Trials che ignorano i pazienti che si ritirano\", pag.213 \"Trials che modificano il loro esito principale dopo che sono terminati\", pag.218 \"Ingannevoli analisi per sottogruppi\", pag.223 \"Ingannevoli sottogruppi di trials, invece che di pazienti\", pag.225 \"&lt;Trials promozionali&gt;\", pag. 229 \"Fingere bellamente che sia tutto positivo\"."}
{"id": "236238", "revid": "23", "url": "https://it.wikipedia.org/wiki?curid=236238", "title": "Beefheart", "text": ""}
{"id": "236239", "revid": "767487", "url": "https://it.wikipedia.org/wiki?curid=236239", "title": "Captain Beefheart", "text": "Fu tra i precursori e maggiori esponenti del rock sperimentale statunitense. La sua esperienza musicale si svilupp\u00f2 insieme a un folto gruppo di musicisti, variabile nel tempo, conosciuto come \"The Magic Band\" e che fu in attivit\u00e0 da met\u00e0 degli anni sessanta ai primi anni ottanta. Van Vliet fu il principale autore delle canzoni, cantante e armonicista, con una forte attitudine per il rumorismo e il free jazz. Le sue composizioni sono caratterizzate da un'originale mistura di tempi dispari delle partiture e di testi surreali. Van Vliet \u00e8 anche conosciuto per il suo rapporto dittatoriale con gli altri musicisti e per l'enigmatica relazione con la quale si rapportava al suo pubblico.\nApprod\u00f2 nel gruppo che di l\u00ec a poco sarebbe diventato la Magic Band nel 1965, diventandone il leader. Le loro prime canzoni mischiavano blues e rock \u2014 che rimarranno i due generi di riferimento per il gruppo \u2014 ma con il passare del tempo, adottarono gradualmente un approccio sempre pi\u00f9 sperimentale. Nel 1969 venne pubblicato il loro album pi\u00f9 conosciuto e apprezzato, \"Trout Mask Replica\", prodotto dall'amico d'infanzia di Van Vliet, Frank Zappa. Questo lavoro \u00e8 tuttora considerato una pietra miliare della musica del '900. Van Vliet pubblic\u00f2 diversi altri album negli anni settanta, con molte variazioni nella Magic Band e, verso la fine di quel decennio, ne cambi\u00f2 completamente la formazione pubblicando, tra il 1978 e il 1982, gli ultimi tre album, ricevendo un buon successo di critica ma scarso riscontro di vendite. Dopo aver annunciato quindi la fine della sua carriera musicale, dal 1982 si \u00e8 presentato raramente in pubblico, preferendo una vita ritirata nella contea di Humboldt nel nord della California, dove si \u00e8 concentrato sulla sua attivit\u00e0 di pittore. Il suo interesse per le arti visuali, in realt\u00e0 cominci\u00f2 durante l'infanzia, quando era considerato una giovane promessa della scultura. Il suo lavoro mostra una certa affinit\u00e0 con l'astrattismo neo-primitivo e con l'espressionismo estetico.\nVan Vliet soffriva di sclerosi multipla, malattia che divenne aggressiva negli ultimi anni della sua vita, passati nel sud della California. Alcuni degli ex-musicisti hanno riformato la Magic Band per dei concerti tenutisi tra il 2003 ed il 2006, i cui ricavati sono andati a favore della ricerca sulla malattia di cui l'artista era affetto. Van Vliet \u00e8 morto il 17 dicembre 2010.\nBiografia.\nInfanzia e giovinezza.\nSin da bambino mostr\u00f2 una prodigiosa bravura nel dipingere e nello scolpire, nonostante nella sua famiglia nessuno si intendesse di arte; venne notato dallo scultore portoghese Agostinho Rodrigues che lo invit\u00f2 a scolpire con lui in uno show televisivo settimanale; la famiglia non era per\u00f2 interessata alla carriera artistica e il ragazzo fu costretto a rifiutare delle borse di studio da diverse scuole. Insieme all'interesse per la pittura si svilupp\u00f2 nel giovane anche una forte passione musicale, che lo port\u00f2 ad ascoltare il Delta blues di Robert Johnson, musicisti jazz come Ornette Coleman, John Coltrane, Thelonious Monk e Cecil Taylor, e il Chicago blues di Howlin' Wolf e Muddy Waters. Durante questo periodo socializz\u00f2 con membri di vari gruppi musicali locali come i \"The Omens\" e i \"The Blackouts\"; in questi ultimi militava come batterista il giovane Frank Zappa e, mentre studiavano entrambi alla \"Antelope Valley High School\" di Lancaster, California, divennero amici.\nSia nell'autobiografia di quest'ultimo, sia in quella scritta da Barry Miles, Van Vliet \u00e8 ritratto come un giovane teppista in questo periodo della sua vita, che passava gran parte del suo tempo nella sua camera insieme a Zappa, ascoltando dischi e, come disse lo stesso Zappa, urlando a sua madre: \"\u00abSue! Get me a Pepsi!\u00bb\" (\"Sue! Portami una Pepsi!\"). Zappa e Van Vliet cominciarono a collaborare su parodie di canzoni pop e a scrivere la sceneggiatura per un film \u2014 poi mai realizzato \u2014 intitolato \"Captain Beefheart vs. the Grunt People\" e che fu la prima volta che apparve il nome d'arte di Van Vliet. In un'intervista del 1970 a \"Rolling Stone\", Van Vliet disse che non voleva che qualcuno gli chiedesse perch\u00e9 lui e Zappa avessero inventato questo nome; tuttavia svariate fonti \u2014 tra le quali anche Zappa nella sua stessa autobiografia \u2014 accreditano la versione che il misterioso appellativo \"Captain Beefheart\" (\"Capitan Cuordibue\"), traesse le sue origini dal nomignolo con cui uno zio esibizionista di Van Vliet, tale \"zio Alan\", pare amasse presentare, lasciando la porta del bagno aperta mentre urinava, i suoi organi genitali a una delle prime fidanzatine di Don: \"\u00abAhh! What a beauty! It looks just like a big, fine beef heart!\u00bb\" (\"Ahh! Che bellezza! Sembra proprio un gran bel cuore di manzo!\").\nDopo aver lasciato la scuola, Van Vliet si dedic\u00f2 sporadicamente alla vendita di aspirapolveri. Trasferitosi a Cucamonga, in California, incontr\u00f2 nuovamente Zappa e questi lo convinse a entrare nel mondo della musica. Quindi Don perfezion\u00f2 il suo stile di armonicista e svilupp\u00f2 nel canto uno stile vocale chiaramente ispirato al blues di Howlin' Wolf.\nEsordi come musicista (1965-1967).\nAll'inizio del 1965 venne contattato da Alex St. Clair (nome d'arte di Alexis Clair Snouffer, 1941\u20132006), un chitarrista del posto. Insieme assemblarono la prima Magic Band, che comprendeva anche: Doug Moon (chitarra), Jerry Handley (basso) e Vic Mortensen (batteria; che venne presto rimpiazzato da Paul Blakely).\nCaptain Beefheart &amp; the Magic Band firmarono con la A&amp;M Records e, nel 1966, pubblicarono due singoli, una versione di \"Diddy Wah Diddy\" di Bo Diddley e \"Moonchild\" (scritta da David Gates). Il gruppo, intanto, cominci\u00f2 a suonare in alcuni locali underground, come l'Avalon Ballroom di San Francisco.\nJerry Moss (la M in A&amp;M), per\u00f2, descrisse il loro stile negativamente e sbatt\u00e9 il gruppo fuori dall'etichetta. Ma alla fine del 1966 riuscirono ad avere un contratto con la Buddah Records e John French divenne il nuovo batterista. French rimase nel gruppo fino al 1971, e torn\u00f2 altre due volte (tra il 1975 ed il 1977 e dopo il 1980; fu lui a decidere il ritorno della Magic Band nel 2003). French aveva la pazienza necessaria per essere in grado di mettere in pratica gli ideali musicali (spesso espressi fischiando o \"maltrattando\" il pianoforte) di Van Vliet. Negli anni di assenza di French, questo ruolo venne preso da Bill Harkleroad.\nIl materiale per \"Safe as Milk\", disco di debutto per la band, era quasi pronto, ma mancava ancora qualcosa, cos\u00ec venne chiamato il ventenne Ry Cooder. Cominciarono nella primavera del 1967, con Richard Perry alla produzione. Cooder non rimase nel gruppo dopo la registrazione del disco, che venne finalmente pubblicato nel settembre del 1967 su etichetta Kama Sutra Records, una sottodivisione della Buddah Records.\nMolti dei testi dei brani presenti in \"Safe as Milk\" furono scritti da Van Vliet in collaborazione con lo scrittore Herb Bermann, che era diventato amico di Van Vliet dopo averlo visto una sera esibirsi in un locale a Lancaster nel 1966. Per esempio, la canzone \"Electricity\" \u00e8 la messa in musica di una poesia scritta da Bermann. Sebbene il materiale contenuto in \"Safe as Milk\" fosse ancora prevalentemente legato al blues\u2013rock, brani come \"Electricity\" illustrano il modo inusuale di suonare della band e il caratteristico cantato abrasivo di Van Vliet, che il chitarrista Doug Moon descrive come \"presagi delle cose a venire\". La maggior parte dei brani presenti su \"Safe as Milk\" venne arrangiato dal ventenne prodigio della chitarra Ry Cooder, reclutato a far parte del gruppo su insistenza di Van Vliet. Il gruppo inizi\u00f2 le sedute di registrazione nella primavera del 1967, con Richard Perry nelle vesti di produttore discografico (al debutto). L'album venne pubblicato nel settembre 1967 senza destare particolare entusiasmo negli Stati Uniti, ma ricevendo critiche particolarmente favorevoli in Europa. Il giornalista musicale Richie Unterberger di AllMusic descrive cos\u00ec il disco: \"blues-rock un po' andato di traverso, con ritmi frastagliati e fratturati, un cantato soul e contorto da parte di Van Vliet, e con pi\u00f9 influenze doo-wop, soul, blues, e folk-rock di quelle che Beefheart avrebbe poi utilizzato nelle sue uscite successive pi\u00f9 avanguardistiche\".\nTra quelli che notarono ed apprezzarono l'album di debutto di Beefheart e soci ci furono i Beatles. Sia John Lennon che Paul McCartney erano grandi ammiratori di Beefheart. Lennon arriv\u00f2 ad attaccare sulle ante di un mobiletto nella veranda di casa sua due adesivi promozionali di \"Safe as Milk\". Successivamente, i Beatles avrebbero anche voluto reclutare Beefheart per la loro etichetta sperimentale Zapple, una sottodivisione della Apple ma il progetto naufrag\u00f2 quando il management del gruppo venne preso sotto la direzione di Allen Klein. A dispetto dell'apprezzamento dimostratogli, Van Vliet fu spesso critico verso i Beatles. Considerava la frase del testo: \"\u00abI'd love to turn you on\u00bb\", tratta dalla canzone \"A Day in the Life\", ridicola e presuntuosa. Si dichiarava stufo delle loro \"ninne nanne\" e li satirizz\u00f2 nel suo brano \"Beatle Bones 'n' Smokin' Stones\" presente sull'album \"Strictly Personal\", che contiene il sardonico ritornello: \"\u00abstrawberry fields, Strawberry Fields Forever\u00bb\" con evidente richiamo alla celebre canzone dei Beatles (scritta in particolare da Lennon). \u00c8 stato anche fatto notare che \"strawberry fields\" possa essere un contorto e ambiguo riferimento ad una qualit\u00e0 di LSD che circolava ai tempi. Van Vliet continu\u00f2 a parlare male di Lennon anche dopo che non ricevette nessuna risposta ad un telegramma di sostegno che aveva inviato a lui e alla moglie Y\u014dko Ono durante il loro \"Bed-In per la pace\" del 1969. Infine probabilmente Van Vliet incontr\u00f2 Paul McCartney a Cannes durante il tour in Europa della Magic Band del 1968, ma McCartney afferma di non avere nessun ricordo dell'incontro.\n\"Strictly Personal\" e \"Mirror Man\" (1968).\nIn agosto venne reclutato il chitarrista Jeff Cotton, e la formazione composta da Snouffer/Cotton/Handley/French cominci\u00f2 l'incisione del secondo album attorno a novembre. Il risultato doveva essere un doppio album chiamato \"It Comes to You in a Plain Brown Wrapper\", con un disco registrato dal vivo ed uno di materiale in studio. Quello che, invece, venne pubblicato (ottobre 1968) fu \"Strictly Personal\", un disco molto differente dal progetto iniziale di Beefheart. Una considerevole mole di materiale era stata gi\u00e0 incisa durante il periodo ottobre\u2013novembre 1967 con Bob Krasnow nelle vesti di produttore. La dirigenza della Buddah, per\u00f2, si dichiar\u00f2 insoddisfatta del materiale preparato e pose il veto sulla pubblicazione. Al posto del doppio album pensato da Van Vliet, un anno dopo vide la luce \"Strictly Personal\", disco che venne pubblicato dall'etichetta di propriet\u00e0 dello stesso Krasnow, la Blue Thumb. L'album contiene versioni ri-registrate dei brani delle sessioni del 1967, con l'aggiunta di strambi effetti psichedelici alla moda (per l'epoca), aggiunti da Krasnow (e che Beefheart odiava). Captain Beefheart profess\u00f2 sempre di detestare questi effetti, affermando che furono aggiunti senza il suo consenso, sebbene all'epoca non si oppose alla manomissione del suo lavoro da parte di Krasnow, per paura di non trovare pi\u00f9 nessuno che pubblicasse le sue opere. Le registrazioni originali di una delle canzoni di \"Strictly Personal\", senza le sovraincisioni \"psichedeliche\", e di altri due brani dal vivo, vennero pubblicate dalla Buddah Records in un disco intitolato \"Mirror Man\" nel 1971.\nIn questo periodo cominciarono anche alcune leggende, per esempio Van Vliet disse in un'intervista che non aveva dormito per anni e che, dopo essere finalmente riuscito ad addormentarsi, aveva sognato l'intero \"Strictly Personal\" in una dormita durata 24 ore, che aveva abbandonato le scuole dopo quella materna e che non aveva mai preso droghe di nessun genere.\nNel 1971 alcune delle incisioni fatte da Beefheart per la Buddah furono pubblicate su disco con il titolo \"Mirror Man\", con delle note interne fasulle che lasciavano intendere che il materiale contenuto sull'album fosse stato registrato \"una sera a Los Angeles nel 1965\". Ci\u00f2 fu uno stratagemma adottato dalla casa discografica per eludere eventuali problemi di copyright; in realt\u00e0 le tracce risalivano al novembre e dicembre del 1967 all'epoca dell'abortito progetto \"It Comes to You in a Plain Brown Wrapper\". Essenzialmente si trattava di una \"jam session\" messa su disco. Le note dei crediti sull'album contengono inoltre degli errori nei nomi dei membri del gruppo: \"Alex St. Clare Snouffer\" (Alex St. Clair/Alexis Snouffer), \"Antennae Jimmy Simmons\" (Semens/Jeff Cotton) e \"Jerry Handsley\" (Handley).\nAlex St. Clair lasci\u00f2 la band nel giugno 1968 e venne rimpiazzato dal giovane Bill Harkleroad; il bassista Jerry Handley usc\u00ec anche lui dalla band poche settimane dopo, e Gary \"Magic\" Marker (1943\u20132015) lo sostitu\u00ec temporaneamente fino all'arrivo di Mark Boston in qualit\u00e0 di bassista in pianta stabile del gruppo.\n\"Trout Mask Replica, Hot Rats e Lick My Decals Off, Baby\" (1969-1970).\nUnanimemente considerato dalla critica il capolavoro assoluto di Van Vliet, \"Trout Mask Replica\" venne pubblicato come doppio vinile da 28 tracce nel giugno 1969 per la neonata etichetta di Frank Zappa, la Straight Records. Le prime stampe, negli Stati Uniti, contenevano un libretto di 6 pagine con i testi delle canzoni abbellito da illustrazioni ad opera di Victor Hayden \"The Mascara Snake\", cugino del \"Capitano\", e un ritratto da bambino di Van Vliet. La copertina, bizzarra tanto quanto il contenuto del disco, mostrava Beefheart enigmaticamente con in testa un cappello da quacchero, e con il viso oscurato dalla testa di un pesce. Il pesce in questione \u00e8 una carpa, e quindi una \"replica\" di una trota (in italiano il titolo dell'album \u00e8 infatti traducibile pi\u00f9 o meno come: \"La replica della maschera da trota\"). La foto \u00e8 opera di Cal Schenkel.\nVan Vliet voleva che la band si \"immergesse\" totalmente nelle sessioni di registrazione di \"Trout Mask Replica\", voleva che i suoi musicisti \"vivessero e respirassero l'essenza stessa dell'album\". Quindi il gruppo si mise al lavoro sulle complesse composizioni di Van Vliet vivendo tutti insieme per otto mesi in una piccola casa in affitto a Woodland Hills, un sobborgo periferico di Los Angeles. Con sole due camere da letto, la band era costretta a dormire ammassata in una di queste, mentre Van Vliet occupava comodamente quell'altra in qualit\u00e0 di leader. Le registrazioni avvenivano giorno e notte, a seconda del momento e dell'ispirazione, in una delle stanze della casa. Van Vliet accrebbe le sue visioni pretendendo un dominio psicologico e artistico assoluto sui suoi musicisti, praticando loro una sorta di lavaggio del cervello.\n\"Trout Mask Replica\" fu un punto di rottura per la band e per la musica rock tutta. Alla sua uscita la critica lo acclam\u00f2 come capolavoro assoluto e, nonostante il solito insuccesso commerciale, \u00e8 oggi considerato come uno degli album pi\u00f9 importanti del XX secolo. I 28 brani di cui \u00e8 composto sono delle mini-piece molto diverse fra loro, con sonorit\u00e0 che spaziano dal blues rurale all'ultimo Coltrane, eppure tutte descrivono allo stesso modo la stessa scena di devastazione. Si tratta di un disco folle e lucidissimo allo stesso tempo, conteso tra surrealismo, improvvisazione e avanguardia, tutto su un tappeto tipicamente blues rock. Secondo il critico Piero Scaruffi \u00e8 stato in assoluto l'album pi\u00f9 importante e rivoluzionario di tutti i tempi.\nA suggellare il periodo di buona dei rapporti tra Captain Beefheart e Frank Zappa (da sempre soggetti a sbalzi molto discontinui), nell'estate '69 Beefheart prese parte alle sessioni di registrazione di \"Hot Rats\", l'ultima fatica discografica di Zappa e il suo primo album post scioglimento dei Mothers of Invention, prestando la voce in una memorabile interpretazione vocale per il brano \"Willie the Pimp\".\n\"Lick My Decals Off, Baby\" (1970) continu\u00f2 con una vena altrettanto sperimentale. L'LP vide aggiungersi Art Tripp III al gruppo, proveniente dai The Mothers of Invention. Quest'album fu il primo a nome Captain Beefheart &amp; The Magic Band anzich\u00e9 Captain Beefheart &amp; His Magic Band (probabilmente una sorta di \"concessione\" da parte del Capitano). Il disco si rivel\u00f2 essere il pi\u00f9 grande successo commerciale dell'intera carriera di Van Vliet nel Regno Unito, restando in classifica per venti settimane e raggiungendo la posizione numero 20 come massimo risultato. Per promuovere l'album venne anche girato un rudimentale videoclip musicale della title track; fu poi anche mandato in onda un bizzarro spot pubblicitario che includeva estratti del brano \"Woe-Is-uh-Me-Bop\", riprese dei membri della Magic Band con indosso dei sacchi neri in testa mentre utilizzavano degli utensili da cucina come strumenti musicali, e Beefheart che dava un calcio ad una ciotola piena di porridge rovesciandola in mezzo alla strada. Il video venne trasmesso molto raramente ma fu incluso nella raccolta del Museum of Modern Art, dove \u00e8 stato poi impiegato per diverse manifestazioni riguardanti la musica.\nAnni settanta.\nI lavori successivi furono \"The Spotlight Kid\" (accreditato semplicemente a \"Captain Beefheart\") e \"Clear Spot\" (accreditato a \"Captain Beefheart And The Magic Band\"), entrambi pubblicati nel 1972. Si tratta di dischi pi\u00f9 convenzionali e, secondo molti, meno ispirati. Le sonorit\u00e0 \"pi\u00f9 accessibili\" degli album in questione, furono in parte un tentativo di Van Vliet di rendere la band maggiormente appetibile dal punto di vista commerciale dato che il gruppo negli ultimi due anni non aveva guadagnato quasi nulla. I membri della Magic Band dissero anche che i ritmi pi\u00f9 blandi della musica contenuta negli ultimi album erano una conseguenza dell'incapacit\u00e0 da parte di Beefheart di abbinare i suoi testi attuali con gli accompagnamenti musicali pi\u00f9 frenetici dei dischi precedenti. Cosa che veniva accentuata dal fatto che Van Vliet non registrava praticamente mai insieme al resto della band. Nel 1974, immediatamente dopo la pubblicazione di \"Unconditionally Guaranteed\" (un album che continu\u00f2 il trend di un sound pi\u00f9 facile e commerciale), la Magic Band, che in quel momento consisteva di John French, Art Tripp III, Bill Harkleroad e Mark Boston, decise che non era pi\u00f9 possibile lavorare con Van Vliet, leader troppo duro e severo. Questi quattro musicisti formarono i Mallard. Captain Beefheart form\u00f2 velocemente una nuova Magic Band, con un sound sempre meno originale e sempre pi\u00f9 commerciale (tanto che alcuni fan la chiamarono \"Tragic Band\"). \"Unconditionally Guaranteed\" ed il suo successore, \"Bluejeans &amp; Moonbeams\" (1974), avevano infatti un'atmosfera quasi soft-rock e la critica li stronc\u00f2. Lo stesso Beefheart disconoscer\u00e0 entrambi i dischi definendoli \"orribili e volgari\", chiedendo inoltre che non venissero considerati come parte del suo lascito musicale e consigliando a chi li avesse acquistati di riportarli ai negozi e di chiedere i soldi indietro.\nL'amicizia tra Frank Zappa e Van Vliet negli anni era talvolta indistinguibile dalla rivalit\u00e0 (Zappa defin\u00ec Beefheart, appena un anno prima della loro collaborazione per \"Bongo Fury\", una \"testa di cazzo\"). La loro ennesima collaborazione fu proprio il disco del 1975 \"Bongo Fury\". Anche stavolta la critica non accolse bene la nuova proposta di Captain Beefheart.\nVan Vliet aveva gi\u00e0 suonato in incognito celandosi sotto lo pseudonimo \"Rollin' Red\" sull'album di Zappa \"One Size Fits All\" (1975) e poi si era unito a lui anche per il tour di supporto a \"Bongo Fury\". Beefheart \u00e8 l'autore di due brani sull'album: \"Sam with the Showing Scalp Flat Top\" e \"Man with the Woman Head\"; canta in \"Debra Kadabra\" e \"Poofter's Froth, Wyoming Plans Ahead\", oltre che suonare l'armonica a bocca e il sassofono soprano. Infine canta anche nel pezzo finale dell'album, \"Muffin' Man\".\nAll'inizio del 1976, Frank Zappa decise di produrre un secondo album di Captain Beefheart (dopo \"Trout Mask Replica\") che aveva il titolo provvisorio di \"Bat Chain Puller\". Furono registrati molti demo quasi completi dei brani che avrebbero composto l'album, ma nel maggio '76 la lunga partnership tra Zappa e il suo socio/manager Herb Cohen ebbe bruscamente fine. Come risultato il progetto \"Bat Chain Puller\" rimase congelato a causa di dispute legali circa i diritti di copyright e di distribuzione, e Zappa si tenne i nastri di quanto inciso finora rifiutandosi di consegnarli a Beefheart o Cohen.\nTra il 1975 ed il 1977 non ci furono nuovi dischi. Nel 1978 venne formata l'ennesima \"Magic Band\", composta da Richard Redus (chitarra), Jeff Moris Tepper (chitarra), Bruce Fowler (trombone), Eric Drew Feldman (basso e tastiere) e Robert Williams (batteria e percussioni). Van Vliet scelse di privilegiare musicisti allo stesso tempo molto giovani ed estremamente preparati. Alcuni di loro erano fan di Captain Beefheart gi\u00e0 da diversi anni.\nVan Vliet e la sua nuova band dovettero quindi ri-registrare da capo i brani dell'abortito album prodotto da Zappa, e il disco usc\u00ec soltanto nel 1978 su etichetta Warner Bros. Records con il titolo \"Shiny Beast (Bat Chain Puller)\" prodotto da Van Vliet in collaborazione con Pete Johnson.\n\"Shiny Beast (Bat Chain Puller)\" (1978) venne considerato come un ritorno alle origini, ritrovando lo stile eccentrico ed innovativo dei primi dischi. Fu una liberazione per Van Vliet, che torn\u00f2 finalmente a vedere buone recensioni per una sua opera.\nAnni ottanta.\n\"Doc at the Radar Station\" (1980) fu un'altra conferma della rinascita creativa di Beefheart, per via dell'ennesima ottima accoglienza della critica. Pubblicato dalla Virgin Records in epoca post-punk, l'album viene generalmente considerato il migliore della fase finale della carriera di Van Vliet, e da alcuni la sua opera pi\u00f9 riuscita fin dai tempi di \"Trout Mask Replica\". Durante questo periodo, Captain Beefheart fece due apparizioni in TV al \"David Letterman Show\" e si esib\u00ec al \"Saturday Night Live\".\nL'ultimo disco di Captain Beefheart fu \"Ice Cream for Crow\" (1982), registrato con Gary Lucas (che era diventato nel frattempo anche il manager di Van Vliet), Jeff Moris Tepper, Richard Snyder e Cliff Martinez. Anche in questo caso il disco venne acclamato dalla critica, ma visto l'insuccesso commerciale, Van Vliet decise di ritirarsi per sempre dal mondo della musica, che l'aveva ormai disgustato, per dedicarsi esclusivamente alla pittura. Tutti i successivi tentativi da parte di Lucas di convincerlo a registrare un altro album furono vani.\nAnni novanta e duemila.\nUna delle ultime apparizioni in pubblico di Van Vliet ebbe luogo nel 1993 quando prese parte al breve documentario \"Some Yo Yo Stuff\" del regista Anton Corbijn, che lo descrisse come \"un'osservazione delle sue osservazioni\". Lungo circa 13 minuti e girato interamente in bianco e nero, con apparizioni della madre di Corbijn e di David Lynch, il filmato mostra un Don Van Vliet in condizioni di salute alquanto precarie, ripreso nella sua abitazione in California, mentre legge poesie, e discute filosoficamente della vita, della musica, e dell'arte in generale. Nel 2000, il Capitano partecip\u00f2 agli album \"Improve the Shining Hour\" di Gary Lucas e \"Moth to Mouth\" di Moris Tepper, e prest\u00f2 la voce per un frammento parlato nella canzone \"Ricochet Man\" presente sul disco del 2004 \"Head Off\" di Tepper.\nA dare la notizia della morte del \"Capitano\" fu per prima la Michael Werner Gallery, la quale annunci\u00f2 che venerd\u00ec 17 dicembre 2010, Van Vliet era deceduto in un ospedale di Arcata in California, qualche settimana prima del suo settantesimo compleanno. La galleria, che aveva ospitato diverse mostre delle sue opere pittoriche, lo defin\u00ec \"una figura complessa e influente nel campo delle arti visive\" e \"uno dei musicisti pi\u00f9 originali di sempre\". La causa della morte si ebbe per complicazioni dovute alla sclerosi multipla che affliggeva Van Vliet gi\u00e0 da diversi anni. Tom Waits e Kathleen Brennan, commentando il decesso, definirono Van Vliet: \"Meraviglioso, misterioso...e profondo, un preveggente di prim'ordine\".\nDweezil Zappa, figlio dell'amico e compagno di scuola di Van Vliet Frank Zappa, dedic\u00f2 a Beefheart la canzone \"Willie the Pimp\" durante un'esibizione della sua band \"Zappa Plays Zappa\" svoltasi al Beacon Theater di New York il giorno stesso della morte del \"Capitano\", mentre Jeff Bridges esclam\u00f2: \"\u00abRiposa in pace, Captain Beefheart!\u00bb\" al termine della puntata del \"Saturday Night Live\" andata in onda il 18 dicembre 2010.\nRapporti con Frank Zappa.\nVan Vliet incontr\u00f2 per la prima volta Frank Zappa quando entrambi erano adolescenti e condividevano gli stessi interessi in fatto di musica rhythm and blues e blues. I due iniziarono a collaborare insieme sin dai primi tempi, Zappa scrisse anche un copione per un film da farsi con protagonista Van Vliet, il gi\u00e0 citato e mai terminato \"Captain Beefheart &amp; The Grunt People\". Nel 1963, Zappa e Van Vliet registrarono un nastro demo al Pal Recording Studio di Cucamonga con il nome d'arte \"The Soots\", sperando di ottenere un contratto discografico con una major. I loro sforzi furono per\u00f2 vani, dato che lo stile vocale alla \"Howlin' Wolf\" di Beefheart e il suono della chitarra distorta di Zappa mal si addicevano allo stile musicale allora in voga.\nL'amicizia tra Zappa e Van Vliet nel corso degli anni fu talvolta espressa in forma di accesa rivalit\u00e0 tra musicisti, e i due non si lesinarono anche parecchi insulti a distanza. Nel 1975 Van Vliet and\u00f2 in tour con Zappa e i Mothers of Invention per la promozione dell'album \"Bongo Fury\", principalmente perch\u00e9 era impossibilitato a registrare e ad andare in tour con la propria band per motivi contrattuali. I rapporti tra i due si fecero sempre pi\u00f9 tesi fino a quando iniziarono ad ignorarsi l'un l'altro rifiutandosi persino di rivolgersi la parola. Zappa era irritato da Van Vliet, perch\u00e9 il \"Capitano\", spesso anche sul palco durante i concerti, si sedeva in un angolo e iniziava costantemente a disegnare delle caricature di Zappa che lo ridicolizzavano agli occhi della band. Musicalmente, inoltre, lo stile primitivo e spontaneo di Van Vliet contrastava con la disciplina compositiva e la tecnica di Zappa. Il batterista dei Mothers of Invention Jimmy Carl Black descrisse la situazione che si era venuta a creare come quella di \"due geni che si facevano i dispetti l'un l'altro per motivi di ego\".\nZappa e Van Vliet si riavvicinarono solo dopo molti anni, quando a Zappa era stato diagnosticato un cancro alla prostata in fase terminale. I due collaborarono nuovamente per le compilation di rarit\u00e0 \"The Lost Episodes\" (1996) e \"Mystery Disc\" (1996) pubblicate postume dopo la scomparsa di Zappa.\nLa pittura.\nDurante il corso della sua carriera da musicista, Van Vliet mostr\u00f2 sempre un grande interesse verso l'arte pittorica in generale. Mise in copertina a qualcuno dei suoi album dei dipinti da lui stesso eseguiti, spesso con forti influenze dello stile pittorico di Franz Kline. Nel 1987, Van Vliet pubblic\u00f2 \"Skeleton Breath, Scorpion Blush\", una collezione di poesie, disegni e dipinti.\nA met\u00e0 anni ottanta, Van Vliet decise di abbandonare definitivamente la musica e di vivere da eremita, passando il suo tempo esclusivamente dedicandosi alla pittura. La prima mostra delle opere di Beefheart ebbe luogo alla Bluecoat Gallery di Liverpool durante il tour inglese della Magic Band nel 1972. Beefheart venne intervistato dalla Granada Television mentre sostava vicino ad uno dei suoi quadri. Van Vliet venne ispirato a intraprendere una carriera artistica nella pittura quando un fan, Julian Schnabel, a cui piacevano moltissimo le sue copertine per i dischi della band, gli chiese se poteva comprargli uno dei suoi disegni. Il debutto come pittore serio in una mostra avvenne alla Mary Boone Gallery di New York nel 1985, venendo inizialmente liquidata dai critici come \"l'ennesima trovata egocentrica di un musicista rock\". Sono stati pubblicati due libri specificatamente dedicati all'analisi delle sue opere: \"Riding Some Kind of Unusual Skull Sleigh: On The Arts Of Don Van Vliet\" (1999) di W.C. Bamberger e \"Stand Up To Be Discontinued\", originariamente pubblicato nel 1993, e ora considerato una rara raccolta di saggi circa il lavoro di Van Vliet. La versione \"limited edition\" del libro conteneva anche un CD audio nel quale Van Vliet stesso leggeva sei delle sue poesie: \"Fallin' Ditch\", \"The Tired Plain\", \"Skeleton Makes Good\", \"Safe Sex Drill\", \"Tulip\" e \"Gill\".\nNel corso degli anni, la pittura di Van Vliet \u00e8 stata descritta come modernista, primitiva, astratta, espressionista, e vicina al movimento artistico CO.BR.A. di Asger Jorn. Altri critici hanno paragonato i suoi quadri a quelli di Jackson Pollock, Franz Kline, Antonin Artaud, Francis Bacon, Vincent van Gogh e Mark Rothko.\nMostre a lui dedicate a fine anni novanta tenutesi sia alla Anton Kern che alla Michael Werner Gallerie di New York City hanno ricevuto recensioni positive. A causa della malattia progressiva dalla quale era stato colpito, Van Vliet smise di dipingere circa alla fine degli anni novanta. Una intervista via e-mail del 2007 con Van Vliet rilasciata a Anthony Haden-Guest, per\u00f2, ha lasciato intendere che il \"Capitano\" fosse ancora artisticamente attivo negli anni duemila. Negli ultimi tempi solo pochissimi dei suoi dipinti venivano mostrati in giro, perch\u00e9 Van Vliet distruggeva immediatamente qualsiasi opera di cui non fosse completamente soddisfatto.\nAll'inizio la sua carriera di pittore venne commentata ironicamente dalla critica. Col passare degli anni, per\u00f2, i suoi dipinti (cos\u00ec come la sua musica), sono stati reputati molto innovativi ed alcune sue opere sono state esposte in musei molto importanti (su tutti il MoMA) e vendute a prezzi particolarmente alti.\nStile musicale.\nConsiderato uno dei grandi eccentrici della storia del rock, Captain Beefheart propone uno stile \"freak\", dadaista e dissonante che stravolge le armonie classiche del blues avvicinandosi alla musica libera e d'avanguardia. Si ispira al free-jazz, all'R&amp;B, al rock e ai bluesman del Delta da cui riprende il cantato ruvido e che fa collidere con il melodismo della sua musica. Sebbene abbia citato soltanto Eric Dolphy e Andy Kirk fra gli artisti di riferimento, Captain Beefheart si ispira anche a musicisti di estrazione free jazz e blues quali Albert Ayler, Ornette Coleman e Howlin' Wolf fra gli altri. Dopo \"Safe as Milk\" (1967), considerato da molti uno degli album pi\u00f9 rivoluzionari della sua epoca, e \"Strictly Personal\" (1968), Van Vliet ha inciso \"Trout Mask Replica\" (1969) il cui stile si allontana dalle sonorit\u00e0 \"crude\" e \"na\u00eff\" ispirate al blues delle origini per avvicinarsi alla musica di Frank Zappa. Ci\u00f2 che rende celebre questo album \u00e8 il totale distacco fra ritmo e fraseggio, che contribuisce di conseguenza a destrutturare la forma canzone rendendolo anche un capitolo particolarmente innovativo sotto il profilo ritmico. Sempre mantenendo uno stile stravagante, il successivo \"Lick My Decals Off, Baby\" (1970) inaugura una fase pi\u00f9 accessibile che rimarr\u00e0 invariata fino alla fine con degli album dal suono pi\u00f9 sofisticato e che si ispirano a tratti al pop."}
{"id": "236240", "revid": "226458", "url": "https://it.wikipedia.org/wiki?curid=236240", "title": "Sacramentario di San Gereone", "text": "Il Sacramentario di San Gereone, ora conservato alla Biblioth\u00e8que nationale de France (Parigi), venne realizzato per la chiesa di San Gereone, a Colonia tra il 996 e il 1002. Il sacramentario, con decorate le parti relative alle festivit\u00e0 pi\u00f9 importanti dell'anno liturgico, \u00e8 opera di due diversi artisti, uno dei quali ha realizzato l'Annunciazione, la Nativit\u00e0, la \"Maiestas Domini\" e la Pentecoste. \nL'Annunciazione, inserita in una cornice con quattro sfere agli angoli, ha la Vergine, che si trova all'interno di uno spazio di colore verde, simile alla valva delle ostriche, simbolismo usato per sottolineare la verginit\u00e0 della madre di Dio, in quanto la perla era ritenuta, secondo i naturalisti antichi, prodotta dalla conchiglia senza bisogno della fecondazione maschile, mentre si \u00e8 alzata di scatto da una cattedra a forma di trono, e si volge verso l'angelo benedicente, che entra da sinistra. Al di sopra della scena la citt\u00e0 di Nazaret sullo sfondo purpureo. "}
{"id": "236242", "revid": "14894", "url": "https://it.wikipedia.org/wiki?curid=236242", "title": "Sakramentars von St. Gereon", "text": ""}
{"id": "236249", "revid": "453768", "url": "https://it.wikipedia.org/wiki?curid=236249", "title": "Stratovulcano", "text": "Uno stratovulcano \u00e8 un vulcano di forma generalmente conica costituito dalla sovrapposizione di vari strati di lava solidificata, tefra, pomice e ceneri vulcaniche. A differenza dei vulcani a scudo, gli stratovulcani sono caratterizzati da pendii piuttosto ripidi (fino a 45\u00b0) e da periodiche eruzioni di tipo esplosivo.\nLa lava che fuoriesce da questi vulcani ha generalmente una viscosit\u00e0 elevata che la porta a percorrere brevi distanze prima del definitivo raffreddamento e solidificazione. Il magma che d\u00e0 luogo a queste eruzioni \u00e8 prevalentemente di tipo felsico, con contenuti medio-alti di silice e costituito da riolite, dacite o andesite.\nGli stratovulcani sono anche chiamati vulcani compositi, proprio a causa della loro struttura stratificata, conseguenza degli accrescimenti avvenuti a seguito di eruzioni ripetute. Rappresentano la tipologia pi\u00f9 comune di vulcani e sono pi\u00f9 diffusi dei vulcani a scudo.\nFamosi stratovulcani sono il Vesuvio, il Fuji, il Monte Mayon e il Krakatoa, conosciuti per le loro catastrofiche eruzioni.\nCaratteristiche.\nLa lava emessa da uno stratovulcano pu\u00f2 derivare da:\nEsempi.\nEsempi di stratovulcani:"}
{"id": "236251", "revid": "92723", "url": "https://it.wikipedia.org/wiki?curid=236251", "title": "John Law e la moneta fiduciaria", "text": "Lo scozzese John Law \u00e8 stato un teorico e finanziere precursore della moneta fiduciaria sotto forma cartacea, vale a dire di una moneta cartacea basata sulla fiducia in quanto de-materializzata da un metallo prezioso come l'oro o l'argento. Storicamente, John Law ha avuto il merito di introdurre la moneta cartacea in Francia in largo anticipo sui tempi, con il demerito del ben noto fallimento legato al Sistema di Law.\nIntroduzione.\nJohn Law nacque a Edimburgo (Scozia) nel 1671, in una famiglia di orefici e uomini di chiesa.&lt;br&gt;\nLe guerre di religione, che in quel periodo avevano sconvolto l'Europa, imposero a suo nonno, pastore anglicano (chiamato anch'esso John Law), di abbandonare le brughiere del Fifeshire per trasferirsi nella grande citt\u00e0 di Edimburgo, nella quale era appena terminata un'epidemia di peste.&lt;br&gt;\nIn questo periodo difficile, il pastore Law, per cercare di dare un buon futuro ai suoi figli, fu obbligato ad affidarli a dei ricchi parenti da tempo orefici in quella citt\u00e0. Bisogna precisare che all'epoca gli orefici avevano l'abitudine di utilizzare le proprie riserve d'oro non solamente per fabbricare dei gioielli, ma anche per fare dei prestiti: attivit\u00e0 che, anche se mal vista dalla popolazione, assumeva grande importanza in un periodo in cui il vero problema della moneta poteva essere considerato la penuria d'oro.&lt;br&gt;\nA lato delle botteghe orafe, nacquero infatti delle piccole attivit\u00e0 finanziarie e anche William (figlio di John Law e che, come vuole la tradizione, chiam\u00f2 anche suo figlio John) diventato ricco, svilupp\u00f2 la sua \"attivit\u00e0 bancaria collaterale\".&lt;br&gt;\nIl figlio di William a 21 anni decise di trasferirsi a Londra, sostenuto finanziariamente dalla fortuna ereditata dal padre. La sua intelligenza, la passione per il calcolo delle probabilit\u00e0 e la matematica, la sua eleganza, la sua ricchezza e la sua bellezza l'avevano spinto ad una vita pericolosa tra gioco d'azzardo, mondanit\u00e0 e belle ragazze.&lt;br&gt;\nNon \u00e8 chiara la ragione che obblig\u00f2 John Law a battersi in duello con un altro dandy dell'epoca, Edward Wilson, ma ci\u00f2 che importa \u00e8 che fu imprigionato per aver colpito a morte questo importante personaggio molto vicino alla corona.&lt;br&gt;\nDal giorno della sua fuga, Law inizia una vita in pellegrinaggio tra le corti europee: Amsterdam, Vienna, Torino, Genova, Venezia per poi ritornare in Scozia. \u00c8 in questo periodo che Law inizia a dedicarsi allo studio della moneta e ai modi per risolvere il problema della penuria di metallo prezioso.\nLa teoria della moneta.\nIl contesto.\nLaw ha notato che la moneta metallica dipende dalla disponibilit\u00e0 di metallo prezioso, a quel tempo scarso. Esperimenti con monete cartacee erano stati fatti, ma le monete cartacee erano ancora considerate come simbolo del metallo che rimaneva alla loro base.\nPer Law, gli Stati erano soprattutto definiti dal loro territorio, dal loro radicamento sulla Terra; l'agricoltura rappresentava il fondamento dell'economia e gran parte della ricchezza di una nazione. Tutto ci\u00f2 faceva della terra non solo il fondamento dell'economia, ma anche dello Stato.&lt;br&gt;\nLa gran parte delle terre di uno Stato apparteneva poi all'aristocrazia (oltre che alla Chiesa), perch\u00e9 allora non fondare una moneta sulla terra? L'idea di Law era quella di creare una banca per l'emissione dei biglietti che avevano come garanzia le terre.&lt;br&gt;\nQuesto tipo di riserva si rivelava pi\u00f9 sicura d'una riserva in oro o argento, perch\u00e9 questi metalli presentavano, al contrario della terra, un prezzo volatile legato alla loro scarsit\u00e0. La creazione di una \u00abBanca della Terra\u00bb era stata immaginata da Law per l'Inghilterra, ma la regina Anna l'aveva rifiutata come anche tutte le sue domande di grazia per l'assassinio di Edward Wilson.&lt;br&gt;\nIn questo periodo, la Scozia stava costruendo la sua unificazione con l'Inghilterra e per John Law, ancora ricercato, restare nel suo paese poteva diventare pericoloso, nel 1705 infatti decise di fuggire ancora. Viaggiando per l'Europa cerc\u00f2 di convincere i politici dell'epoca della bont\u00e0 della sua idea che venne per\u00f2 rifiutata a Vienna e in Savoia. Solamente nel 1715, quando Philippe d'Orl\u00e9ans (che gi\u00e0 in precedenza aveva conosciuto Law e ne era rimase affascinato) divenne Reggente di Francia a seguito della minore et\u00e0 del nuovo Re, Luigi XV di Francia, le idee di Law vengono applicate e Law verr\u00e0 persino nominato \"de facto\" primo ministro dal Duca d'Orl\u00e9ans.\nL'oro e l'argento.\nPer dimostrare la validit\u00e0 delle sue idee, Law parte da un'analisi delle qualit\u00e0 che rendono l'oro e l'argento adatti a fungere da moneta:\nQuesti beni sono dunque adatti a diventare moneta, ma non sono i soli: in effetti Law aggiunge che:\n\"\u00abil n'est pas n\u00e9cessaire que la monnoye soit faite d'argent; l'or sert les usages de la monnoye comme l'argent et on peut employer d'autres effets \u00e0 ces usages pourveu qu'ils ayent les qualit\u00e9s qui rendent l'or et l'argent propres \u00e0 les servir.\u00bb\" (John Law, 1707).\nTrad.: \"\u00abnon \u00e8 necessario che la moneta sia fatta d'argento; l'oro adempie agli usi della moneta come l'argento e si possono impiegare altri beni per questo scopo purch\u00e9 abbiano le stesse qualit\u00e0 che rendono l'oro e l'argento adatti a servirsene [come moneta]\u00bb\".\nPerch\u00e9 secondo Law l'oro e l'argento non sarebbero pi\u00f9 adatti a fare da moneta.\nIl problema che Law sottolinea \u00e8 che le monete di metallo hanno perso la loro caratteristica di mantenere invariato il loro valore nel tempo. Nella sua opera, infatti, scrive: \"\u00abJe ferai voir que l'or et l'argent sont devenus tr\u00e8s incertains en valeur et, par cette raison, peu propres \u00e0 servir aux usages de la monnoye. La mesure du bl\u00e9 est vendue double de la quantit\u00e9 de monnoye qu'elle estoit vendue il y a 50 ann\u00e9es: on conclut que le bl\u00e9 est plus cher. La diff\u00e9rence du prix peut venir d'un changement dans la quantit\u00e9 ou dans la demande pour la monnoye; alors c'est la monnoye qui est \u00e0 meilleur march\u00e9\u00bb\". [trad.: \u00abDimostrer\u00f2 che l'oro e l'argento sono diventati molto instabili in valore e, per questa ragione, poco adatti ad adempiere allo status di moneta. Una misura di grano \u00e8 venduta al doppio della quantit\u00e0 di moneta alla quale era venduta 50 anni fa: potremmo concludere che il grano \u00e8 pi\u00f9 caro. La differenza di prezzo pu\u00f2 [per\u00f2] venire da un cambiamento nella quantit\u00e0 o nella domanda per la moneta; allora [in questo caso] \u00e8 la moneta che \u00e8 a pi\u00f9 buon mercato\u00bb (John Law, 1707, \"\u00abPour prouver qu'une nouvelle esp\u00e8ce de monnaie peut \u00eatre meilleure que l'or et l'argent\u00bb\").\nSecondo John Law, la quantit\u00e0 d'oro cominci\u00f2 ad aumentare dal 1500 (per la scoperta delle Americhe e le successive importazioni di metallo prezioso dalle colonie all'Europa) senza che vi fosse una vera domanda, cosa che caus\u00f2 il suo rapido deprezzamento aprendo un periodo di volatilit\u00e0 del valore dei metalli preziosi. In pi\u00f9 la quantit\u00e0 dell'argento non era aumentata nella stessa proporzione, rendendo instabile anche il cambio tra oro e argento.&lt;br&gt;\nDifficilmente si sarebbe potuto rimediare a questa situazione, e Law conclude scrivendo: \"\u00abPrinces, en surhaussant ou affoiblissant les esp\u00e8ces, ont rendu la monnoye incertaine [\u2026] chaque Prince n'a pu ny ne peut y rem\u00e9dier\u00bb\" [trad.: \u00abI Principi, innalzando o abbassando il valore delle monete, hanno reso la moneta incerta [\u2026] a questo nessun Principe ha potuto rimediare n\u00e9 potr\u00e0 farlo\u00bb (John Law, 1707), da \"\u00abPour prouver qu'une nouvelle esp\u00e8ce de monnaie peut \u00eatre meilleure que l'or et l'argent\u00bb\".\nLa terra sostituto dell'oro.\nLaw era convinto di aver trovato una soluzione: un'intermediazione monetaria negli scambi era necessaria, la moneta per\u00f2 doveva avere un valore sicuro e fisso.&lt;br&gt;\nOgni prodotto adottato in sostituzione dell'oro presentava per\u00f2 dei problemi: Law spiega che, se ad un dato momento si scegliesse una qualsiasi mercanzia come moneta, il suo valore d'uso crescerebbe molto e, naturalmente, anche la quantit\u00e0 domandata. I prodotti della terra presentano in pi\u00f9 il problema di essere legati ai cambiamenti imprevedibili del clima. Introdurre in sostituzione\ndell'oro un altro metallo (ad esempio il piombo) farebbe, in futuro, ricadere i commerci negli stessi problemi che si sono osservati per oro e argento. La terra rappresentava per Law il solo bene con un valore certo e duraturo: la sua quantit\u00e0 \u00e8 fissa e la sua domanda non potrebbe mai diminuire o aumentare bruscamente.&lt;br&gt;\nEssa per\u00f2 non presentava tutte le altre qualit\u00e0 necessarie a diventare moneta (\u00e8 impossibile da trasportare, non si pu\u00f2 consegnarne la propriet\u00e0 in maniera agevole); per ovviare a questo inconveniente, l'idea di Law \u00e8 quella di istituire un ufficio per la valutazione delle terre che emetta, in cambio di titoli di possesso, della cartamoneta garantita dal valore della terra depositata. Il Re assicurerebbe poi la possibilit\u00e0 di guadagnare la propriet\u00e0 di un appezzamento di terreno consegnando all'ufficio una congrua contropartita in biglietti monetari.&lt;br&gt;\nL'introduzione della cartamoneta darebbe alla terra, indirettamente, quelle qualit\u00e0 indispensabili per diventare un buon intermediario negli scambi commerciali: la sua propriet\u00e0 sarebbe facilmente trasmissibile, sui biglietti potrebbe essere stampato l'emblema del Re per garantirne la provenienza e il valore, ed infine la creazione di diversi tagli la renderebbe perfettamente divisibile.\nLe risposte ai dubbi.\nJohn Law utilizza un espediente molto comune in letteratura: immagina quali potrebbero essere le possibili obiezioni alla sua teoria cercando cos\u00ec, in maniera preventiva, di risolverle.\nLaw ammette per\u00f2 che l'oro e l'argento hanno un vantaggio rispetto alla terra: questi metalli sono pi\u00f9 capaci di un titolo cio\u00e8 \u00e8 pi\u00f9 facile essere sicuri del valore nominale d'una quantit\u00e0 d'oro che della bont\u00e0 di un appezzamento di terra: questo per\u00f2 non sembra bilanciare i vantaggi che la terra ha rispetto ai metalli preziosi.&lt;br&gt;\nPer Law, se le terre non sono tutte capaci di un titolo sicuro, hanno per\u00f2 il grande pregio di essere disponibili in quantit\u00e0 fisse, d'avere una domanda costante come anche \u00e8 costante il loro valore d'uso. I metalli, invece, pur avendo un titolo sicuro non \u00e8 affatto certo che questo titolo sar\u00e0 sempre capace d'interpretare il loro valore e il loro potere d'acquisto.&lt;br&gt;\nInsomma, se il valore nominale di oro e argento \u00e8 semplice da fissare, il loro valore reale sta costantemente cambiando dal giorno della scoperta delle Americhe; in questo contesto la terra resta molto pi\u00f9 affidabile che i metalli preziosi.\nLa chiave del problema \u00e8 individuata nella figura del Principe: \u00e8 lui che da credibilit\u00e0 alla moneta, \u00e8 lui che garantisce che essa sia sempre accettata perch\u00e9 adottata ufficialmente dallo stato.\nLaw ci spiega ancora che le banconote basate sulla terra avranno in pi\u00f9 un vantaggio: il valore della terra non subir\u00e0 variazioni nel tempo rendendo le banconote agevolmente convertibili, anche dopo molti anni. In pi\u00f9, le banche tradizionali, impiegando una parte dell'oro depositato, si espongono al rischio di fallire (qualora l'oro nei forzieri non riuscisse a coprire gli sconti dei biglietti) cosa che non pu\u00f2 succedere all'ufficio di Stato, poich\u00e9 la nuova cartamoneta sarebbe necessariamente, sempre, coperta dalla terra depositata.\nI vantaggi per lo Stato.\nLaw ci spiega che il Principe potrebbe aumentare la domanda, e dunque il valore della cartamoneta basata sulla terra, imponendo che tutti i contratti e le promesse di pagamento siano fatte utilizzando questa nuova moneta. Le terre aumenterebbero dunque il loro valore mentre diminuirebbe quello dell'oro e dell'argento.&lt;br&gt;\nIn questo caso il Principe, come tutti i proprietari terrieri, vedrebbe aumentata di molto la sua ricchezza. Il Principe, infatti, essendo il pi\u00f9 grande latifondista dello stato, consegnando le proprie terre e fondando una nuova moneta, aumenterebbe le sue rendite e darebbe allo Stato una moneta pi\u00f9 sicura.&lt;br&gt;\nIn pi\u00f9, la fabbricazione di cartamoneta \u00e8 molto meno cara per la zecca che la fabbricazione e il trasporto di monete di metallo.&lt;br&gt;\nAncora pi\u00f9 importanti sono i vantaggi per la bilancia dei pagamenti: per pagare grandi somme a Paesi stranieri, le monete in oro sono trasportate da uno Stato all'altro, cosa che fa aumentare la scarsit\u00e0 di moneta e intacca la ricchezza di una nazione. Ma con una moneta basata sulla terra i titolari dei pagamenti internazionali diventerebbero indirettamente proprietari di una ricchezza non trasportabile. La transazione, nei fatti, non diminuirebbe la ricchezza della nazione la cui moneta \u00e8 la terra.&lt;br&gt;\nPer concludere, secondo Law questa nuova moneta servirebbe gli interessi del Principe, dei proprietari terrieri e di tutto il popolo.\nConclusione.\nJohn Law ha cercato fin dall'inizio dei suoi scritti un'applicazione alle sue teorie, cercando di convincere, invano, vari Stati. Ci riusc\u00ec in Francia, dove introdusse lui stesso la moneta cartacea avendo ottenuto l'appoggio del Duca Filippo d'Orl\u00e9ans.&lt;br&gt;\nQuesta esperienza non \u00e8 stata basata sulla terra come valore di riferimento della moneta, ma su un complesso sistema con al centro la Compagnia francese delle Indie Orientali e la Banque G\u00e9n\u00e9rale, entrambe da lui stesso dirette. Il fallimento fu clamoroso, non tanto per non avere seguito l'idea di una moneta basata sulla terra, per la speculazione che ne risult\u00f2 con il relativo scoppio nel 1720 dell'intero sistema e fuga dalla Francia di Law che cos\u00ec commenta la sua avventura:\n\"\u00abil termine comme \u00e7a le syst\u00e8me de la carte monnaie qui a enrichi un millier de pouilleux et appauvri centaines de millier d'honn\u00eates hommes\u00bb\" (trad.: \u00abfinisce cos\u00ec il sistema della carta moneta che ha arricchito un migliaio di pezzenti e gettato sul lastrico centinaia di migliaia di uomini onesti\u00bb).\nLa vera vittoria di Law, se cos\u00ec \u00e8 stata, risale al 1971 quando gli Stati Uniti hanno dichiarato il dollaro inconvertibile in oro. Quella data segna la definitiva fine dell'oro come riferimento monetario. La moneta diventa un semplice biglietto, il cui valore \u00e8 sostenuto dalla produzione economica dello Stato."}
{"id": "236255", "revid": "155634", "url": "https://it.wikipedia.org/wiki?curid=236255", "title": "Mauro Cutrufo", "text": "Biografia.\nVita personale.\nLaureato in scienze politiche presso l'Universit\u00e0 S. Pio V, di Roma. Coniugato e padre di tre figli.\nVita professionale.\nDagli anni Ottanta fino ai primi anni Novanta, ricopre diversi incarichi dirigenziali in societ\u00e0 di informatica e di nuove tecnologie. Dal 1983 al 1986 \u00e8 presidente di societ\u00e0 operanti nell'area di servizi sanitari. Dal 1988 al 1990 \u00e8 dirigente di una societ\u00e0 di servizi e di societ\u00e0 industriali; capo area di Roma per una societ\u00e0 di consulenza informatica e funzionario del settore commerciale di una societ\u00e0 di consulenza ed informatica. Dal 1990 al 1992 \u00e8 dirigente dell'area commerciale e dei rapporti grandi clienti di una societ\u00e0 industriale del settore alimentare.\nDal 1993 al 1994 \u00e8 dirigente e responsabile dei rapporti istituzionali di una societ\u00e0 di progettazione e gestione di servizi portuali, trasporti integrati e cabotaggio. Infine, dal 1996 al 2019 \u00e8 stato dirigente e responsabile dell'area relazioni Esterne e rapporti istituzionali di una societ\u00e0 di scopo delle Ferrovie dello Stato operante nella progettazione e gestione dei parcheggi.\nVita politica.\nInizia la sua carriera politica gi\u00e0 nel 1989, come consigliere comunale di Roma. In Campidoglio ricopre successivamente l'incarico di presidente della commissioneco. Nel 1992 \u00e8 assessore agli affari generali, servizi sociali, protezione civile e decentramento. \u00c8 stato un esponente della Democrazia Cristiana (DC), poi all'atto di scioglimento del partito, nel 1993-94 ha aderito al Partito Popolare Italiano (PPI), e diventa segretario politico di Roma. Due anni dopo viene eletto membro della direzione nazionale con l'incarico di responsabile per i grandi centri.\nCon i Popolari di Bianco, nel 1996, si candida e viene eletto alla Camera dei deputati nella coalizione dell'Ulivo. Nel corso della legislatura, tra il 1999 e il 2000 si allinea alle posizioni dei Cristiani Democratici Uniti (CDU) di Rocco Bottiglione, al quale ha poi aderito diventandone il vicesegretario nazionale e responsabile dell'ufficio enti locali.\nAlle elezioni politiche del 2001, candidato al collegio uninominale 16 Frosinone - Anagni, viene eletto con oltre 64903 voti (il 44,3%) nella coalizione della Casa delle Libert\u00e0, guidata da Silvio Berlusconi come esponente della lista unitaria di Biancofiore. Ricopre poi l'incarico di senatore questore.\nPartecipa alla fondazione dell'UDC, diventandone membro della direzione nazionale e responsabile elettorale. Nel 2005 lascia l'UDC e decide con Gianfranco Rotondi, di dar vita ad un'iniziativa neo-democristiana per riportare sulla scena politica italiana un partito politico che si rifacesse dichiaratamente alla storica DC. Nel mese di giugno viene nominato vicesegretario nazionale del nuovo partito.\nNel 2006 diede la sua disponibilit\u00e0 per candidarsi Sindaco di Roma.\nAlle elezioni politiche del 2006 viene eletto senatore in regione Puglia all'interno delle liste di Forza Italia. Diventa poi presidente del gruppo parlamentare DC \u2013 PRI \u2013 MPA ed \u00e8 membro della Commissione Difesa.\nAlle elezioni politiche del 2008 viene eletto senatore in regione Lazio nelle liste del Popolo della Libert\u00e0 e membro della direzione nazionale. Nel maggio 2008 \u00e8 eletto in ticket, vicesindaco di Roma.\nDal 2008 al 2011 \u00e8 stato vicesindaco di Roma, con le seguenti deleghe:\nNel luglio del 2011 \u00e8 stato nominato dal segretario del PdL Angelino Alfano corresponsabile Enti locali del Pdl con delega alle aree metropolitane e Roma Capitale.\nAlle elezioni politiche del 2013 \u00e8 candidato alla Camera dei Deputati, nella circoscrizione Lazio 1, nelle liste del Popolo della Libert\u00e0, non venendo tuttavia eletto.\nDal marzo del 2013, conclusa la sua esperienza da parlamentare, il senatore Cutrufo \u00e8 rientrato nella sua posizione di dirigente nelle Ferrovie dello Stato.\nAltri progetti.\nAttivo nell'associazionismo, ha fondato l'Associazione Lazio 2000 operante nel settore del sostegno anziani, bambini e soggetti svantaggiati. \u00c8 presidente delle associazioni parlamentari \u201cAmici del Mare e della Nautica\u201d e \u201cAmici delle due ruote\u201d.\nPubblicazioni.\n\"Edizioni Cangemi \" La Quarta Capitale\", \"Roma fra i due poli\", \"Una nuova costituente\"\""}
{"id": "236258", "revid": "22229", "url": "https://it.wikipedia.org/wiki?curid=236258", "title": "Sinistra radicale", "text": ""}
{"id": "236259", "revid": "547992", "url": "https://it.wikipedia.org/wiki?curid=236259", "title": "Linda Batista", "text": "Biografia.\nDeve la sua affermazione alla serie tv prodotta dalla Rai, \"Incantesimo\" in cui, dalla terza all'ottava stagione, interpreta il ruolo di Denise Nascimento.\nTra i lavori cinematografici, si ricordano i film: \"Encantado\", regia di Corrado Colombo, \"I banchieri di Dio\", regia di Giuseppe Ferrara, entrambi del 2002, \"The Clan\" (2005), regia di Christian De Sica, \"Los Borgia\" (2006), \"La masseria delle allodole\" (2007), diretto dai fratelli Taviani.\nNel 2009 partecipa alla quarta edizione del reality \"La fattoria\", condotta da Paola Perego, dove viene eliminata nel corso della quinta puntata del reality a due settimane dalla fine con il 72% dei voti.\nHa una figlia di nome Lais."}
{"id": "236260", "revid": "79968", "url": "https://it.wikipedia.org/wiki?curid=236260", "title": "Spin doctor", "text": "Lo spin doctor (dall'inglese \"[top] spin\" \u00abcolpo a effetto\u00bb nel gioco del tennis e \"doctor\", \u00abesperto\u00bb) \u00e8 un esperto di comunicazione che lavora come consulente per conto di personaggi politici. Il suo compito \u00e8 elaborare mediante precise strategie di immagine un'apparenza del politico adeguata da sottoporre attraverso i media all'opinione pubblica, al fine di ottenere consenso elettorale o pi\u00f9 in generale per ottenere consensi riguardo al proprio mandato politico.\nLocuzione.\nIl primo uso della locuzione \"spin doctor\" risale agli anni ottanta del Novecento, quando la figura di questo particolare consulente d'immagine entr\u00f2 prepotentemente a far parte dello scenario politico occidentale. L'espressione fu coniata nel 1984 dal noto giornalista americano William Safire, per distinguere tali specialisti delle pubbliche relazioni applicate alla politica, spesso spregiudicati e addirittura ambigui, dagli specialisti di comunicazione in ambito generale, es. i portavoce o gli addetti stampa.\n\"Spin\" \u00e8 termine usato anche nel gioco del baseball o del cricket per indicare il moto rotatorio o l'effetto impresso alla palla dal lanciatore: di qui il senso figurato di \"presentazione di una informazione in un particolare modo o prospettiva, specialmente favorevole\". La parola \"doctor\" invece assume la connotazione di \"esperto, persona assunta per apportare miglioramenti o dare consigli\" (usata in particolare in espressioni composte: ad es. \"script doctor\", \"consulente di sceneggiatura\").\nA ci\u00f2 si aggiunga che il verbo \"doctor\" significa anche \"cambiare il contenuto o l'apparenza (di un documento, un'immagine ecc.) per ingannare o falsificare\", \"alterare il contenuto (di cibi o bevande) aggiungendo ingredienti forti o dannosi\" e infine, tornando al gergo sportivo, \"manomettere (una palla) in modo da influenzarne il volo quando viene lanciata o battuta\". L'espressione con il tempo si \u00e8 poi estesa a indicare, oltre all'autore-manipolatore di parole o notizie (atte come detto a ispirare una certa interpretazione dei fatti), anche pi\u00f9 in generale qualsiasi portavoce e soprattutto consigliere di un uomo politico.\nStoria.\nIl pubblicitario americano Ivy Lee (soprannominato \"Poison Ivy\" per via della sua spiccata capacit\u00e0 di \"avvelenare\" l'informazione) \u00e8 unanimemente considerato il precursore degli \"spin doctor\". Fu anche il primo a teorizzarne la figura, pubblicando nel 1906 la \"Dichiarazione dei principi\" delle pubbliche relazioni (\"PR\"). Bench\u00e9 Lee professasse nei suoi scritti una linea di onest\u00e0 e trasparenza, asserendo che il principale obiettivo degli \"spin doctor\" era quello di fornire alla stampa e ai cittadini un servizio limpido e trasparente, che consisteva esclusivamente nel facilitare la comprensione dei fatti e soprattutto la consultazione delle fonti, senza cio\u00e8 porsi da intermediari, bens\u00ec come \"facilitatori\" della comunicazione, egli assai di rado ebbe a rispettare tali principi nella sua attivit\u00e0 pratica. Lee divenne anzi famoso per avere portato avanti campagne pubblicitarie palesemente false. Il suo incarico pi\u00f9 eclatante fu quello di proteggere nel 1914 il magnate John Davison Rockefeller da un'accusa di omicidio plurimo. Rockefeller aveva infatti assoldato alcuni agenti della Guardia del Colorado per sedare uno sciopero: durante l'assalto al campo degli scioperanti rimasero uccise 20 persone. Lee diffuse una versione modificata dei fatti per coprire Rockefeller, dando origine alle moderne tecniche di spin inteso come \u00abmanipolazione della realt\u00e0\u00bb.\nEdward Bernays.\nIl primo vero \"spin doctor\" fu invece Edward Bernays, nipote di Sigmund Freud. Nel 1928, nel suo saggio \"L'ingegneria del consenso\", egli teorizzava con lucida attenzione la pratica dello \"spin\": \u00abSe capisci i meccanismi e le logiche che regolano il comportamento di un gruppo, puoi controllare e irreggimentare le masse a tuo piacimento e a loro insaputa\u00bb. Bernays oper\u00f2 soprattutto nel campo delle PR industriali, con risultati il cui successo dura fino ai nostri giorni. Si distinse per la prima volta con il suo operato nel 1929, nella difesa dell'industria del tabacco, durante la quale inventa la figura della \"femme fatale\" secondo una semplice equazione: fumo = emancipazione. Molte femministe tutt'oggi ignorano che l'ideale della donna fumatrice emancipata \u00e8 stato creato a tavolino.\nUn secondo successo di Bernays fu la campagna a favore dei produttori di bacon statunitensi: per rilanciare l'industria della pancetta, o \"bacon\", decise di non puntare soltanto sulle tradizionali campagne pubblicitarie, bens\u00ec di commissionare un sondaggio su un gruppo ristretto di medici i quali, ovviamente compiacenti, per la maggior parte esaltarono i vantaggi nutrizionali di una colazione ricca, a base appunto di uova e pancetta. Quindi invi\u00f2 i risultati del sondaggio a migliaia di medici statunitensi, allegando una elegante \"brochure\" che risaltava le presunte virt\u00f9 delle \u00abuova con la pancetta\u00bb, quale \u00abprima colazione ricca e nutriente\u00bb. L'esito della campagna fu che in pochi giorni il mercato della pancetta aument\u00f2 considerevolmente le vendite, dal momento che gran parte dei dottori aveva prestato credito alla persuasiva comunicazione dei loro sconosciuti ma apparentemente autorevoli colleghi. Da allora, la colazione a base di uova e pancetta \u00e8 una consuetudine per milioni di americani.\nQuesto fu il primo uso di una tecnica che lo stesso Bernays defin\u00ec \u00abdella \"terza parte indipendente\"\u00bb, affermando che: \u00abSe puoi influenzare i leader \u2013 con o senza il loro consenso \u2013 condizioni automaticamente chi crede in loro\u00bb.\nIn pochi anni Bernays apprese a raffinare tale tecnica, promuovendo la nascita di \u00abcentri di studio\u00bb apparentemente indipendenti, in realt\u00e0 costruiti appositamente per difendere determinati interessi o punti di vista. Essa prevedeva insomma di rilasciare notizie prodotte da enti o personalit\u00e0 estranee (in apparenza) alla campagna in corso, ma in realt\u00e0 sapientemente \"istruite\" su cosa dire. Ci\u00f2 avvenne ad esempio per i rapporti (presunti) scientifici riguardo alle emissioni dei tubi di scappamento delle automobili, pubblicati da \"centri studi\" non direttamente riconducibili alle case automobilistiche, con nomi come \"Centro studi per il benessere sociale\".\nBernays rivel\u00f2 che uno dei maggiori estimatori delle sue teorie fu Joseph Goebbels, ministro della propaganda di Hitler, che applic\u00f2 alla lettera le sue teorie per creare consenso popolare attorno al regime nazista. Come scritto da Larry Tye nel suo libro \"The Father of Spin: Edward L. Bernays and The Birth of Public Relations\" (\u00abIl padre dello \"spin\": Edward L. Bernays e la nascita delle pubbliche relazioni\u00bb), Bernays riusc\u00ec ad aiutare molte societ\u00e0 commerciali a utilizzare tecniche di comunicazione per rendere certi comportamenti pi\u00f9 accettabili negli Stati Uniti del XX secolo. Tye sostiene inoltre che Bernays era assai orgoglioso del suo lavoro come propagandista.\nLippman e Boorstin.\nTra gli studiosi del fenomeno ci fu anche Walter Lippmann, autore nel 1922 del libro \"L'opinione pubblica\", in cui critica aspramente la gi\u00e0 diffusa abitudine dei governi di manipolare l'informazione, e Daniel J. Boorstin il quale - nel suo saggio \"L'immagine\" - sancisce una sostanziale differenza fra quei fatti che lui chiama \"creati da Dio\" e quelli \"creati dall'uomo\". Nel 1962 conier\u00e0 il termine \"pseudoeventi\" per definire quegli eventi orchestrati ad arte dai manipolatori dei media per distrarre l'attenzione del pubblico. Bench\u00e9 il termine sia stato usato gi\u00e0 alla fine degli anni settanta ed abbia poi visto designati in tal modo vari consiglieri statunitensi dell'amministrazione Reagan negli anni ottanta (nonch\u00e9 lo stesso segretario di Stato James Baker sotto la presidenza di Bush padre), fino all'ingresso nell'universo mediatico di Tony Blair si pu\u00f2 dire che lo \"spin doctor\" fosse un razionalizzatore a posteriori di decisioni assunte dal politico con cui egli lavorava.\nCaratteristiche.\nLo spin doctor \u00e8 senza dubbio un professionista, spesso con un \"curriculum\" ed un bagaglio culturale notevoli, solitamente proveniente dai ranghi dei consulenti di marketing, che opera con il compito di elaborare, mediante precise strategie di immagine, un'apparenza del politico adeguata da sottoporre ai media e all'opinione pubblica per ottenere consenso elettorale o pi\u00f9 in generale per ottenere consensi riguardo al proprio mandato politico.\nAllo stesso tempo, proprio per la peculiare attivit\u00e0 di \"massaggiatore\" dei messaggi o \"creatore\" di candidati elettorali (nell'ambito della cd. personalizzazione della competizione elettorale), deve essere indifferente alla verit\u00e0 dei fatti, e per di pi\u00f9 essere in grado di manipolare tale verit\u00e0, rendendola attraente all'occhio del pubblico.\nCome Giano bifronte, lo \"spin doctor\" ha il duplice ruolo di professionista mediatore della comunicazione, e di \"genio del male\", una specie di ammaestratore di notizie, un \"regista degli effetti speciali\" creativo e al tempo stesso bugiardo, sempre comunque coerente con il proprio impegno lavorativo. Lo \"spin doctor\" \u00e8 ad esempio colui che suggerisce alla stampa di non titolare in prima pagina \"aumento delle tasse\", ma \"riassetto fiscale\".\nSpin doctor e pubbliche relazioni.\nL'intero filone di attivit\u00e0 e di studio delle Pubbliche Relazioni (\"PR\"), cos\u00ec come quello delle Scienze della comunicazione, mira a rendere efficace ed immediatamente comprensibile un qualsiasi messaggio, sia istituzionale, politico o commerciale. I professionisti delle pubbliche relazioni, consapevoli dei rischi che tali procedimenti comportano, seguono infatti dei codici etici molto scrupolosi, sanciti a livello internazionale; per esempio, nella \"Carta di Stoccolma\" (2003).\nAl contrario lo spin doctor impiega qualunque mezzo per raggiungere i propri scopi, senza alcuna etica o deontologia professionale: tende cio\u00e8 ad \u00abadattare la realt\u00e0 alle proprie esigenze\u00bb, n\u00e9 si fa scrupolo nell'affermare fatti e vicende che sa non essere veri e in politica, in definitiva, \u00abnon difende l'interesse del paese, ma solo quello del proprio leader\u00bb, spesso sfruttando tecniche prese a prestito e ispirate da altre discipline: ma, soprattutto, applica in modo sistematico il cosiddetto \"News management\", ovvero la manipolazione delle notizie.\nFunzione dello \"spin doctor\".\nI compiti dello \"spin doctor\" sono diversificati, ma tutti riconducibili ad una radice comune: \"massaggiare il messaggio\", cio\u00e8 estrarre il meglio da qualsiasi situazione in cui sia implicato il suo committente, fornendo ai giornalisti e ai \"media\" una versione \"aggiustata\" di un evento-notizia in veste volta per volta di consigliere per la comunicazione, capo ufficio stampa, portavoce o \"campaign manager\".\nLe attivit\u00e0 dello \"spin doctor\", quindi, in un certo senso riassumono e per altro verso travalicano gli incarichi del tradizionale addetto stampa e del consulente d'immagine.\nCasi famosi.\nIl decennio di Tony Blair come primo ministro britannico \u00e8 apparso a molti come la vera rivoluzione, in questo approccio: molte delle decisioni, soprattutto di politica estera, sono state assunte proprio perch\u00e9 il \"polso\" dell'opinione pubblica era tenuto dallo staff di \"spin doctors\" di Blair, in cui primeggiavano l'addetto stampa Alastair Campbell ed il consigliere alle relazioni pubbliche Peter Mandelson. Giunti ad un livello di potenza ed influenza politica del tutto inedito in una democrazia, offrivano al loro responsabile politico una linea d'azione ad alto rendimento nell'immediato, proprio perch\u00e9 erano in grado di discernere nell'andamento fluttuante della gente l'evento da seguire e sul quale dimostrare la capacit\u00e0 di incidere del vero statista.\nLa politica britannica verso la Bosnia dopo l'eccidio di Srebrenica ne fu un primo segnale, confermato dalla guerra del Kosovo; ma anche la scelta di Blair di incalzare la monarchia dopo la morte della principessa Diana pare aver risposto a questo medesimo intento (anche se \u00e8 stata presentata assai pi\u00f9 poeticamente nel film \"The Queen - La regina\", che nel 2006 fu l'ultimo esempio di \"spin-doctoring\" della gestione blairiana dell'industria culturale).\nMa la linea d'azione degli \"spin doctors\" blairiani fu anche nel senso opposto, in direzione cio\u00e8 della vera e propria manipolazione dell'opinione pubblica per convincerla ad avallare decisioni gi\u00e0 assunte per diversi ed inconfessabili motivi: \u00e8 proprio a loro che si ascrive il successo di aver \"surriscaldato\" (\"sexed-up\") l'opinione pubblica contro il presunto possesso di armi di distruzione di massa da parte di Saddam Hussein nel 2003, fino a portare come prevedibile conseguenza l'ingresso in guerra contro l'Iraq a fianco degli USA. Le commissioni d'inchiesta di Lord Hutton (2003) e di Lord Chilcot (2010), nell'indagare sulle origini della guerra in Iraq, offrirono uno squarcio abbastanza attendibile delle tecniche impiegate per \"presentare\" all'opinione pubblica le risultanze della comunit\u00e0 di \"intelligence\" come favorevoli all'intervento militare.\n\u00c8 rimasta celebre infine la fialetta esibita al Consiglio di sicurezza delle Nazioni Unite dal Segretario di Stato statunitense Colin Powell, come prova dell'esistenza di armi chimiche entro i confini dell'Iraq, che influenzando potentemente l'opinione pubblica contribu\u00ec nel 2003 a dare inizio all'invasione dell'Iraq; prova che si dimostr\u00f2 poi del tutto falsa."}
{"id": "236272", "revid": "289247", "url": "https://it.wikipedia.org/wiki?curid=236272", "title": "Orthobene", "text": ""}
{"id": "236273", "revid": "289247", "url": "https://it.wikipedia.org/wiki?curid=236273", "title": "Monte Orthobene", "text": ""}
{"id": "236283", "revid": "1543377", "url": "https://it.wikipedia.org/wiki?curid=236283", "title": "Polverizzazione catodica", "text": "La polverizzazione catodica, spruzzamento catodico o vaporizzazione catodica (in inglese \"sputtering\", \"spruzzamento\") \u00e8 un processo per il quale si ha emissione di atomi, ioni o frammenti molecolari da un materiale solido detto bersaglio (\"target\") bombardato con un fascio di particelle energetiche (generalmente ioni).\nIl processo di polverizzazione catodica.\nNell'intervallo di energia degli ioni abitualmente coinvolti nello sputtering (solitamente minore di 1 keV per applicazioni di \"etching\" o deposizione), l'interazione tra lo ione incidente e gli atomi del bersaglio, e susseguenti interazioni fra questi ultimi, pu\u00f2 essere trattata come una serie di urti binari.\nLo ione incidente colpisce gli atomi impacchettati e li disperde in tutte le direzioni (fenomeno detto \"cascata di collisioni\"), compresa quella che li porta a uscire dal bersaglio. Il materiale viene emesso dal bersaglio dopo una cascata di collisioni e non dopo un singolo urto particella incidente - atomo del bersaglio perch\u00e9 non \u00e8 possibile che un singolo urto causi una variazione della direzione del momento sufficiente a far s\u00ec che l'atomo del bersaglio abbia una componente di velocit\u00e0 diretta verso la direzione di arrivo dello ione incidente.\nIn base a considerazioni geometriche \u00e8 chiaro perch\u00e9 l'incidenza obliqua degli ioni che colpiscono il bersaglio aumenta la resa di sputtering: con incidenza non perpendicolare \u00e8 pi\u00f9 facile che le collisioni conferiscano una componente di velocit\u00e0 diretta verso l'esterno del bersaglio agli atomi del bersaglio stesso.\nTipicamente in un processo di sputtering le particelle energetiche che bombardano il bersaglio sono costituite da ioni; la resa maggiore si ha quando gli ioni incidenti hanno massa paragonabile a quella degli atomi del bersaglio perch\u00e9 in questo caso si ha un pi\u00f9 efficiente scambio di energia tra ione incidente ed atomo del bersaglio.\nIl materiale viene prevalentemente emesso dal bersaglio sotto forma di particelle elettricamente neutre (atomi non ionizzati, frammenti di molecole, ecc.)\nResa di sputtering.\nLa resa di sputtering \u00e8 definita come il numero di atomi erosi dal bersaglio per ogni ione incidente.\nLa cascata di collisioni.\nI fenomeni che avvengono in una cascata di collisioni servono per capire le applicazioni dello sputtering. I seguenti processi, non necessariamente tutti, possono avvenire al bersaglio:\nApplicazioni pratiche.\nIl processo a spruzzo ha diverse applicazioni pratiche, tipicamente nel settore industriale (industria dei semiconduttori o dei ricoprimenti superficiali, per esempio) o di ricerca scientifica (fisica dello stato solido, scienza dei materiali), ma tecniche basate sullo spruzzo vengono ormai utilizzate in svariati campi: dall'archeologia all'analisi di prove processuali.\nLe due principali applicazioni industriali dello sputtering sono comunque:\nEntrando maggiormente in dettaglio, le tecniche a spruzzo si possono sostanzialmente dividere in tre categorie:\nEsistono inoltre applicazioni in cui lo sputtering viene impiegato per scopi di analisi.\nAnalisi SIMS.\nLa polverizzazione catodica \u00e8 il processo alla base anche della spettrometria di massa di ioni secondari (SIMS), una tecnica molto sofisticata di analisi chimica di campioni, largamente utilizzata nell'industria e nella ricerca.\nIl processo di collisione in cascata, in questo tipo di tecnica, interessa generalmente i primi 10\u00a0nm del campione, tuttavia durante un'analisi SIMS in condizioni tipiche circa il 95% del materiale riemesso proviene dai primi 1-2\u00a0nm, dunque la risoluzione in profondit\u00e0 del SIMS \u00e8 di circa 3\u00f710\u00a0nm. Nel caso di campioni in forma cristallina la penetrazione degli ioni primari \u00e8 in genere pi\u00f9 elevata, a causa della presenza di direzioni privilegiate nei cristalli (si ha il cosiddetto \"channelling process\"). In questo caso non si pu\u00f2 applicare il metodo delle collisioni a cascata, poich\u00e9 gli ioni primari interagiscono con la struttura cristallina nel suo complesso, piuttosto che con un singolo atomo alla volta.\nL'energia cinetica del materiale emesso nel processo di erosione \u00e8 variabile: gli ioni secondari atomici hanno energie molto basse, dell'ordine dei 20 eV. Gli ioni molecolari hanno energie inferiori, poich\u00e9 l'energia cinetica ceduta dagli ioni primari alle molecole \u00e8 convertita anche in energia rotovibrazionale.\nL'energia di ionizzazione degli elementi contenuti nel campione \u00e8 il parametro decisivo per la generazione di ioni secondari positivi. Per quanto riguarda la creazione di ioni secondari negativi, il parametro di riferimento \u00e8 invece l'affinit\u00e0 elettronica. Oltre a ci\u00f2, la probabilit\u00e0 di ionizzazione dipende fortemente dall'ambiente chimico che circonda l'atomo considerato (\"effetto di matrice\"). La forte influenza dell'effetto di matrice rende piuttosto complicata la quantificazione dei risultati delle analisi SIMS."}
{"id": "236285", "revid": "73843", "url": "https://it.wikipedia.org/wiki?curid=236285", "title": "Total Request Live", "text": "Total Request Live (comunemente chiamato anche TRL) \u00e8 un programma televisivo statunitense trasmesso su MTV, molto popolare tra i giovani, grazie alla sua interattivit\u00e0. \"TRL\" \u00e8 stato uno degli ultimi programmi ad avere protagonista assoluta la musica, dal momento che il canale \u00e8 attualmente pi\u00f9 incentrato sui reality show. Oltre ai videoclip musicali votati dai telespettatori, \"TRL\" ospitava anche grandi nomi dello spettacolo. Lo show infatti era una buona occasione per cantanti, attori e altre celebrit\u00e0, di promuovere i loro ultimi lavori nel mondo dei giovani.\nNella sua versione originale, \"TRL\" trasmetteva i 10 video pi\u00f9 richiesti del giorno, che venivano decretati in base al numero di voti che i telespettatori inviavano. Il countdown cominciava con il video meno richiesto (quindi l'ultima posizione), e terminava con quello pi\u00f9 richiesto (corrispondente alla posizione numero uno). Lo show trasmetteva dal luned\u00ec al gioved\u00ec per un'ora, ma l'orario e i giorni subirono variazioni, tra una stagione e l'altra. Nonostante la denominazione \"Live\" nel titolo del programma, molti episodi in realt\u00e0 venivano registrati giorni prima.\nIl 15 settembre 2008 molte testate giornalistiche, ed in seguito la stessa MTV, annunciarono che \"TRL\" sarebbe stato chiuso e rimpiazzato con FNMTV. L'ultima puntata, in occasione prolungata a tre ore, venne trasmessa il 16 novembre 2008, dalle 20:00.\nA quasi dieci anni dalla cancellazione del programma, il network MTV decide di riproporre la trasmissione nei suoi palinsesti, la quale viene proposta a partire dal 2 ottobre 2017.\nIl programma ha riscontrato un discreto successo, specialmente tra i giovani. Nelle varie puntate sono stati molti gli ospiti appartenenti al mondo della musica, dello spettacolo e dei social.\nStoria.\nGli inizi di \"TRL\".\nLe origini di \"TRL\" portano al lontano 1997 quando MTV cominci\u00f2 a trasmettere \"MTV Live\" (inizialmente trasmesso dal VJ inglese Toby Amies) dai nuovissimi studi di MTV, che si affacciavano su Times Square a New York. \"MTV Live\" era un contenitore pomeridiano ricco di interviste, performance musicali, e notizie dal mondo della musica. Anche se pi\u00f9 volte negato dai produttori in persona, \"MTV Live\" condivideva molte delle idee originali di altri programmi come Much On Demand, uno show dal vivo trasmesso da MuchMusic, una rete televisiva canadese, e \"Good Morning America\", che avevano entrambi la diretta condotta da uno studio che si affacciava su una citt\u00e0 metropolitana.\nDurante lo stesso periodo, MTV inizi\u00f2 a trasmettere un countdown semplicemente intitolato \"Total Request\", condotto da Carson Daly. \"Total Request\", da allora, fu per\u00f2 sempre pi\u00f9 cambiato, a partire dal fatto che il conduttore introdusse dei video musicali, che i telespettatori potevano votare da una lista disponibile in rete. Cos\u00ec, mentre lo show cominciava a decollare, fu presto inserito nella lista dei programmi quotidiani nella \"Summer Share\" di MTV. Il format, dunque, fu la prova schiacciante di come l'interattivit\u00e0 tra i giovani aveva molto successo, e poteva quindi avere le carte giuste, per divenire uno dei programmi pi\u00f9 longevi nella storia di MTV.\nGli anni con Carson Daly.\nCon la caduta del 1998, i produttori di MTV decisero di fondere i contenuti in diretta di \"MTV Live\" insieme a quelli dell'interattivit\u00e0 di \"Total Request\", creando cos\u00ec \"Total Request Live\", che and\u00f2 in onda per la prima volta dagli studi di MTV il 14 settembre 1998. Lo show, fin dall'inizio, fu sempre nominato come programma di punta del canale.\nIl primo conduttore di \"TRL\", Carson Daly, port\u00f2 molta popolarit\u00e0 allo show. Il famoso acronimo di \"TRL\" fu infatti adottato come nome ufficiale dello show nel febbraio 1999, dopo che i due conduttori Daly e Dave Holmes iniziarono ad usare l'acronimo anche durante il programma. Da allora, il programma veniva nominato quasi sempre con l'acronimo, anzich\u00e9 con il titolo esteso, \"Total Request Live\". La classifica dei video cominci\u00f2 con voti davvero molto alti, tra cui favorimenti per star del periodo come Aaliyah, Britney Spears, 'N Sync, e Backstreet Boys.\n\"TRL\" per raggiungere il culmine della popolarit\u00e0 dovette spendere un intero anno. Nell'autunno del 1999, nello studio veniva ospitato anche un pubblico di circa trenta elementi. Dalla primavera del 2000, le cifre dei click sul sito di MTV furono spaventosi: in un breve periodo, lo show aveva conquistato gran parte del pubblico del canale. Fu persino prolungata la \"durata\" del programma, nel fine settimana veniva infatti trasmesso \"TRL Weekend\", con un riassunto delle 10 posizioni pi\u00f9 votate della settimana appena conclusa, trasmesso per un breve periodo nel 2000.\nNel 2001, la popolarit\u00e0 di \"TRL\" fu a livelli cos\u00ec alti che una rete posseduta sempre dalla Viacom, la CMT, cre\u00f2 uno spin-off intitolato \"CMT Most Wanted Live\", trasmesso fino al 2004.\nOvviamente, col trascorrere degli anni, \"TRL\" ha subito dei cambiamenti ben notabili. Ad esempio, nell'autunno del 2001 fu completamente ristrutturato lo studio, oltre alla creazione di un nuovo logo e di una nuova grafica. L'anno successivo, il 23 ottobre 2002, \"TRL\" celebr\u00f2 la sua puntata numero 1000. Il video in prima posizione in quel giorno era \"Dirrty\" della cantante pop Christina Aguilera. Oltre a cambiamenti, anche sospetti abbandoni: Carson Daly sarebbe apparso nello show sempre molto di meno.\nDopo l'addio di Carson Daly.\nNel 2002, denominata \"generazione successiva di \"TRL\"\" attravers\u00f2 un momento di breve crisi, con l'abbandono di Carson Daly come conduttore della trasmissione. Daly lasci\u00f2 infatti il programma per condurre il suo talk show della NBC \"Last Call\", che veniva gi\u00e0 trasmesso da un anno. Dopo la dipartita di Daly, fu un succedersi di VJ per la trasmissione, tra cui Damien Fahey, Vanessa Minnillo, Quddus, La La Vasquez, Susie Castillo, e Hilarie Burton. Alcuni di questi VJ debuttarono nello show gi\u00e0 nei precedenti anni, quindi alcuni ebbero gi\u00e0 l'opportunit\u00e0 di condurre lo show anche nei giorni in cui Carson Daly non era presente.\nDal 2005 fu adottato un nuovo sistema di votazione, messo in discussione da molti telespettatori della trasmissione. Mentre chiunque prima poteva votarsi un qualsiasi artista innumerevolti volte, dopo le decisioni prese da MTV, solo gli utenti registrati sul sito di MTV.com potevano votare, ed inoltre si poteva votare una sola volta al giorno. Successivamente, il 10 luglio 2006, MTV annunci\u00f2 che non era pi\u00f9 possibile votare via telefono, abbandonando cos\u00ec il famoso numero \"1-800-DIAL-MTV\", che fu usato addirittura nei programmi antecedenti all'era di \"TRL\", come appunto \"Dial MTV\".\nNel settembre 2006, \"TRL\" raggiunse l'ottava stagione, e deteneva ancora il primato di programma pi\u00f9 longevo prodotto da MTV. Anche se inspiegabilmente, in questo periodo, \"TRL\" cominci\u00f2 a trasmettere solo quattro giorni alla settimana (dal luned\u00ec al gioved\u00ec), mentre prima tutti i cinque giorni della settimana.\nAltri VJ che si alternarono nella conduzione di \"TRL\" nel 2008 furono Damien Fahey e Lyndsey Rodrigues. Anche Stephen Colletti, uno dei membri passati del cast di \"Laguna Beach\", \u00e8 apparsa in veste di conduttrice a \"TRL\" diverse volte.\nIl 2 maggio 2007, \"TRL\" ha celebrato la sua puntata numero 2000, trasmettendo i migliori momenti accaduti negli anni passati, e una classifica dei dieci video pi\u00f9 votati in quegli anni. Si piazz\u00f2 al primo posto il successo di Justin Timberlake \"Cry Me a River\".\nLa fine di \"TRL\".\nNel 2007 cominciarono a circolare delle voci di corridoio per cui lo show sarebbe presto stato cancellato dal palinsesto di MTV, a causa dei deludenti ascolti che il programma aveva in quel periodo. All'inizio del 2007, quasi 373\u00a0000 telespettatori guardavano ogni giorno il programma. Il \"New York Daily News\" fu una delle testate giornalistiche a riportare questa voce. Nel febbraio 2007, venne comunque smentita la notizia dallo stesso MTV, affermando con certezza che lo show avrebbe continuato a trasmettere regolarmente.\nI produttori di \"TRL\", nel frattempo, stavano comunque sperimentando dei nuovi progetti, come ad esempio uno show in cui i video ad essere trasmessi sono quelli inviati dai telespettatori stessi via internet con le loro videocamere, anche per incrementare le visite sul portale MTV Overdrive. Sempre nello stesso periodo, MTV stava segretamente pensando di cancellare lo show e di rimpiazzarlo con una versione pi\u00f9 alternativa del programma, denominata \"YouRL\" (una omofonia di URL.)\nSuccessivamente nel luglio 2007, venne dichiarato che \"YouRL\" non ebbe il successo sperato dai produttori e che, almeno per quel periodo, il concetto di YouRL venne abbandonato. \"Total Request Live\" procedette comunque nel produrre la sua decima stagione, partita il 4 settembre.\nCon molta amarezza, il 15 settembre 2008 venne annunciata la chiusura di TRL. L'ultimo episodio venne trasmesso il 13 novembre 2008 con ospiti Seth Green e The All-American Rejects. Alla fine dell'episodio, Lindsey e Damien hanno aiutato nell'immaginario processo di demolizione del programma, abbassando pian piano le luci dello studio. Prima della sigla finale, il cast e tutta la troupe del programma hanno salutato i loro telespettatori con messaggi di addio, registrati in precedenza.\nPer dare un saluto ai loro fan, MTV ha trasmesso una puntata speciale dello show il 16 novembre 2008. Numerosi gli ospiti apparsi in questa puntata: Ludacris, Snoop Dogg, Nelly, Beyonc\u00e9, 50 Cent, i Fall Out Boy, i Backstreet Boys, Justin Timberlake, Kid Rock, JC Chasez, Christina Aguilera, Travis Barker, Taylor Swift, Hilary Duff, Eminem, e Jonathan Davis dei Korn.\nL'ultimo video ad essere trasmesso a \"TRL\" (durante l'episodio finale) fu \"...Baby One More Time\" di Britney Spears, essendo il video pi\u00f9 volte alla numero uno e uno dei pi\u00f9 richiesti nella trasmissione, durante i suoi dieci anni di vita.\nL'ultima classifica di TRL.\n\"TRL\", per l'ultima puntata, ha scelto i dieci video pi\u00f9 rappresentativi del programma dei dieci anni passati e li ha inseriti in una classifica speciale.\nIl ritorno.\nIl 25 giugno 2014 MTV annuncia l'intenzione di voler rispolverare dalla cantina \"Total Request Live\" per un giorno il 2 luglio. Lo speciale si discosta comunque dalla formula originale del programma, dura solo 30 minuti e ha come ospite la cantante Ariana Grande che canta alcuni dei suoi successi e mette alla prova le sue conoscenze in fatto di musica hip hop. Non a caso lo show prende il nome di \"Total Ariana Live\", ma viene comunque trasmesso dagli storici studios di MTV a Times Square con la presenza del pubblico nello studio. La stessa Grande ha dichiarato in un'intervista che \"\u00e8 stato un grande onore riportare \"TRL\" nel palinsesto di MTV.\" La puntata ha registrato un ascolto di 456.000 spettatori.\nIl 27 settembre 2016, durante la campagna \"Elect This\", MTV ha nuovamente riproposto il programma per un appuntamento speciale da un'ora intitolato Total Registration Live. \u00c8 stato trasmesso in contemporanea sul sito di MTV, sull'app e sulle pagine Facebook e YouTube. La conduzione \u00e8 stata affidata a Nessa ed ha visto ospite Ty Dolla $ign. Ci sono stati inoltre altri interventi da parte di Joss Whedon, Camila Cabello, Vic Mensa, Natalia Dyer e Mack Wilds.\nIl 18 aprile 2017, MTV annuncia l'intenzione di riportare il programma in pianta stabile nei palinsesti della rete ma con un nome nuovo, \"MTV Live\". Successivamente, il 30 luglio 2017, viene invece deciso di riprendere il titolo storico del programma. A condurre il programma non \u00e8 pi\u00f9 Carson Daly (impegnato con The Voice), bens\u00ec cinque conduttori che si alterneranno nei vari appuntamenti: DC Young Fly, Erik Zachary, Amy Pham, Tamara Dhia e Lawrence Jackson. La prima puntata viene trasmessa il 2 ottobre 2017 dai nuovi studi di Times Square a New York. Dopo le vacanze di Natale, lo show viene ridotto da un'ora a mezz'ora e viene interrotto il 23 aprile 2018.\nNel frattempo, nel mese di febbraio, \u00e8 stato lanciato lo spin-off \"Total Request LateNight\". Lo show viene mandato in seconda serata due volte a settimana, il luned\u00ec il marted\u00ec. La versione pomeridiana viene invece sostituita a partire da aprile da una versione daily mattutina intitolata Total Request A.M. che si discosta molto dalla versione classica. Essendo un programma non pi\u00f9 in diretta ma pre-registrato, MTV decide di rinominare il programma in \"Total Request List\". L'ultimo episodio di \"TRL AM\" viene trasmesso il 30 novembre 2018.\nA partire dal 13 aprile 2019, dopo pi\u00f9 di 4 mesi di pausa, il brand ritorna nei palinsesti di MTV con il programma \"TRL Top 10\". Nello show riappare la classifica dei 10 videoclip, alternati da ospiti e altri segmenti, presentati da Sway, Kevan Kenney e Jamila Mustafa.\nVersioni internazionali.\nDopo la nascita negli Stati Uniti, anche molte altre MTV hanno cominciato a trasmettere la propria versione del programma.\nItalia.\nLa prima versione internazionale di \"TRL\" \u00e8 lanciata in Italia il 1\u00ba novembre del 1999. Questi sono i conduttori che si sono succeduti durante le varie stagioni: Marco Maccarini, Giorgia Surina, Federico Russo, Carolina Di Domenico, Alessandro Cattelan, Elena Santarelli, Carlo Pastore e Elisabetta Canalis. \"TRL\" durante l'anno andava in onda da Milano in Piazza del Duomo ma in estate partiva per il tour che lo porta in numerose citt\u00e0 italiane (come Roma, Pescara, Genova, Firenze, Torino, Napoli). Lo show venne, tuttavia, cancellato nel 2010. Fino al 2012 sono stati comunque celebrati i \"TRL Awards\".\nGermania.\nLa versione tedesca del programma, che veniva presentata da Joko e Mirjam, era conosciuta come \"Total Request Live Germany\". Essa era quella pi\u00f9 seguita tra tutte le versioni europee di TRL e andava in onda dalle 16:00 alle 17:00 dal luned\u00ec al venerd\u00ec. Ha chiuso durante l'estate del 2009 ed \u00e8 stata rimpiazzata con la trasmissione \"MTV Home\".\nPolonia.\nA causa dei pochi ascolti la versione polacca dello show \u00e8 stata cancellata e sostituita da un programma chiamato \"The Interactive Chart\".\nRomania.\nTRL spopol\u00f2 molto anche in Romania, dove fu lanciato da Mtv Romania nel gennaio 2007. Il programma era molto ispirato alla versione italiana in molti aspetti, tra cui la grafica.\nveniva trasmesso dalla capitale Bucarest, dal luned\u00ec al venerd\u00ec.\nL'anno seguente gli ascolti ebbero un forte calo e la trasmissione fu costretta a chiudere i battenti.\nAustralia.\nLa versione australiana di TRL inizialmente andava in onda solo il fine settimana mentre poi fu spostato dal luned\u00ec al venerd\u00ec. Tra i vari conduttori di \"TRL Australia\" ci furono Maz Compton, Lyndsey Rodrigues, Nathan Sapsford e Jason Robert Dundas. All'inizio del 2006 ritorn\u00f2 a trasmettere solo durante il venerd\u00ec pomeriggio. Ma alla fine dello stesso anno fu cancellato e rimpiazzato con il programma \"The Lair\". A partire da marzo 2019 lo show ritorna nei palinsesti di MTV Australia.\nRegno Unito.\nLa versione inglese, conosciuta con il nome di \"TRL UK\" veniva condotta da Dave Berry, Alex Zane, Jo Good, e Maxine Akhtar. Il programma andava in onda dal Leicester Square a Londra. Dopo la fine della prima serie in diretta dal Leicester Square, la top 10 fu cancellata dal programma. L'ultima serie \u00e8 finita alla fine del 2005. Lo show non \u00e8 pi\u00f9 tornato e il suo studio attualmente viene usato da Russell Brand per qualche talk show di MTV."}
{"id": "236288", "revid": "14691", "url": "https://it.wikipedia.org/wiki?curid=236288", "title": "Ali Guni Mane", "text": ""}
{"id": "236289", "revid": "2039709", "url": "https://it.wikipedia.org/wiki?curid=236289", "title": "Lapillo", "text": "I lapilli sono piccoli frammenti solidi di lava, e pi\u00f9 in generale di Tefra, che vengono espulsi con violenza dai vulcani durante le eruzioni di tipo esplosivo.\nI frammenti di tefra vengono classificati come lapilli quando hanno dimensioni comprese fra i 2 e i 64 mm di diametro. I frammenti con dimensione inferiore ai 2 mm vengono classificati come cenere vulcanica, mentre i frammenti, con dimensioni superiori ai 64 mm, sono chiamati bombe vulcaniche.\nI lapilli di tufo sono tipici di eruzioni riolitiche, andesitiche e dacitiche di tipo piroclastico, e possono essere depositati in grossi strati durante i surge piroclastici.\nParticelle di forma perfettamente arrotondata, dette \"lapilli di accrescimento\", si possono formare a partire da cenere vulcanica che si compatta in una nube o flusso di detriti, a causa dell'umidit\u00e0 o di forze elettrostatiche."}
{"id": "236291", "revid": "486946", "url": "https://it.wikipedia.org/wiki?curid=236291", "title": "Ahmad Shah Massud", "text": ""}
{"id": "236296", "revid": "1748973", "url": "https://it.wikipedia.org/wiki?curid=236296", "title": "KITT", "text": " \nKITT \u00e8 un'automobile immaginaria comparsa nelle serie televisive Supercar \"e Knight Rider\"; in entrambi i casi \u00e8 un'automobile nera dotata di tecnologia futuristica. Il nome \u00e8 un acronimo che, nel primo caso significa \"Knight Industries Two Thousand\" e nel secondo \"Knight Industries Three Thousand\"; il modello di auto \u00e8 una Pontiac Firebird Trans Am nella prima serie e una Shelby Mustang GT500 KR nella seconda.\nVersione della prima serie.\nIl modello di serie da cui deriva KITT nella serie originale \u00e8 una Pontiac Firebird Trans Am del 1982. Il progetto venne affidato all'ingegnere Michael Scheffe con l'aiuto di altre 4 persone. Lo scanner rosso fu un'idea di Larson presa da Battlestar Galactica e venne realizzato dapprima da un artigiano che fece uno stampo del muso originale aggiungendo lo scanner e poi successivamente rivisto da Scheffe che gli diede la forma che tutti conosciamo, tirando le linee della TA sino a congiungersi in unico punto. In seguito per le stagioni 3 e 4 del telefilm, K.I.T.T. venne rivisto e modificato da George Barris, con il restyling del cruscotto nella 3\u00aa stagione e nella 4\u00aa l'allungamento del muso e la modifica in versione SPM. Sotto la Blue Print. KITT nel telefilm \u00e8 dotato di un computer con un'elevatissima intelligenza artificiale, che lo rende \"pensante\" a tutti gli effetti, e con persino la possibilit\u00e0 di provare sentimenti e stati d'animo diversi. \u00c8 anche in grado di parlare grazie ad un sintetizzatore vocale, ma, come dice il suo \"gemello malvagio\" KARR, \"parlare \u00e8 la meno straordinaria delle sue funzioni\". Infatti, quest'auto \u00e8 anche in grado di effettuare salti di decine di metri che gli permettono, ad esempio, di scavalcare muri molto alti o di saltare altri veicoli mediante la semplice pressione di un tasto, il \"TURBO BOOST\"; pu\u00f2 anche viaggiare su due ruote alla pressione di un altro tasto, lo \"SKI-MODE\"; \u00e8 in grado di calcolare qualunque percorso tra due localit\u00e0 valutando la strada migliore, tenendo anche conto delle condizioni del traffico; grazie a una struttura molecolare rivoluzionaria inventata dalla \"Fondazione Knight\" ha una carrozzeria di straordinaria resistenza e riesce a sopportare molti attacchi che normalmente distruggerebbero un veicolo (solo l'artiglieria pesante o mezzi di egual potenza o superiori sono in grado di danneggiarlo); pu\u00f2 far uso di tutti i database americani per scoprire in breve tempo informazioni su chiunque; pu\u00f2 collegarsi a tutte le telecamere di videosorveglianza presenti nelle sue vicinanze per osservare cosa accade; pu\u00f2 emettere delle onde radio che fanno inceppare i motori degli autoveicoli.\nKitt dispone inoltre di un dispositivo che pu\u00f2 analizzare la composizione chimica di qualsiasi sostanza od oggetto; \u00e8 in grado di capire in brevissimo tempo se un oggetto nelle sue vicinanze sta per esplodere; \u00e8 anfibio, essendo in grado di viaggiare sull'acqua senza affondare; \u00e8 naturalmente in grado di guidarsi da solo senza bisogno di un guidatore; \u00e8 dotato infine di uno scanner (rappresentato dalla sua caratteristica striscia di led rossi) che consente ai suoi sensori di osservare e analizzare l'ambiente circostante.\nLa terza stagione si introduce con la distruzione di KITT che viene ricostruito con un look interno migliore e molte nuove funzioni come la \"3-D Interactive Graphics Plotter, IGP\" che permette di ricostruire una faccia dopo che essa \u00e8 stata modificata chirurgicamente.\nA partire dalla quarta stagione del telefilm, \u00e8 inoltre dotato di un pulsante che attiva la \"Super-Velocit\u00e0\" (o \"Super Pursuit Mode\"), determinando delle modifiche nella carrozzeria che migliorano l'aerodinamica e la stabilit\u00e0 della vettura consentendo di raggiungere le 300 mph (oltre 480 Km/h); di un sistema di frenata molto pi\u00f9 potente per frenare dopo la \"Super-Velocit\u00e0\" (chiamato \"Emergency Braking System\", \"EBS\") e infine di un tasto contraddistinto dalla lettera \"C\" che consente alla straordinaria auto di passare dalla forma coup\u00e9 a quella cabriolet e viceversa in pochi secondi.\nTutte le auto KITT usate nelle serie sono state demolite. Questo per un accordo che la Universal aveva preso con la Pontiac. Contestualmente alla distruzione delle auto originali, repliche ufficiali commissionate dalla Universal sono state fatte da George Barris e/o Jay Ohrberg. Due sono state vendute a David Hasselhoff. Una di queste \u00e8 ora in mostra nel museo Keswick Cars of the Stars in Inghilterra. Esistono molte repliche in giro, alcune ufficiali, altre personali, ma delle auto originali non ne \u00e8 rimasta nessuna.\nVersione della serie del 2008.\nNella nuova serie del 2008, \"Knight Rider\", KITT ha come base una Shelby Mustang GT500 KR. La piattaforma di KITT, una Shelby GT500KR, si differenzia dall'originale Two Thousand in diversi modi. Ad esempio, il KITT 2008 utilizza la nano-tecnologia, che consente alla carrozzeria della vettura di cambiare colore e trasformarsi temporaneamente in auto simili. La piattaforma nanotecnologica richiede un'attiva intelligenza artificiale per produrre uno di questi effetti, a differenza dei gadget della vettura originale e della Copertura Molecolare che permetteva di sopportare impatti estremi. Questi aspetti negativi della nanotecnologia sono dimostrati quando i nemici riescono a causare danni significativi, come perforare i finestrini, quando l'AI \u00e8 disattivato. Pu\u00f2 anche trasformarsi in due tipologie diverse del camion Ford F-150 4x4 (un modello base e l'altro con alcune modifiche), un furgone Ford E-150, una Ford Crown Victoria Police Interceptor, una Mustang Warriors edizione speciale in rosa (a sostegno del mese per il cancro al seno) e una Ford Flex per mascherare o utilizzare le capacit\u00e0 delle mode alternative (come il fuoristrada di gestione). La vettura pu\u00f2 innescare un \"Attack Mode\", con delle porte ibride a forbice convenzionali, che gli permette di aumentare la velocit\u00e0 e utilizzare la maggior parte dei suoi gadget (tra cui Turbo Boost). Aveva uno stile di Attack Mode diverso nell'episodio pilota che \u00e8 stato utilizzato ogni volta che la macchina necessitava di un aumento di velocit\u00e0.\nIl suo svantaggio \u00e8 che \u00e8 dotato solo di due posti. KITT ha inoltre una configurazione in grado di farlo funzionare in un ambiente sommerso, mantenendo la vita e l'integrit\u00e0 del sistema sott'acqua. Mentre la serie originale ha affermato che l'originale KITT (Knight Industries Two Thousand), \u00e8 stato progettato da Wilton Knight, il film TV del 2008 implica che Charles Graiman pu\u00f2 aver co-progettato l'auto e l'AI per Wilton Knight ed \u00e8 stato successivamente trasferito per proteggere lui e la sua famiglia e pi\u00f9 tardi avrebbe progettato il Knight Industries Three Thousand. \nLe armi di KITT includono un rampino situato nel paraurti anteriore, utilizzabile in modalit\u00e0 normale e attacco, un lanciamissili utilizzabile solo in modalit\u00e0 di attacco, che sono stati utilizzati la prima volta in \"Knight of the Hunter\". Nell'episodio di Halloween \"Knight of the Living Dead\", KITT dimostra la capacit\u00e0 di modificare esteticamente il suo aspetto, diventando una Mustang decappottabile nera con finiture in rosa come un costume di Halloween. Questa configurazione ha la barra dello scanner trasferita dietro la griglia.\nIl Dr Graiman in questo episodio rivela anche che esiste una rete neurale di backup quando si suggerisce il download dei file di KITT e l'uploading del backup, al quale KITT risponde \"Il backup non sono io.\" Nel Pilot, KITT era mostrato capace di alterare in modo simile il suo aspetto esteriore, cambiare il suo colore e la targa. In \"Knight of the Zodiac\", KITT usa un distributore situato sul suo sottocarro per diffondere del ghiaccio nero e un generatore di impronte digitali nel vano portaoggetti per sovrapporre le impronte digitali di un ladro catturato a quelle di Mike. Anche se si pu\u00f2 notare che il nome del modello di auto (GT-500 KR) porta le iniziali della serie, questo \u00e8 solo una coincidenza, perch\u00e9 in realt\u00e0 le iniziali stanno per \"King of the Road\". La Ford Shelby GT500KR 2008-2009 \u00e8 un tributo al 40 \u00b0 anniversario della 1967-1968 GT500, prodotta nel 1968."}
{"id": "236300", "revid": "52953", "url": "https://it.wikipedia.org/wiki?curid=236300", "title": "Fascicolatore", "text": " \nIl Fascicolatore o Sorter \u00e8 un accessorio per l'ufficio che si abbina alla fotocopiatrice o alle macchine da stampa in generale.\nLa sua funzione \u00e8 la fascicolazione, la suddivisione in fascicoli delle pagine stampate.\nSostanzialmente esistono due tipologie di fascicolatori:\nAlcune di queste macchine sono in grado di cucire (graffare), piegare i fogli e bucarli in modo da creare libretti finiti o fogli pronti per essere inseriti nei raccoglitori ad anelli.\nLa denominazione finitore viene assunta da questi accessori quando sono presenti, oltre all'opzione della fascicolazione, anche le opzioni di pinzatura (cucitura) e/o quella di piegatura e/o quella di bucatura."}
{"id": "236301", "revid": "1658", "url": "https://it.wikipedia.org/wiki?curid=236301", "title": "Lapilli", "text": ""}
{"id": "236303", "revid": "73843", "url": "https://it.wikipedia.org/wiki?curid=236303", "title": "Capitano reggente", "text": "Il titolo di capitano reggente \u00e8 attribuito ai due capi dello Stato della Repubblica di San Marino. I capitani reggenti sono sempre due, e hanno un mandato della durata di un semestre.\nLa cerimonia di investitura dei capitani reggenti si tiene nei giorni 1\u00ba aprile e il 1\u00ba ottobre di ogni anno. I capitani reggenti esercitano collegialmente le loro funzioni e dispongono del diritto di veto per opporsi reciprocamente. Essi presiedono inoltre il Consiglio grande e generale, il Consiglio dei XII e il Congresso di Stato, e hanno diritto al titolo di \"sua eccellenza\".\nGli attuali capitani reggenti, eletti dal Consiglio grande e generale per il semestre dal 1\u00ba ottobre 2021 al 1\u00ba aprile 2022, sono Francesco Mussoni e Giacomo Simoncini.\nStoria.\nL'istituto della reggenza della Repubblica di San Marino risale all'epoca comunale. In origine, i reggenti svolgevano la funzione di amministrare la giustizia; successivamente, si affianc\u00f2 la funzione amministrativa, gestita congiuntamente con il Consiglio grande e generale. I primi capitani reggenti, Oddone Scarito e Filippo da Sterpeto, sono stati eletti il 12 dicembre 1243 con il titolo di \"consules\", come i supremi magistrati dell'antica Roma repubblicana. Alla fine del XIII secolo uno assunse il titolo di \u201ccapitano\u201d e l'altro di \u201cdifensore\u201d. Fin dall'origine, i capitani vengono eletti dal Consiglio grande e generale e ricoprono un mandato di sei mesi; dalla prima met\u00e0 del XVI secolo, \u00e8 stato quasi sempre rispettato l'obbligo di non rieleggibilit\u00e0 per tre anni dalla scadenza del mandato. Dal 1499 \u00e8 stato istituito il sindacato della Reggenza.\nNel 1981 \u00e8 stata eletta la prima donna capitano reggente, Maria Lea Pedini, che ha ricoperto l'incarico dall'aprile all'ottobre di quell'anno.\nElezione.\nI capitani sono eletti ogni sei mesi dal Consiglio grande e generale, solitamente tra appartenenti a diversi partiti politici, in modo da assicurare una funzione di controllo reciproco. Risulta eletta la coppia che ottiene la maggioranza assoluta dei voti; la nomina viene proclamata dal Segretario di stato per gli affari interni dal balcone del Palazzo pubblico con questa formula:\nViene poi suonato l'inno nazionale.\nL'istituto del sindacato della Reggenza consente, entro tre giorni dal termine del mandato dei capitani, ai cittadini di esporre rilievi sulla loro attivit\u00e0: qualora si ravvisino i presupposti, \u00e8 possibile incominciare un procedimento giudiziario contro l'ex capitano reggente in uno speciale tribunale, detto sindacato della Reggenza, ove gli imputati verranno giudicati per il loro operato, sulla base dei ricorsi presentati, per tutto ci\u00f2 che durante il mandato hanno fatto o non hanno fatto.\nEleggibilit\u00e0.\nRequisiti previsti per assumere la carica di reggente sono:\nPrerogative.\nQuella dei capitani reggenti \u00e8 la massima magistratura della Repubblica, esercitando collegialmente e con reciproco diritto di veto la funzione di capo di stato e di governo.\nLa figura istituzionale esercita funzioni, sebbene talvolta simboliche, in tutti i poteri dello Stato, configurandosi come potere costituzionale complesso.\nCome capi di Stato, sono un organo di garanzia costituzionale \"super partes\", rappresentano l'unit\u00e0 nazionale e presiedono e vigilano sulle attivit\u00e0 di tutti gli altri organi politici della Repubblica.\nI capitani reggenti presiedono il Consiglio grande e generale, di cui fanno parte a pieno titolo, convocano e coordinano il Congresso di Stato, presiedono il Consiglio dei XII, la Commissione consiliare per gli affari di giustizia, il Consiglio giudiziario, il Magistero di Sant'Agata e l'Ufficio di presidenza del Consiglio grande e generale.\nInoltre dispongono lo scioglimento del Consiglio grande e generale quando questo non riesca a esprimere una maggioranza ed effettuano le consultazioni per incaricare un nuovo governo oppure per convocare i comizi elettorali.\nDispongono del potere legislativo, in quanto in caso di necessit\u00e0 o di urgenza possono emanare decreti reggenziali, che devono essere ratificati entro tre mesi dal Consiglio grande e generale, a pena di decadenza. I decreti reggenziali possono essere emanati anche in conseguenza di esplicita previsione di Legge. Infine, hanno competenza nella promulgazione delle leggi.\nParticolarit\u00e0 della funzione.\nL'esercizio della funzione di capo di Stato da parte di due individui, come la ridotta durata del mandato, deriva direttamente dalle istituzioni dell'antica Roma repubblicana, retta da due consoli.\nQuesta particolarit\u00e0 \u00e8 condivisa con il Principato di Andorra, che \u00e8 retto congiuntamente dal vescovo spagnolo di La Seu d'Urgell e dal Presidente della Repubblica francese. Va tuttavia sottolineato come ad Andorra le cariche siano prettamente onorifiche e la sede dei capi di Stato (non andorrani) non sia situata nel Paese.\nSan Marino ha perci\u00f2 il primato mondiale di avere il capo dello stato \u2013 in questo caso due persone \u2013 con il minor periodo di durata del mandato.\nL'altra nazione in cui il capo dello stato dura in carica pochissimo (\u00e8 al secondo posto in questa singolare classifica) \u00e8 la Svizzera, dove il ministro che, a turno, esercita le funzioni di presidente federale dura in carica soltanto un anno.\nElenco storico dei capitani reggenti.\nL'elenco completo dei capitani reggenti dal 1243 \u00e8 riportato nelle seguenti voci:"}
{"id": "236304", "revid": "599013", "url": "https://it.wikipedia.org/wiki?curid=236304", "title": "Vas", "text": ""}
{"id": "236305", "revid": "4252", "url": "https://it.wikipedia.org/wiki?curid=236305", "title": "Serie storiche", "text": ""}
{"id": "236308", "revid": "63756", "url": "https://it.wikipedia.org/wiki?curid=236308", "title": "Layli Goobalay", "text": "Il Layli Goobalay o Layli Goobaly \u00e8 un gioco della famiglia dei mancala diffuso nel Somaliland. Il significato letterale del nome, in lingua somala, significa \"esercitarsi con i cerchi\". Una variante semplificata giocata dai bambini viene chiamata Tampoduo in Ghana e Ayo J'odu in Nigeria. Il gioco \u00e8 estremamente simile all'Enkeshui dei Masai.\nRegole.\nTavoliere e disposizione iniziale.\nIl Layli Goobalay utilizza un tavoliere composto da 2 file di 6 buche e 48 pezzi (semi), disposti inizialmente in numero di 4 per buca (equipaggiamento e situazione di partenza sono esattamente come nel Wari). Ciascun giocatore possiede la fila di buche pi\u00f9 vicina a lui.\nTurno.\nIl giocatore di turno preleva tutti i semi da una buca e li distribuisce secondo una semina antioraria, senza saltare nessuna buca. Se l'ultimo seme cade in una buca non vuota e che non sia \"Uur\" (vedi sotto), il giocatore preleva tutti i semi dalla buca e continua la semina (\"semina a staffetta\"). Il turno quindi termina quando l'ultimo seme cade in una buca vuota o in una buca \"Uur\". In questo caso:\nLe buche \"Uur\" svolgono un ruolo simile a quello del \"granaio\" nel Bao; non \u00e8 possibile prelevare semi da quelle buche n\u00e9 per iniziare un turno n\u00e9 per proseguire una staffetta, ma \u00e8 possibile depositare semi dentro di esse se una semina le attraversa. In questo modo, le buche \"Uur\" tendono ad \"accumulare\" semi.\nFine del gioco.\nLa partita termina quando uno dei due giocatori non \u00e8 pi\u00f9 in grado di muovere. Entrambi i giocatori raccolgono tutti i semi nelle proprie \"Uur\", nelle buche delle rispettive file (escluse \"Uur\") e li aggiungono a quelli catturati in precedenza. Vince la partita chi ha pi\u00f9 semi.\nPartite multiple.\nUna partita nel senso sopra indicato viene normalmente intesa come una \"mano\" di una competizione su pi\u00f9 partite (come nelle varianti asiatiche; vedi l'Ali Guli Mane e il Congklak). Per iniziare la seconda partita, i giocatori dispongono sul tavoliere i semi che hanno catturato nella partita precedente. Comincia il giocatore che possiede meno semi a disporre i propri semi nelle proprie buche; pu\u00f2 scegliere liberamente come, ma deve disporre almeno un seme in ognuna delle sue buche. L'avversario dispone altrettanti semi, tenendo in mano (come gi\u00e0 catturati) quelli in eccesso. Perde il giocatore che, alla fine di una mano, ha meno di 6 semi in mano.\nTampoduo/Ayo J'odu.\nNel Tampoduo o Ayo J'Odu le regole di cattura sono semplificate: la cattura avviene ogni volta che l'ultimo seme della semina cade in una buca vuota della fila del giocatore di turno, e la buca antistante nella file avversaria contiene semi."}
{"id": "236314", "revid": "124688428", "url": "https://it.wikipedia.org/wiki?curid=236314", "title": "Don Henley", "text": "Biografia..\nDopo una breve esperienza in una band chiamata Shiloh, Don Henley si trov\u00f2 a suonare nel gruppo di supporto di Linda Ronstadt assieme a Glenn Frey. Due mesi dopo i due musicisti decisero di fondare gli Eagles. Nel 1972 pubblicarono il loro primo album discografico \"Eagles\".\nHenley, assieme a Frey, ha scritto molte canzoni degli Eagles, tra cui le celebri \"Hotel California\" e \"Desperado\", oltre a \"Tequila Sunrise\" e \"New Kid in Town\". Per le sue composizioni \u00e8 stato inserito nella \"Songwriters Hall of Fame\", la \"hall of fame\" degli autori di canzoni.\nDopo lo scioglimento degli Eagles nel 1980, avvi\u00f2 una carriera solista pubblicando tre album nel corso degli anni ottanta, \"I Can't Stand Still\" (contenente \"Dirty Laundry\"), \"Building the Perfect Beast\" (contenente la sua hit pi\u00f9 famosa, \"The Boys of Summer\") e \"The End of the Innocence\" (contenente \"The Heart of The Matter\"), prodotti con Danny Kortchmar.\nNel 1994 gli Eagles tornarono a suonare insieme e, parallelamente all'attivit\u00e0 con gli Eagles, Henley ha continuato a lavorare a progetti personali (memorabile la versione dal vivo di \"Come Rain or Come Shine\", inserita nella colonna sonora del film del 1995 \"Via da Las Vegas\", con Nicolas Cage), pubblicando due album da solista negli anni 2000. Da citare, fra le canzoni pi\u00f9 intime di \"Inside Job\" (2000), la lullaby \"Annabelle\", dedicata alla figlia, e la \"ballad\" \"For My Wedding\", in cui parla del giorno del suo matrimonio in modo assai originale e romantico.\nNel 2015, a distanza di 15 anni dal suo ultimo album, pubblica \"Cass County\", che contiene dei duetti con alcuni artisti internazionali della musica \"country\".\nIn seguito alla morte di Glenn Frey, 2 mesi dopo, il 10 marzo 2016, Don Henley comunica in un'intervista radio lo scioglimento ufficiale della storica band californiana Eagles, annullando cos\u00ec tutte le date in programma per il 2016. Ci\u00f2 nonostante il gruppo si riunisce nel 2017 per una serie di concerti con l'ingresso di Deacon Frey (figlio di Glenn Frey) insieme ad un altro ospite, Vince Gill."}
{"id": "236315", "revid": "945903", "url": "https://it.wikipedia.org/wiki?curid=236315", "title": "Randy Meisner", "text": "Biografia.\nNel 1968 Meisner entr\u00f2 nei Poco, gruppo formatosi dallo scioglimento dei Buffalo Springfield dopo l'abbandono di Neil Young e Stephen Stills. La permanenza fu di breve durata: nel gennaio del 1969, mentre la band era impegnata nel mixaggio del primo album discografico, \"Pickin' Up The Pieces\", Randy Meisner abbandon\u00f2 il gruppo per dissapori con i fondatori Richie Furay e Jimmy Messina. Il suo nome comunque compare nei crediti dell'album.\nNel 1972 si un\u00ec agli Eagles, con cui rimase fino al 1977. . In seguito pubblic\u00f2 due album solisti, \"Randy Meisner\" nel 1978 e \"One More Song\" nel 1980.\nNel 1989 Meisner suon\u00f2 di nuovo con la formazione originaria dei Poco nell'album \"Legacy\".\nNel 1999, in qualit\u00e0 di ex componente degli Eagles, \u00e8 entrato nella National Rock and Roll Hall Fame.\nRandy ha avuto tre figli dal primo matrimonio (con Jennifer Lee Barton): Dana Scott e i gemelli Heather Leigh e Eric Shane."}
{"id": "236317", "revid": "767487", "url": "https://it.wikipedia.org/wiki?curid=236317", "title": "Don Felder", "text": "A quindici anni si un\u00ec al suo primo gruppo, The Continentals, di cui faceva parte anche Stephen Stills (dei futuri Crosby, Stills and Nash). Quando Stills lasci\u00f2 la band fu sostituito da Bernie Leadon, e il gruppo cambi\u00f2 nome in Maundy Quintet. Il gruppo ebbe vita breve, e allo scioglimento i suoi componenti presero strade diverse. Leadon and\u00f2 a fondare gli Eagles, Felder si un\u00ec ai Flow.\nNel 1974 Felder raggiunse Leadon negli Eagles come secondo chitarrista. Felder fu un membro degli Eagles per venticinque anni, durante i quali compose in particolare la musica di \"Hotel California\". Pare che lo stesso Felder fosse il padre della storia di quest'ultimo grande successo. \"Hotel California\" sarebbe la sintesi perfetta di un'esperienza vissuta realmente da Don Felder e la sua compagna. Il 6 febbraio 2001 venne licenziato. Felder ha impugnato il licenziamento facendo causa a Don Henley e Glenn Frey, che hanno risposto con una controquerela. L'8 maggio 2007 le parti sono pervenute ad un accordo extragiudiziale per un importo che non \u00e8 stato rivelato."}
{"id": "236319", "revid": "767487", "url": "https://it.wikipedia.org/wiki?curid=236319", "title": "Asteroids Deluxe", "text": "Asteroids Deluxe \u00e8 un videogioco arcade a grafica vettoriale realizzato da Atari nel 1981 come successore di \"Asteroids\".\nModalit\u00e0 di gioco.\n\"Asteroids Deluxe\" mantiene inalterati lo scopo e la modalit\u00e0 di gioco del suo predecessore: alla guida di una navicella spaziale, il giocatore deve fare quanti pi\u00f9 punti possibili distruggendo gli asteroidi e gli altri nemici presenti nello schermo. Il gioco termina quando il giocatore esaurisce le vite a sua disposizione.\nDifferenze rispetto ad Asteroids.\nRispetto al gioco da cui deriva, \"Asteroids Deluxe\" introduce alcune novit\u00e0:\nPunteggi.\nJohn McAllister detiene il record ufficiale con 3.333.360 punti, realizzato il 12 febbraio 2009. Il precedente record era di Leo Daniels con 2.240.120 punti.\nDettagli tecnici.\n\"Asteroids Deluxe\" non differisce tecnicamente dal suo predecessore, risultando, come il primo \"Asteroids\", ancora basato su un processore MOS 6502 a 1,512 MHz affiancato da un chip audio custom (POKEY). La parte relativa alla grafica vettoriale era sempre governata dall'hardware proprietario Atari DVG (\"Digital Vector Generator\").\nIl gioco era distribuito in 3 cabinet differenti: uno verticale classico, un verticale pi\u00f9 basso (denominato \"cabaret cabinet\") ed uno in formato \"tavolino\" (o \"cocktail cabinet\"). Tutti i cabinet permettevano il gioco a 2 giocatori e presentavano i 5 pulsanti per Sinistra, Destra, Fuoco, Motore e Scudo.\nStoria.\nIl primo \"Asteroids\", gioco che aveva affascinato milioni di persone, aveva un solo difetto: era troppo semplice. Giocatori esperti potevano giocare per ore con una sola moneta. Per rimediare a ci\u00f2 Atari affid\u00f2 a Dave Shepperd il compito di sviluppare una nuova versione del gioco, questa volta pi\u00f9 difficile. Sfortunatamente Shepperd riusc\u00ec troppo bene in questo compito, rendendo il gioco estremamente difficile per il giocatore medio. Ne venne quindi pubblicata una nuova versione, questa volta pi\u00f9 semplice.\nIl progetto di \"Asteroids Deluxe\" fu realizzato con priorit\u00e0 altissima, fermando anche l'imminente uscita di \"Space Duel\". Il gioco per\u00f2 non ebbe il successo sperato, vendendo solo 22.300 unit\u00e0 (circa il 60% in meno rispetto a quelle dell'originale \"Asteroids\") perci\u00f2 Atari decise di fermarne la produzione e riprendere lo sviluppo di \"Space Duel\", che invece riscosse un discreto successo.\nVersioni.\nCome detto, la versione originale del gioco era cos\u00ec difficile che Atari ne realizz\u00f2 una che aveva una modalit\u00e0 di gioco pi\u00f9 facile. Questa fu inizialmente resa disponibile per il mercato europeo cos\u00ec che in genere si fa riferimento ad essa come alla \"versione europea\". Per determinare quale versione era in uso bastava controllare la prima apparizione della \"stella della morte\": nella versione originale essa appariva verso la fine della seconda ondata, in quella europea verso la fine della prima ondata, muovendosi pi\u00f9 lentamente.\nPorting.\nUna conversione ufficiale fu pubblicata dalla Atari per Atari ST nel 1987. Inoltre il gioco emulato compare in molte raccolte per sistemi pi\u00f9 moderni:"}
{"id": "236320", "revid": "122937029", "url": "https://it.wikipedia.org/wiki?curid=236320", "title": "Artemidoro di Daldi", "text": "Principalmente, fu interprete di sogni e visioni con scopi scientifici e didattici. Trasmise l'arte divinatoria al figlio.\nNei suoi e altrui scritti \u00e8 citato come Artemidoro di Daldi.\nScrisse gli \"Oneirocritica\", condensato del sapere antico sull'arte divinatoria e punto di riferimento fino a Freud per la interpretazione dei sogni ispirati. Secondo \"Suda\", fu autore di opere minori sulla chiromanzia (\"Chiroscopica\") e ornitomanzia (\"Oi\u00f4noscopica\", interpretazione dei volatili).\nBiografia.\nArtemidoro nacque ad Efeso nel II secolo, nel tempo di prosperit\u00e0 economica della Pax Romana.\nEfeso era sede di una delle prime e pi\u00f9 importanti comunit\u00e0 cristiane, cresciute da Paolo di Tarso e Giovanni il Battista, per fede e vita spirituale.\nPare dalle biografie che non si conosca il nome del padre.\nVisse a Daldi in Lidia, donde il soprannome di \"Daldiano\", a cui tenne molto per ricordare il luogo di origine della madre, e soprattutto per distinguersi dal nome dei numerosi interpreti di sogni di Efeso, passati e contemporanei. Fra questi: Artemidoro di Efeso I secolo, anch'egli legato alla corte di Roma.&lt;br&gt;\nPossibili interrogativi sospesi: il padre; la classe sociale (le donne nell'Antica Grecia non lavoravano e non avevano reddito); da chi apprende l'interpretazione:se autodidatta tramite viaggi e letture, ma numerosi anche in altri popoli sono gli esempi di trasmissione di padre in figlio, a partire da lui stesso.\nNel libro di Artemidoro Daldiense, sono citati numerosi poeti antichi, le letture e i suoi viaggi, da cui si desume l'alto livello culturale (e benessere famigliare). Stando ai suoi scritti, divenne l'interprete di riferimento per gli abitanti di Daldi che tramite lui interrogavano il dio Apollo.\nOper\u00f2, probabilmente, anche a Roma, sotto il regno di Antonino Pio e Marco Aurelio, secondo le indicazioni che si possono trarre dalla sua stessa opera, i primi tre libri della quale furono dedicati a Massimo di Tiro, operante appunto sotto gli ultimi Antonini. Il terminus post quem (o \"data al pi\u00f9 presto\"), che \u00e8 in genere riferito alla data di un'opera, per la sua biografia \u00e8 derivato dal fatto che menziona un sogno di Plutarco in punto di morte: essendo Plutarco morto intorno al 120 d.C., si pu\u00f2 presumere che egli sia nato dopo questa data.\nFu sicuramente un interprete di sogni professionista, avviando un'attivit\u00e0 che trasmise al figlio, come si nota dagli ultimi due libri dell'opera, che scrisse per fornire un prontuario all'erede per l'esercizio dell'onirocritica.\nGli.\nArtemidoro \u00e8 autore di uno dei pochi trattati del mondo greco a noi pervenutoci sull'interpretazione dei sogni, dal titolo \"Onirocritica\" (), in cinque libri. Le sue fonti dovevano essere molto ampie se, come egli stesso scrive, aveva letto sull'argomento tutto ci\u00f2 che era disponibile al suo tempo, raccolto durante i suoi viaggi in Asia, Grecia e Italia. Fu pubblicato per la prima volta in greco a Venezia nel 1518 e pi\u00f9 volte ristampato.\nIl libro primo e quarto iniziano con una esposizione sistematica del metodo. I primi tre libri, come detto, sono dedicati al sofista Massimo di Tiro. Preminente \u00e8 l'attenzione, nel libro I, dedicata all'anatomia e all'attivit\u00e0 del corpo umano: 82 capitoli interpretano la comparsa nei sogni di soggetti come la dimensione della testa, mangiare e l'attivit\u00e0 sessuale. Il secondo libro tratta di oggetti ed eventi nel mondo naturale, come il tempo, gli animali, gli dei e il volo. Il terzo libro \u00e8 di argomento vario.\nLa seconda parte del trattato (libri IV-V), come detto, \u00e8 dedicata al figlio dell'autore e comprende numerosi sogni con la loro spiegazione, ad uso pratico dell'interprete.\nOrigini e Sviluppi successivi.\nIl trattato di Artemidoro rappresenta anche una grande enciclopedia della cultura materiale del mondo greco-romano: in questo genere, \u00e8 uno dei testi pi\u00f9 ricchi a nostra disposizione, cos\u00ec come la storia naturale di Plinio il Vecchio, la \"Deipnosophistae\" di Naucratis e le opere dei lessicografi come Giulio Polluce. Sono tutte opere caratterizzate in una certa misura da un'ambizione enciclopedica.\nIl trattato di Artemidoro \u00e8 una tappa essenziale nella tradizione greco-orientale nell'interpretazione dei sogni, preceduta dall'opera di Antifonte di Ramnunte e seguita (e pi\u00f9 volte richiamata) in et\u00e0 bizantina dal trattato sui sogni dell'arabo e islamico Achmet: prima opera sul tema dei sogni in lingua araba, nota in tutto il Medioevo.\nIl trattato di Achmet (\"Oneirocriticon\") \u00e8 la raccolta della \"comune dottrina degli interpreti di sogni e visioni\" nelle antiche memorie di Egitto, Persia e India, popolazioni confinanti e con linguaggio e costumi affini agli Ebrei, che si trova in accordo con la tradizione della parafrasi caldea della Bibbia: \"dalla esposizione di Achmet risulta che molti dei loro tipi e delle loro figure, che sono insoliti e difficili per noi, siano stati famigliari per quelle nazioni orientali; almeno tra gli interpreti\".\nL'interpretazione dei sogni in Artemidoro.\nScopo principale di Artemidoro \u00e8 dimostrare che l'interpretazione dei sogni, come atto puramente conoscitivo, \u00e8 possibile (tesi che trovava un suo fondamento nell'idea stoica della \"simpatia\" universale). Terminato l'atto conoscitivo, e data quindi un'interpretazione dei sogni, Artemidoro non si azzarda a consigliare comportamenti futuri sulla base di tale interpretazione, discostandosi quindi da quelle pratiche magiche tanto in voga al suo tempo.\nNell'opera Artemidoro, in uno stile semplice, ma al tempo stesso elegante, offre una panoramica completa della materia onirica, fornendo una sistemazione scientifica dei sogni, basata sugli episodi storici, e distinguendo in tal modo i sogni legati al passato ed al presente e quelli relativi al futuro, interpretati come profetici e simbolici. Del resto \u00abArtemidoro, come molti dei suoi predecessori, \u00e8 stoico, o almeno inverniciato di stoicismo: di pi\u00f9 non abbiamo diritto di attenderci da un professionale della divinazione\u00bb.\nLa fortuna dell'opera fu ampia, come testimoniato anche da una versione araba dei primi tre libri, risalente all'877, ad opera di Hunayn ibn Ishaq, e pubblicata da Toufic Fahd con traduzione francese nel 1964 con il titolo \"Le livre des songes [par] Art\u00e9midore d'\u00c9ph\u00e8se\"."}
{"id": "236321", "revid": "1702319", "url": "https://it.wikipedia.org/wiki?curid=236321", "title": "Duomo di Colonia", "text": "Il duomo di Colonia \u00e8 una chiesa cattolica, il cui nome ufficiale \u00e8 chiesa dei Santi Pietro e Maria (in tedesco \"Hohe Domkirche St. Peter und Maria\").\nCon le sue Torri cuspidate di ben 157 metri di altezza, \u00e8 la seconda chiesa pi\u00f9 alta della Germania, dopo il Duomo di Ulma (completato nel 1890), e la terza pi\u00f9 alta al mondo.\nDal 1880 fino almeno al 1884 questa cattedrale \u00e8 stata l'edificio pi\u00f9 alto del mondo. \u00c8 inoltre una delle maggiori attrattive turistiche della Germania: nel 2004 \u00e8 stata visitata da circa 6 milioni di persone.\nStoria del duomo di Colonia.\nQuesto grandioso tempio in stile gotico, che si ispira alle grandi chiese di Amiens e di Beauvais, fu iniziato il 15 agosto 1248, giorno in cui l'arcivescovo Corrado di Hochstaden pos\u00f2 la prima pietra. L'edificio venne progettato da Mastro Gerardus che mor\u00ec durante i lavori. La costruzione dell'edificio richiese tuttavia pi\u00f9 di 600 anni, essendo stata ultimata solo nel 1880. Esso venne innalzato nel luogo in cui si trovavano diversi edifici di culto di epoca precedente: un tempio romano risalente al IV secolo, convertito in chiesa cristiana e noto col nome di \"Antica Cattedrale\", e un secondo edificio dell'818, noto col nome di \"Vecchia Cattedrale\", bruciato il 30 aprile 1248.\nL'odierna cattedrale venne costruita per ospitare le reliquie dei Re Magi (la cui cassa reliquiaria \u00e8 uno dei pi\u00f9 begli esempi di Arte mosana), portate da Milano dall'imperatore Federico Barbarossa e consegnate all'Arcivescovo di Colonia Rainald von Dassel nel 1164. Nel 1322 venne consacrato il coro della chiesa, ma dopo questi progressi relativamente rapidi i lavori andarono incontro ad un progressivo rallentamento, fino a fermarsi: nel 1560 non si era costruito che lo scheletro principale della struttura.\nFu solo nel XIX secolo, grazie alla riscoperta del Medioevo da parte del Romanticismo, che i lavori ripresero: una commissione della corte prussiana fece infatti ripartire la costruzione nel 1842, basandosi su schemi e progetti originari medievali, portando in meno di 40 anni la cattedrale allo stato che \u00e8 visibile oggi. Dell'enorme somma necessaria per completare i lavori, solo un terzo venne fornito dallo stato prussiano: la maggior parte fu frutto di una sottoscrizione popolare.\nNel 1880 il completamento di quella che all'epoca era la pi\u00f9 grande cattedrale della Germania venne festeggiato come un vero e proprio evento nazionale, 632 anni dopo l'inizio dei lavori. Alla cerimonia presenzi\u00f2 anche l'imperatore Guglielmo I. L'aspetto esteriore della chiesa \u00e8 rimasto fedele al progetto medievale, mentre il tetto venne realizzato in acciaio. Quando fu ultimata, la Cattedrale di Colonia era l'edificio pi\u00f9 alto del mondo, superato in questa classifica solo 4 anni pi\u00f9 tardi dal Washington Monument. Ha invece tuttora il primato della pi\u00f9 grande facciata del mondo per un edificio religioso.\nLa Cattedrale venne colpita 14 volte durante i bombardamenti aerei della seconda guerra mondiale, ma fortunatamente non collass\u00f2. I lavori di restauro terminarono nel 1956. Nel 1996 l'edificio \u00e8 stato inserito nell'elenco dei Patrimoni dell'umanit\u00e0 dell'UNESCO; nel 2004, tuttavia, venne inserito nella lista dei Patrimoni dell'umanit\u00e0 in pericolo, unico sito fra tutti quelli dell'Occidente, a causa delle alte costruzioni vicine e dell'impatto visivo da esse causato. La Cattedrale venne rimossa da questa lista nel 2006, dopo che le autorit\u00e0 decisero di limitare per legge l'altezza degli edifici costruiti nei pressi del monumento.\nIl 18 agosto 2005 la Cattedrale venne visitata da papa Benedetto XVI in occasione delle festivit\u00e0 della Giornata Mondiale della Giovent\u00f9. In quella occasione fu eseguita, in forma di concerto, la Missa Solemnis Op.123 di Ludwig van Beethoven.\nDescrizione.\nArchitettura.\nL'architettura della Cattedrale di Colonia si basa molto su quella della cattedrale di Amiens, soprattutto in merito alla pianta, allo stile e alle proporzioni della navata centrale. La pianta \u00e8 a forma di croce latina, come di consueto nelle cattedrali gotiche. Ha due navate su entrambi i lati, che aiutano a sostenere una delle volte gotiche pi\u00f9 alte del mondo, essendo alte quasi quanto quella della sfortunata Cattedrale di Beauvais, in gran parte crollata. Esternamente la spinta verso l'esterno della volta \u00e8 scaricata su archi rampanti alla maniera francese. L'abside, rivolta verso oriente, \u00e8 cinta dal deambulatorio con sette cappelle radiali.\nEsternamente, anche a distanza, spiccano le due alte torri campanarie della facciata e le molte guglie.\nInternamente, il coro medievale \u00e8 stato pi\u00f9 volte rimaneggiato, particolarmente nel XIX secolo. Presenta un forte influsso del gotico francese nella volta altissima e nelle eleganti bifore del triforio. Le bifore del cleristorio sono particolarmente alte per permettere una buona illuminazione di tutto lo spazio interno. Alternati alle finestre vi sono i grandi pilastri a fascio, che sorreggono le volte a crociera quadripartite.\nFra le opere conservate nel coro, molte sono originali e si sono salvati dalle distruzioni dell'occupazione francese. Fra queste, vi \u00e8 una grande statua di pietra raffigurante \"San Cristoforo\", che guarda in basso verso il luogo dove, fino all'ampliamento del XIX secolo, si trovava l'ingresso principale della chiesa.\nLa navata centrale \u00e8 arricchita da un buon numero di vetrate policrome del XIX secolo tra cui cinque, situate nel lato sud, sono denominate \"Bayernfenster\", donate da Ludovico I Re di Baviera.\nI tesori.\nLa Cattedrale possiede 12 campane. La prima fu la Dreik\u00f6nigenglocke (\"campana dei tre re\"), del peso di 3,4 tonnellate, fusa nel 1418 ed installata nel 1437, rifusa nuovamente nel 1880. Le campane dette \"Pretiosa\" (10 tonnellate, all'epoca la pi\u00f9 grande dell'Occidente) e \"Speciosa\" (4,3 tonnellate) vennero installate nel 1448 e da allora sono sempre rimaste al loro posto. La pi\u00f9 grande delle campane del Duomo \u00e8 la Petersglocke (\"Campana di San Pietro\"), fusa nel 1922 e pesante 24 tonnellate, la pi\u00f9 grande del mondo fra quelle installate su torre (la campana della pace di Newport, in Kentucky, \u00e8 pi\u00f9 grande ma \u00e8 collocata su una struttura monumentale in acciaio e vetro; quella di Gotenba, in Giappone, le supera entrambe, ma \u00e8 sorretta da pilastri metallici). A sua volta, la Petersglocke \u00e8 stata fusa in sostituzione della grande Kaiserglocke (Campana dell'imperatore), che era stata realizzata nel 1873 per celebrare la vittoria nella Guerra Franco - Prussiana, pesava 27 tonnellate ed era stata successivamente distrutta nel 1918 per utilizzarne il bronzo per usi bellici.\nL'Arca dei Re Magi (in tedesco \"Dreik\u00f6nigenschrein\"), la pi\u00f9 celebre opera d'arte contenuta all'interno della Cattedrale, situata dietro l'altare principale e risalente al XIII secolo: in legno e argento dorato, pesante trecento chili, alta pi\u00f9 di un metro e mezzo e lunga pi\u00f9 di due metri, \u00e8 il pi\u00f9 grande sarcofago d'Europa. Contiene le reliquie dei Magi, trafugate da Federico I Barbarossa dalla Basilica di Sant'Eustorgio a Milano.\nNel duomo \u00e8 presente la tomba di Richeza di Lotaringia.\nOrgani a canne.\nL'organo maggiore \u00e8 situato sull'ampia cantoria della navata laterale destra del braccio settentrionale del transetto; venne realizzato nel 1948 dalla ditta organaria Klais (\"opus 1000\"). Originariamente dotato di 68 registri, venne ampliato dai costruttori stessi una prima volta nel 1956 e poi nel 2002, in occasione di un ampio intervento di restauro; nel 2006 furono aggiunti due registri ad ancia \"en chamade\" posti sui triforii laterali della prima campata della navata centrale dell'aula. Lo strumento ha un'intonazione neobarocca e dispone di 94 registri dei quali 90 reali; fra di essi figura anche uno dei tre esemplari del registro \"Vox balenae 64\"'. La consolle \u00e8 collocata sulla cantoria e comanda anche l'organo della navata, ed ha quattro tastiere e pedaliera.\nDavanti alla parete di sinistra della settima campata della navata maggiore, sospeso su una propria cantoria posta all'altezza del triforio vi \u00e8 l'organo Klais \"opus 1770\", risalente al 1998; esso ha un peso complessivo di 30\u00a0t ed \u00e8 sorretto da quattro funi in acciaio che pendono dalla sovrastante volta. Lo strumento \u00e8 a trasmissione mista, con 53 registri su tre manuali e pedale per un totale di canne.\nLa cattedrale \u00e8 dotata anche di un organo positivo a cassapanca, di 3 registri.\nFurono realizzati da Romanus Seifert i due strumenti a trasmissione meccanica con due manuali e pedale, rispettivamente della Marienkapelle e della Sakramentskapelle. Il primo risale al 1963 e reimpiega la cassa di un organo di Peter Weidtman, e il materiale fonico di uno del 1874 di Daniel Roetzel; ha 12 registri. Il secondo, invece, \u00e8 del 1962 ed ha 15 registri."}
{"id": "236325", "revid": "486946", "url": "https://it.wikipedia.org/wiki?curid=236325", "title": "Massud", "text": ""}
{"id": "236326", "revid": "1318658", "url": "https://it.wikipedia.org/wiki?curid=236326", "title": "Libro della pericope di Enrico II", "text": "Il Libro della pericope di Enrico II, conservato alla Bayerische Staatsbibliothek di Monaco (Clm 4452) \u00e8 un evangelistario realizzato tra il 1007 e il 1012 nell'Abbazia di Reichenau per l'imperatore Enrico II e per sua moglie Cunegonda.\nIl libro, rilegato in oro e avorio, si compone di 10 pagine decorate, 148 iniziali e 28 raffigurazioni a tutta pagina: l'immagine dedicatoria con l'incoronazione della coppia imperiale ad opera di Cristo, in presenza dei santi Pietro e Paolo, e nel registro inferiore le allegorie di Roma, della Gallia e della Germania; dalle raffigurazioni dei quattro evangelisti e da 23 scene, inserite all'interno di semplici e sottili cornici a listello, tratte dal Nuovo Testamento. La maggior parte di queste \u00e8 collocata su un'unica facciata oppure ordinate su registri sovrapposti. In due soli casi - l\"'Adorazione dei Magi\" e la \"Visita delle donne al sepolcro\" - lo spazio figurativo \u00e8 compreso su due pagine.\nNella scena con la \"Visita delle donne al sepolcro\", sulla pagina di sinistra si vedono le tre donne con i recipienti degli unguenti, che stanno davanti alla tomba; mentre sulla pagina di destra si apre la cavit\u00e0 del sepolcro vuoto, dove l'angelo con la tunica bianca, la toga dorata e le ali spiegate, sopra al coperchio del sarcofago di colore verde, mentre saluta e benedice le donne commosse e con le vesti variopinte agitate dal vento. L'evento drammatico \u00e8 accentuato dall'uso di isolare le figure su un'uniforme sfondo dorato.\nNel 2003, insieme ad altri manoscritti realizzati presso lo \"scriptorium\" dell'Abbazia di Reichenau, venne inserito dall'UNESCO nell'Elenco delle memorie del mondo."}
{"id": "236328", "revid": "14894", "url": "https://it.wikipedia.org/wiki?curid=236328", "title": "Perikopenbuch Heinrich und Kunigunde", "text": ""}
{"id": "236331", "revid": "125895352", "url": "https://it.wikipedia.org/wiki?curid=236331", "title": "Metropolitana leggera", "text": "La metropolitana leggera \u00e8 un mezzo di trasporto veloce di massa con le caratteristiche della metropolitana, ma con portata oraria inferiore.\nDescrizione.\nLa norma UNI 8379-2000 definisce la metropolitana leggera come un \u00absistema di trasporto rapido di massa che mantiene le caratteristiche della metropolitana\u00bb classica, \u00abad eccezione della portata oraria, che risulta ridotta a causa della limitata capacit\u00e0 dei convogli\u00bb. La norma (in Allegato B) fornisce alcuni parametri caratteristici per le metropolitane leggere:\nLa \"capacit\u00e0\" dei convogli pu\u00f2 scendere a 200 passeggeri nei sistemi con distanziamento di 90 secondi, per esempio metropolitana automatica integrale.\nTra le caratteristiche contemplate nel medesimo allegato, per le metropolitane \u00e8 previsto l'incarrozzamento a raso.\nLa stessa norma considera questi parametri \"puramente indicativi\" e quindi \u00abpossono essere intesi come un utile strumento di riferimento per un linguaggio comune fra gli operatori del settore\u00bb.\nSi tratta in definitiva di un trasporto rapido di elevata capacit\u00e0 molto simile alla classica metropolitana, di cui conserva le caratteristiche di totale separazione o assenza di interferenza con altri sistemi di trasporto, la cui circolazione \u00e8 regolata da segnali e sistemi di sicurezza, che tuttavia utilizza rotabili di dimensioni minori e di minore capacit\u00e0 oraria di trasporto di persone.\nCaratteristiche dei tratti di metropolitana leggera sono anche il passaggio in galleria in aree fortemente urbanizzate e tratti sopraelevati per l'eliminazione d'incroci sullo stesso livello.\nI rotabili ricevono l'energia motrice tramite \"trolley\" da linea elettrica o specie nei tratti in galleria da rotaie percorse da corrente.\nTecnologia.\nIl materiale rotabile e di conseguenza le infrastrutture utilizzate per realizzare le reti metropolitane leggere sono molteplici:\nLe tecnologie poi possono essere ibride. Ad esempio tutte le reti VAL sono anche automatiche.\nAltri termini e significati impropri.\nL'espressione metropolitana leggera viene talvolta usata impropriamente per indicare servizi ferroviari di tipo suburbano.\nAlcuni sistemi, definiti \"metropolitana leggera\" essendo frutto del potenziamento di preesistenti linee tranviarie (mediante protezione della sede, asservimento semaforico, eliminazione degli incroci a raso, interramento di alcune tratte), presentano di conseguenza difformit\u00e0 dalla norma generale. Questi sistemi sono pi\u00f9 precisamente delle metrotranvie.\nTalvolta, per indicare i sistemi di metropolitana leggera, viene utilizzata l'espressione \"pre-metro\", di derivazione francese. I sistemi \"pre-metro\" sono sistemi che utilizzano veicoli tranviari in linee metrotranviarie con tratti in galleria nelle zone centrali urbane. La locuzione \"ferrovia metropolitana\", spesso considerata un sinonimo, deriva invece dal tedesco \"Stadtbahn\". Le \"Stadtbahn\" sono esercitate da vetture tranviarie. I sistemi \"pre-metro\" e i sistemi \"Stadtbahn\" non sono metropolitane leggere in senso proprio ma metrotranvie anche se, per il servizio svolto e per le capacit\u00e0 di trasporto, a volte sono sistemi intermedi tra metrotranvie e metropolitane leggere.\nIn inglese per differenziare i due servizi vengono usati i seguenti due termini: "}
{"id": "236337", "revid": "4106", "url": "https://it.wikipedia.org/wiki?curid=236337", "title": "RBMK", "text": ""}
{"id": "236344", "revid": "11771", "url": "https://it.wikipedia.org/wiki?curid=236344", "title": "L3T4", "text": ""}
{"id": "236345", "revid": "1318658", "url": "https://it.wikipedia.org/wiki?curid=236345", "title": "Arco olimpico di Torino", "text": "Larco olimpico di Torino \u00e8 uno dei simboli architettonici urbani rimasti in memoria dei XX Giochi olimpici invernali che si svolsero nel 2006 a Torino.\nSi tratta di un grande arco in metallo, di colore rosso e dalla forma parabolica, alto 69 metri e lungo 55. \u00c8 situato a Torino sud (Circoscrizione 8), nel sotto-quartiere di Borgo Filadelfia (quartiere Lingotto), ed \u00e8 attraversato dalla Passerella Olimpica, un ponte pedonale lungo 400 metri che unisce l'ex villaggio olimpico di via Giordano Bruno al complesso del Lingotto nel quartiere di Nizza Millefonti.\nCaratteristiche.\nL'arco olimpico, tutt'oggi esistente, ha anche una funzione pratica, in quanto unisce due parti di Torino sud, divise dalla linea ferroviaria del Lingotto e precedentemente unite soltanto dai cavalcavia di via Passo Buole e dal sottopasso stradale di corso Giambone. La sua funzione simbolica invece, fu quella di struttura innovativa, rappresentante il rinnovamento urbanistico del 2006 avvenuto in occasione dei giochi olimpici. Visibile da lontano, \u00e8 una delle strutture pi\u00f9 alte della citt\u00e0. Il suo colore rosso lo distingue dal resto dell'impianto urbano, pur rimanendo nel tema dell'adiacente ex villaggio olimpico delle vie Giordano Bruno e Zino Zini, costruito nel 2006 da prefabbricati di acceso colore sul terreno dell'ex deposito dei Mercati Ortofrutticoli all'Ingrosso (MOI), i vecchi mercati generali di Torino dal 1925 al 1976.\nDurante i Giochi Olimpici del 2006, la passerella permise agli atleti di scavalcare la ferrovia Torino sud, spostandosi dagli alloggi agli impianti di gara della parte est. Il collegamento pedonale rimane ancor oggi come utile collegamento pedonale tra piazza Galimberti e il centro polifunzionale del Lingotto, dal quale a sua volta si accede alla linea metropolitana di via Nizza, nel quartiere Nizza Millefonti.\nL'arco rosso invece, \u00e8 alto 69 metri e lungo 55, pesa 460 tonnellate ed \u00e8 sorretto da 32 fasci di cavi (chiamati tecnicamente stralli) con una lunghezza massima di 113 metri. Il principio strutturale \u00e8 lo stesso della ruota di bicicletta, dove l'arco corrisponde al cerchione, gli stralli ai raggi, e l'impalcato del ponte al pignone. L'arco ha sezione triangolare, \u00e8 inclinato per favorire la geometria degli stralli, ed \u00e8 asimmetrico a causa dell'andamento incurvato della passerella. Le fondazioni sono profonde 20 metri ed hanno un peso di 162 tonnellate.\nLa passerella pedonale \u00e8 lunga 368 metri, ha un'altezza massima di 11,8 metri, comprende una campata unica di 156 metri senza appoggi, sostenuta da cavi, e altre due campate lunghe complessivamente 212 metri, con appoggi.\nStoria.\nNell'ambito dei lavori per le Olimpiadi venne lanciato, inizialmente, un bando di concorso per la sola passerella, con la richiesta di una assoluta innovazione tecnica. Il progetto finale \u00e8 frutto della collaborazione tra lo studio italiano Camerana&amp;Partners per le fasi preliminare e definitiva, nonch\u00e9 coordinatore lungo tutto il processo, e l'architetto inglese Hugh Dutton, il quale ne ha sviluppato la progettazione tecnica ed esecutiva, preceduta da prove aerodinamiche in galleria del vento, e diretto l'intero lavoro.\nLa costruzione avvenne in varie fasi: le piastre di acciaio furono dapprima inviate in Bulgaria e saldate in conci intermedi; questi furono rispediti a Savona via nave, e infine uniti insieme a terra direttamente in sito a Torino. La costruzione del ponte fu invece affidata alle ditte ATI Sermeca (mandataria) e Falcone (mandante).\nL'arco fu poi innalzato totalmente il giorno 25 settembre 2005: l'operazione richiese l'interruzione del traffico ferroviario per quasi tutta la giornata, pi\u00f9 l'uso di due gru speciali.\nL'apertura al pubblico della passerella avvenne il 30 ottobre 2006. Il ponte pedonale \u00e8 aperto tutti i giorni della settimana per quindici ore, dalle 6:00 del mattino alle 24:00. Il 4 novembre 2006 la passerella fu invasa pacificamente dai ciclisti di Massa Critica di Torino, con l'obiettivo di evidenziare i grossi problemi di accesso e transito sulla passerella per le biciclette.\nL'area ristrutturata di quello che fu l'ex deposito dei vecchi mercati ortofrutticoli \"M.O.I.\" (\"M\"ercati \"O\"rtofrutticoli all\"'I\"ngrosso), ai piedi della passerella, non fu pi\u00f9 utilizzata."}
{"id": "236347", "revid": "2730", "url": "https://it.wikipedia.org/wiki?curid=236347", "title": "Glass Bead Game", "text": "Il Glass Bead Game o Glassperlenspiel (\"gioco delle perle di vetro\") \u00e8 un gioco astratto della famiglia dei mancala moderni. Fu inventato dall'olandese Christian Freeling, e viene citato anche da Wayne Schmittberger nel saggio \"New Rules for Classic Games\" come un mancala rivoluzionario. Il nome del gioco \u00e8 un riferimento al romanzo \"Il giuoco delle perle di vetro\" di Hermann Hesse. Il Glassperlenspiel si pu\u00f2 considerare una variante del Wari, ma utilizza pezzi di due diversi generi, e alcuni di essi sono persino numerati; in questo modo si distingue da tutti i mancala tradizionali, in cui i pezzi sono sempre indifferenziati. Altri inventori di mancala moderni hanno cercato l'innovazione diversificando i pezzi; si veda per esempio lo Space Walk.\nRegole.\nTavoliere e disposizione iniziale.\nIl Glass Bead Game utilizza un tavoliere di dimensioni insolite, composto da 2 file di sole 5 buche ciascuna; ogni giocatore possiede la fila di buche pi\u00f9 vicina. Ogni giocatore possiede inoltre un granaio detto \"tazza\" in cui depositare i pezzi catturati. I pezzi utilizzati sono 10 \"sassi\" (indistinti) e due serie di 5 gemme numerate da 1 a 5. All'inizio, ciascuna buca contiene un sasso e una gemma. Ogni serie di gemme occupa una fila, con la gemma marcata 1 nella prima buca da destra, quella da 2 nella seconda, e cos\u00ec via fino alla gemma marcata 5 nella buca pi\u00f9 a sinistra.\nTurno.\nIl giocatore di turno preleva tutti i pezzi da una delle sue buche e li semina in senso antiorario. Il giocatore pu\u00f2 scegliere liberamente quale dei pezzi prelevati depositare in ciascuna buca (si ricordi che in questo gioco i pezzi sono distinti). Come nel Wari, la buca da cui sono stati prelevati i pezzi dev'essere saltata se la semina esegue un giro completo del tavoliere.\nLa semina si conclude in una cattura se l'ultimo pezzo depositato \u00e8 una pietra, e la buca in cui viene depositato \u00e8 nella fila avversaria e contiene esattamente un pezzo:\nAncora dal Wari \u00e8 tratta una \"regola del dar da mangiare\": se un giocatore, alla fine del proprio turno, si trova senza pezzi, l'altro \u00e8 tenuto a fare una mossa tale da riempire qualcuna delle sue buche. A differenza del Wari, un giocatore che \"non possa\" \"dar da mangiare\" all'avversario \"perde\" la partita immediatamente (nel Wari la vincerebbe).\nFine del gioco.\nQuando tutte le gemme sono state catturate, il gioco continua con solo le pietre (che, secondo le regole descritte sopra, non possono mai essere catturate). In questa fase finale la regola del \"dar da mangiare\" non vale pi\u00f9. Quando un giocatore inizia il proprio turno senza pezzi, la partita termina, con il seguente risultato: se l'avversario del giocatore rimasto senza pezzi ha almeno 15 punti, vince; altrimenti, perde. I punti si contano sommando i numeri marcati sulle gemme."}
{"id": "236351", "revid": "44939", "url": "https://it.wikipedia.org/wiki?curid=236351", "title": "LFA-2", "text": ""}
{"id": "236352", "revid": "1305772", "url": "https://it.wikipedia.org/wiki?curid=236352", "title": "Blaxploitation", "text": "La blaxploitation - fusione delle due parole inglesi \"black\" (nero) ed \"exploitation\" (sfruttamento) - \u00e8 stato un genere di film che nacque negli Stati Uniti, nei primi anni settanta, quando molti film d'exploitation furono realizzati a basso costo avendo come pubblico di riferimento gli afroamericani.\nI film avevano principalmente attori afroamericani, erano diretti da registi afroamericani ma anche bianchi, e furono i primi ad avere colonne sonore di musica soul o funk. Sebbene criticati dagli attivisti per i diritti civili a causa del loro uso di stereotipi, essi riscossero grande successo colmando la lacuna inerente all'offerta di intrattenimento appositamente creato per gli afroamericani e furono immensamente popolari tra il pubblico di colore, ma anche tra i bianchi.\nIl termine blaxploitation \u00e8 stato sempre contestato dagli attori e dai registi che ne presero parte, perch\u00e9 considerato offensivo e poco valorizzante.\nStoria.\nInfluenze.\nLe influenze alla base della blaxploitation possono essere fatte risalire alla met\u00e0 degli anni sessanta e principalmente alle rivolte nei ghetti afroamericani (soprattutto in quello di Watts, avvenuta nel 1965), alle battaglie per i diritti civili e all'avvento delle Pantere Nere.\nOrigini.\nIl prototipo della blaxploitation \u00e8 considerato \"Pupe calde e mafia nera\", diretto nel 1970 da Ossie Davis. Il film narra di due poliziotti afroamericani che operano a Harlem ed \u00e8 il primo a contenere una colonna sonora soul e funky e a rivolgersi esclusivamente a un pubblico afroamericano.\n1971: nasce la blaxploitation.\nIl primo vero film blaxploitation \u00e8 considerato \"Sweet Sweetback's Baadasssss Song\", film indipendente scritto, diretto e interpretato da Melvin Van Peebles nel 1971. Il film narra di un gigol\u00f2 afroamericano che dopo aver ucciso due poliziotti \u00e8 braccato ed \u00e8 costretto a una perenne fuga, ed \u00e8 stato il primo film a mostrare un afroamericano che si ribella all'uomo bianco e alla fine riesce a salvarsi. Costato appena dollari, il film ne incass\u00f2 e apr\u00ec la strada agli altri film con protagonisti eroi afroamericani.\nIl film che rese popolare la blaxploitation fu per\u00f2 \"Shaft il detective\", diretto da Gordon Parks nel 1971. Il film narra di un detective privato afroamericano, interpretato dall'ex modello Richard Roundtree, che per trovare una ragazza rapita media tra la mafia e la polizia. \"Shaft\" riscosse un enorme successo di pubblico: costato dollari, ne incass\u00f2 . Inoltre vinse un Oscar per la migliore canzone, andato a Isaac Hayes, e ricevette un'altra nomination per la colonna sonora. Prodotto dalla Metro-Goldwyn-Mayer, all'epoca in grave crisi, il film salv\u00f2 la casa di produzione dalla bancarotta. \"Shaft\" gener\u00f2 due sequel: \"Shaft colpisce ancora\", diretto nel 1972 da Gordon Parks, e \"Shaft e i mercanti di schiavi\", diretto da John Guillermin nel 1973. Nel 2000 fu girato il remake, \"Shaft\", diretto dall'afroamericano John Singleton e interpretato da Samuel L. Jackson. Nel 2019 esce il secondo Shaft interpretato da Samuel L. Jackson.\n1972: inizia l'invasione.\nDopo il grande successo riscosso da \"Shaft\", Hollywood si convinse che produrre film di blaxploitation sarebbe stato molto redditizio. Inizi\u00f2 cos\u00ec l'invasione di film blaxploitation: nel 1972 la Warner Bros. produsse \"Superfly\", diretto da Gordon Parks jr, figlio di Gordon Parks. Il film mette in scena le avventure di Youngblood Priest (interpretato da Ron O'Neal), uno spacciatore che vive nel lusso ostentato e veste abiti sgargianti. Anche questo film riscosse un ottimo successo al botteghino, e gener\u00f2 due sequel: \"Superfly T.N.T.\", diretto da Ron O'Neal nel 1973, e \"Il ritorno di Superfly\", diretto da Sig Shore nel 1990. Il film gener\u00f2 per\u00f2 anche le prime polemiche da parte della stampa, che accus\u00f2 la pellicola di glorificare troppo il protagonista e di eccedere nella violenza.\nSempre nel 1972 usc\u00ec nelle sale cinematografiche statunitensi \"Blacula\", horror che fin dal titolo si propone come una rivisitazione in chiave afroamericana del celebre conte Dracula e delle sue diverse versioni cinematografiche. Diretto da William Craine, il film \u00e8 divenuto uno tra i cult movie pi\u00f9 amati della blaxploitation e riscosse un buon successo tra il pubblico, generando anch'esso un sequel, \"Scream Blacula Scream\", diretto nel 1973 da Bob Kelljan. Inoltre il film ispir\u00f2 una serie di film horror-blaxploitation, come \"Abby\", \"Sugar Hill\" e \"Blackenstein\".\nNel 1972 uscirono altri titoli blaxploitation divenuti cult, come \"Rubare alla mafia \u00e8 un suicidio\", diretto da Barry Shear e interpretato da Yapeth Kotto, e \"Donne in catene\", diretto da Eddie Romero e interpretato da Pam Grier.\n1973: l'avvento delle eroine afroamericane.\nNel 1973 uscirono due film aventi per protagoniste due donne afroamericane forti, indipendenti e altamente sexy: i film erano \"\", diretto da Jack Starrett e interpretato da Tamara Dobson, nel ruolo di un'agente speciale che lotta contro il traffico di droga, e \"Coffy\", diretto dal bianco Jack Hill (considerato uno dei migliori registi di film blaxploitation) e interpretato da Pam Grier, nel ruolo di un'infermiera che si vendica della sorella andata in overdose per colpa di un gruppo di spacciatori.\nIl successo di entrambi i film diede il via a un filone interno alla blaxploitation, con protagoniste donne afroamericane che si ribellavano al potere maschile e si vendicavano dei torti subiti, non perdendo mai la loro femminilit\u00e0. Tra i titoli pi\u00f9 noti, \"Foxy Brown\", diretto da Jack Hill nel 1974 e interpretato sempre da Pam Grier, \"Black Belt Jones\", commistione tra la blaxploitation e i film di kung fu, diretto da Robert Clouse nel 1974 e interpretato da Gloria Hendry, \"Sheba, Baby\", diretto nel 1975 da William Girdler e interpretato nuovamente dalla Grier, e \"Polizia investigativa femminile\", diretto nel 1974 da Lee Frost e interpretato da Jeannie Bell.\nPolemiche e fine della blaxploitation.\nLe critiche maggiori alla blaxploitation arrivarono dalla NAACP (Associazione Nazionale per il Progresso delle Persone di Colore), dalla Southern Christian Leadership Conference (Conferenza per la Guida Cristiana del Sud), e dalla Urban League (Lega Urbana), che si associarono per formare la \"Coalition Against Blaxploitation\" (Coalizione contro la Blaxploitation). La polemica fu ingrandita a causa del fatto che questi film erano spesso scritti e diretti da bianchi, anche se film scritti da afroamericani con tematiche simili furono ugualmente catalogati come blaxploitation.\nAppoggiato da molti addetti ai lavori, questo gruppo ottenne molta attenzione da parte dei mass media, e velocizz\u00f2 la morte del genere, avvenuta tra il 1975 e il 1976.\nAnche se molti continuano a ritenere razzista questo genere di film, alcuni studiosi di cinema lo difendono, ritenendolo un mezzo per aumentare la presenza di afroamericani sugli schermi. Questi film inoltre spianarono la strada a successivi film per il grande pubblico incentrati sui problemi dei ghetti afroamericani.\nLe principali accuse, da parte delle associazioni che si battono per i diritti dei neri, riferite alla blaxploitation sono quelle di stereotipare e di mettere in cattiva luce la comunit\u00e0 nera nonch\u00e9 di razzismo e di sfruttamento delle medesime comunit\u00e0.\nAnni novanta: la blaxploitation torna di moda.\nNegli anni novanta si \u00e8 avuto un ritorno di fiamma verso la blaxploitation: film come \"New Jack City\", diretto dal figlio di Melvin Van Peebles, Mario Van Peebles nel 1991 e interpretato da Wesley Snipes, \"Rabbia ad Harlem\", sequel di \"Pupe calde e mafia nera\" diretto dall'afroamericano Bill Duke nel 1991, \"Original Gangstas\", diretto da Larry Cohen e interpretato da icone del genere come Fred Williamson, Pam Grier, Jim Brown, Ron O'Neal e Richard Roundtree, e \"Hoodlum\", diretto da Bill Duke e interpretato da Laurence Fishburne, riportarono alla ribalta il genere, ottenendo buoni riscontri sia da parte del pubblico sia della critica cinematografica.\nA far ritornare definitivamente di moda la blaxploitation fu per\u00f2 \"Jackie Brown\", diretto nel 1997 da Quentin Tarantino e interpretato da Pam Grier. Il film, fin dal titolo che rimanda a \"Foxy Brown\", rese omaggio al genere e nello stesso tempo lo reinvent\u00f2, proponendo nuovamente un'eroina femminile afroamericana, scevra per\u00f2 dei connotati vendicativi e violenti delle pellicole dell'epoca.\nTematiche e stile.\nQuasi tutti i film di blaxploitation contenevano eccessi di violenza e di sesso. Quando erano ambientati nel Nord degli Stati Uniti, essi tendevano a svolgersi nei ghetti e a trattare di sfruttatori di prostitute, trafficanti di droga e assassini di professione. Quando erano ambientati nel Sud, i film spesso si svolgevano in una piantagione e trattavano di schiavit\u00f9 e di mescolanza tra le razze.\nAltre peculiarit\u00e0 del genere sono un montaggio rapido, l'importanza della colonna sonora, riprese quasi tutte effettuate in esterni, per le strade, e una fotografia \"sporca\"."}
{"id": "236354", "revid": "1305772", "url": "https://it.wikipedia.org/wiki?curid=236354", "title": "T11", "text": ""}
{"id": "236355", "revid": "1864952", "url": "https://it.wikipedia.org/wiki?curid=236355", "title": "Space Duel", "text": "Space Duel \u00e8 un videogioco arcade a grafica vettoriale presentato da Atari nel 1982 come successore di \"Asteroids Deluxe\". Terzo capitolo della serie di \"Asteroids\", fu messo in commercio per rimpiazzare il suo predecessore, che non aveva ripagato le aspettative di vendita. Rispetto ad \"Asteroids Deluxe\", in \"Space Duel\" gli asteroidi erano sostituiti da diverse figure geometriche. Altro punto distintivo del gioco era la grafica a colori.\n\"Space Duel\" fu il primo e unico gioco vettoriale di Atari multi-utente, in cui i giocatori potevano scegliere una speciale modalit\u00e0 cooperativa per terminare il gioco.\nModalit\u00e0 di gioco.\nDerivando da \"Asteroids Deluxe\", il gioco \u00e8 molto simile ad esso: il giocatore deve totalizzare il punteggio pi\u00f9 alto possibile distruggendo tutti i nemici e gli oggetti presenti sullo schermo. Il gioco termina quando il giocatore esaurisce le vite a disposizione. Una delle novit\u00e0 di \"Space Duel\" \u00e8 la possibilit\u00e0 di giocare, oltre alle classiche modalit\u00e0 \"partita singola\" e \"partita doppia\", in una particolare modalit\u00e0 cooperativa nella quale le navicelle dei 2 giocatori sono collegate tra loro e si muovono come un blocco unico.\nAll'inizio del gioco viene data la possibilit\u00e0 di scegliere tra 4 modalit\u00e0:\nCome in \"Asteroids Deluxe\", anche in \"Space Duel\" il giocatore \u00e8 rappresentato da una navicella che si muove in uno spazio toroidale (se un oggetto esce dallo schermo a sinistra o in alto, rientra rispettivamente a destra o in basso). Ogni livello del gioco \u00e8 completato quando il giocatore distrugge tutti gli oggetti presenti sullo schermo. Gli oggetti geometrici sono spezzettabili: se si colpisce un oggetto di dimensioni grandi, questo si spezzer\u00e0 in 2 frammenti di dimensioni medie; ognuno di questi frammenti, se colpito, dar\u00e0 origine a 2 frammenti piccoli.\nSullo schermo possono comparire anche dei dischi volanti e dei satelliti, che sparano a caso un po' verso la navicella del giocatore ed un po' verso gli altri oggetti presenti. Ogni tanto appaiono 2 dischi volanti che si sparano a vicenda allontanandosi l'uno dall'altro: in questo caso il pericolo \u00e8 rappresentato dal ritrovarsi nel loro tiro incrociato.\nEsiste un altro tipo di oggetto denominato \"debris\", detrito. Anche questo pu\u00f2 essere colpito ma pi\u00f9 un detrito viene colpito pi\u00f9 esso diventa aggressivo.\nQuando tutti gli oggetti sullo schermo sono stati distrutti, il giocatore viene introdotto ad un livello bonus in cui il giocatore verr\u00e0 attaccato dagli oggetti denominati \"star\" (stella) e \"spark\" (scintilla). Il livello bonus dura finch\u00e9 il giocatore non distrugge tutti gli oggetti nemici oppure viene distrutto da uno di essi. Terminato il livello bonus, il giocatore accede al livello successivo.\nControlli.\nCome il suo predecessore, anche in \"Space Duel\" il giocatore comanda la sua navicella mediante l'uso di 5 pulsanti, che controllano rispettivamente la rotazione (a sinistra o a destra), i motori, il fuoco (ogni navicella pu\u00f2 sparare un massimo di 8 missili: quando uno di questi colpisce un oggetto, si rende nuovamente disponibile un missile), gli scudi (che, come in \"Asteroids Deluxe\", una volta attivati proteggono la o le navicelle per un determinato periodo di tempo e non possono essere riattivati finch\u00e9 il giocatore non perde una vita), lo \"start\" (per avviare il gioco dopo l'inserimento dei soldi e per far partire la modalit\u00e0 selezionata) ed il \"select\" (per scegliere la modalit\u00e0 di gioco).\nElementi del gioco.\nNavicelle dei giocatori.\nEsistono 2 navicelle che possono essere comandate dai giocatori: esse si differenziano per il colore, rosso o verde, e per chi le pu\u00f2 comandare. La navicella rossa \u00e8 comandata dal giocatore uno mentre la navicella verde \u00e8 comandata dal giocatore due. Nella modalit\u00e0 collegata il giocatore uno pu\u00f2 controllare entrambe le navicelle. Per\u00f2, in questo caso, il giocatore uno pu\u00f2 attivare i motori solo della navicella rossa, rendendo il controllo pi\u00f9 difficoltoso: questo \u00e8 lo scotto da pagare per avere il doppio della potenza di fuoco. Le navicelle sono dotate, come in \"Asteroids Deluxe\", di scudi protettivi azionabili dal giocatore.\nLe navicelle possono ruotare e muoversi in ogni direzione. Esiste un certo \"attrito\" nel gioco per cui una navicella, se lasciata alla deriva, lentamente rallenter\u00e0 fino a fermarsi del tutto. Qualunque collisione con un oggetto o uno sparo nemico risulta letale per la navicella. Fa eccezione la modalit\u00e0 collegata, in cui le navicelle possono assorbire due collisioni: la prima indebolir\u00e0 una delle due navicelle, che vedr\u00e0 ridotta la sua potenza di fuoca; la seconda distrugger\u00e0 la navicella colpita, ed il fuoco inizier\u00e0 a propagarsi sul collegamento finch\u00e9, dopo un certo lasso di tempo, non avr\u00e0 raggiunto anche l'altra navicella, distruggendo anche questa.\nOggetti geometrici.\nGli oggetti geometrici sono oggetti dalle forme pi\u00f9 bizzarre che devono essere distrutti per poter passare al livello successivo. Ogni oggetto colpito si frammenta originando 2 pezzi medi; colpire un pezzo medio d\u00e0 origine a 2 frammenti piccoli. Pi\u00f9 i frammenti sono piccoli e pi\u00f9 velocemente si muovono sullo schermo. Nuovi oggetti vengono inseriti ai livelli 1, 2, 4, 7, 10, 13 e 16.\nDetriti spaziali.\nI detriti sono indicati come una piccola croce pulsante che si muove per lo schermo. Il numero di detriti presenti aumenta di 1 unit\u00e0 per livello, fino ad un massimo di 5. I detriti fluttuano nello schermo in una direzione: se vengono colpiti da uno sparo cambiano colore e diventano aggressivi, iniziando a seguire la navicella del giocatore. I detriti possono essere colpiti finch\u00e9 non diventano bianchi: a questo punto un ulteriore colpo li fa scomparire. Essi per\u00f2 riappaiono istantaneamente e con una maggior capacit\u00e0 di individuare la posizione della navicella del giocatore.\nSatelliti e dischi volanti.\nQuesti oggetti compaiono sullo schermo con una frequenza che, con il passare del tempo, aumenta sempre pi\u00f9. Insieme al loro numero aumenta anche la loro accuratezza ed aggressivit\u00e0: con il prosieguo del gioco, il numero di colpi sparati verso la navicella del giocatore aumenta, diminuendo nel contempo quelli sparati verso gli altri oggetti. Ogni tanto appaiono un disco volante rosso ed uno verde che si muovono orizzontalmente sullo schermo e si sparano vicendevolmente, mentre la distanza che li separa aumenta lentamente.\nStelle e scintille.\nLe stelle e le scintille appaiono di solito solo nei livelli bonus ma possono anche apparire in un livello normale. Le stelle si muovono mediante una linea retta da un lato dello schermo ad un altro: quando escono dal lato opposto dello schermo diventano scintille. Le scintille partono in una direzione qualunque. Col passare del tempo, per\u00f2, acquistano l'abilit\u00e0 di girarsi e di orientarsi nella direzione della navicella del giocatore fino ad arrivare a colpirla con estrema accuratezza. Se il giocatore muore durante un livello bonus, inizier\u00e0 nuovamente la partita dal livello successivo.\nPorting.\n\"Space Duel\" \u00e8 incluso nell'Atari Anthology, una raccolta di giochi Atari per Windows, Xbox e PlayStation 2, e nella versione per PlayStation della raccolta \"Atari Anniversary Edition\".\nUn porting di \"Space Duel\" \u00e8 stato distribuito nell'Atari Flashback 2 (\u00e8 riprodotta solo la modalit\u00e0 a singolo giocatore).\n\"Space Duel\" \u00e8 stato resto disponibile anche nel servizio Game Room per Xbox 360 e Windows."}
{"id": "236356", "revid": "968255", "url": "https://it.wikipedia.org/wiki?curid=236356", "title": "Cambise II di Persia", "text": "Re di Persia.\nFiglio di Ciro il grande, fu nominato reggente nel 529, col titolo di re di Babilonia. Alla morte del padre, avvenuta nello stesso anno, divenne re di Persia, continuando l'opera paterna di consolidamento dell'impero. Prima di partire per la spedizione contro l'Egitto, fece uccidere di nascosto il fratello Bardiya (meglio conosciuto con il nome greco di Smerdi), temendo che potesse usurpare il regno durante la sua assenza.\nNel frattempo, in patria, un sacerdote di nome Gaumata, tent\u00f2 di impadronirsi del trono affermando di essere lo scomparso fratello del re. Cambise mor\u00ec durante il viaggio di ritorno verso Susa.\nRe d'Egitto.\nMesutira Kamebet \u00e8 il nome egizio assunto da Cambise II, dopo la conquista dell'Egitto, che govern\u00f2 dal 525 a.C. al 522 a.C. Nella lista di Manetone \u00e8 indicato come il primo sovrano della XXVII dinastia.\nEventi storici.\nDopo aver sconfitto, nel 525 a.C., l'ultimo sovrano della XXVI dinastia, Psammetico III, grazie anche alla collaborazione del generale greco Fanes, che in precedenza aveva disertato dall'esercito egizio, Cambise occup\u00f2 tutto l'Egitto giungendo fino al confine con la Nubia. Pur essendosi incoronato re dell'Egitto, adottando la completa titolatura reale, consider\u00f2 la sua conquista come una satrapia dell'impero persiano e ne affid\u00f2 il governo al satrapo Aryandes anche per potersi dedicare a tre progetti militari che dovevano avere come base di partenza l'Egitto stesso: la conquista della Nubia, una spedizione verso le oasi occidentali del deserto libico e la conquista di Cartagine.\nLe prime due imprese fallirono probabilmente a causa della scarsa conoscenza del territorio e la terza non ebbe neppure inizio a causa del rifiuto dei marinai fenici, che non vollero armare la flotta persiana per attaccare una citt\u00e0 di origine fenicia.\nSecondo lo storico greco Erodoto in seguito a questi fallimenti il re persiano impazz\u00ec iniziando a comportarsi con efferata crudelt\u00e0 e giungendo a uccidere con le proprie mani il sacro toro Api. Queste notizie, anche se confermate in parte da un testo ebraico, sono probabilmente affette da una certa parzialit\u00e0 a causa della visione \"anti-persiana\" dello storico greco.\nAlcuni dati archeologici sembrano smentire Erodoto: il fastoso sarcofago, conservato nel Serapeo di Saqqara, che Cambise stesso dedic\u00f2 al toro Api morto durante il suo regno e una statua dovuta a Udjahorresne, un funzionario egizio che si era messo al servizio dei persiani. Nell'iscrizione, Udjahorresne, \"Capo del palazzo\" e \"Sovrintendente alla flotta\" sotto Amasis e Psammetico III afferma di aver preparato la titolatura reale per Cambise e di averlo convinto a onorare la dea Neith di Sais. Nel 522 a.C. Cambise fu costretto a partire dall'Egitto per ritornare a Susa a causa di un complotto ordito contro di lui. Mor\u00ec, in circostanze non del tutto chiare, durante il viaggio."}
{"id": "236357", "revid": "44939", "url": "https://it.wikipedia.org/wiki?curid=236357", "title": "Rosette receptor E", "text": ""}
{"id": "236358", "revid": "1305772", "url": "https://it.wikipedia.org/wiki?curid=236358", "title": "T3", "text": "uu"}
{"id": "236359", "revid": "2108263", "url": "https://it.wikipedia.org/wiki?curid=236359", "title": "Ciro II di Persia", "text": "Ciro succedette a suo padre Cambise I, liber\u00f2 i Persiani dal dominio dei Medi e fu l'erede naturale delle grandi monarchie mediorientali. Non \u00e8 per\u00f2 del tutto certa la sua discendenza da Achemene: Dario, secondo Winckler, imparentato con Ciro il Grande, durante il suo regno avrebbe comandato di falsificare tutte le iscrizioni di Pasargadae per sancire il suo legame col capostipite della dinastia achemenide. Ciro II unific\u00f2 sotto il suo regno le varie trib\u00f9 iraniche, conquist\u00f2 Babilonia nel 539 a.C. senza combattere, ma con un'abile politica di propaganda; infatti, approfitt\u00f2 della particolare strategia politica del sovrano babilonese, Nabonedo, che al culto del dio Marduk prefer\u00ec quello del dio lunare Sin (cosa mal vista dal popolo). Ciro II pens\u00f2 di proclamarsi figlio di Marduk, cos\u00ec fece cacciare dal popolo il sovrano mesopotamico e fu accolto come salvatore. Nel 538 a.C. emise anche un editto che consentiva agli Ebrei non solo di fare ritorno in patria, ma di ricostruire il tempio di Gerusalemme. In questo modo il sovrano ottenne anche il controllo dell'area fenicio-palestinese.\nConquist\u00f2 anche alcune regioni ai confini nordorientali della Persia, si assicur\u00f2 il controllo della Siria e delle citt\u00e0 fenicie, estendendo i confini del suo regno, che mantenne integro attraverso una politica avveduta, fondata nel conferire libert\u00e0 ai popoli sottomessi e nel rispetto delle loro usanze.\nMor\u00ec nel 530 a.C. combattendo contro gli sciti massageti guidati dalla regina Tomiri e fu sepolto nella sua ormai celebre tomba a Pasargadae (non lontano da Persepoli); il suo successore fu il figlio Cambise II.\nCiro II \u00e8 ricordato come un grande comandante militare, come un sovrano illuminato, amante dell'arte e della cultura, attu\u00f2 una politica libertaria, fatta di autonomie locali, ma che fu destinata, in breve tempo, al fallimento.\nLa giovinezza.\nSua madre fu Mandane, figlia di Astiage, il quale avrebbe poi tentato di uccidere Ciro stesso in quanto informato da una visione che suo nipote gli avrebbe usurpato il trono. Affidato Astiage questo incarico al fidato Arpago, questi non volle incaricarsene e lo deleg\u00f2 con l'inganno al bovaro Mitradate, che, informato dell'identit\u00e0 del neonato, si rifiut\u00f2 di ucciderlo, portandolo prima a casa propria e sostituendolo con il figlio morto partorito poco prima da sua moglie. Ci\u00f2 fatto, Arpago mand\u00f2 delle guardie affinch\u00e9 verificassero l'infanticidio fosse stato portato a termine, mentre Ciro fu allevato da Metradate. Dato che a causa di un gioco Ciro, nominato capo dei giovani del villaggio, si era messo in contrasto col figlio di Artembare, dignitario persiano, venne condotto di fronte al re Astiage, che per\u00f2 osserv\u00f2 delle somiglianze tra la propria fisionomia e quella del fanciullo. Astiage, comprendendo che l'omicidio di suo nipote non era stato compiuto per via del racconto di Metradate, convoc\u00f2 Arpago, ma afferm\u00f2 che non avrebbe ucciso il ragazzo. Subito dopo, si fece mandare il figlio di Arpago, lo uccise e ne fece mangiare di nascosto le carni al padre durante un banchetto: solo mani, testa e piedi furono sepolti. Considerato che formalmente Ciro era gi\u00e0 stato re, Astiage, mal consigliato dai Magi invi\u00f2 Ciro dai suoi genitori naturali, immaginando non costituisse pi\u00f9 per lui un potenziale pericolo: dato che la moglie del pastore si chiamava Kyno i genitori di Ciro sparsero la voce che loro figlio, abbandonato, fosse stato allevato da una cagna.\nI primi anni di regno.\nNel 559, alla morte di Cambise I, Ciro divent\u00f2 Gran Re, nonostante fosse ancora un vassallo dei Medi. Ciro era re di An\u0161an, ove si conservavano le antiche tradizioni militari che i Medi andavano perdendo. Appena salito al trono, Ciro cerc\u00f2 di rafforzare il potere della sua famiglia sulle altre trib\u00f9 persiane e per fare ci\u00f2 si appoggi\u00f2 al nuovo re di Babilonia, Nabonedo, che aveva intenzione di espandere ad est il suo impero ed abbattere i Medi. Con il passare del tempo, Nabonedo riusc\u00ec ad alimentare la rivolta di Ciro contro i Medi. Infatti ora che la lotta fra le trib\u00f9 persiane si era quasi spenta, Ciro proiettava la sua ombra sui Medi di Astiage, che non potevano pi\u00f9 contare su un esercito forte. In pi\u00f9 tutte le popolazioni locali non erano solidamente legate al re dei re di Media, che aveva grandi difficolt\u00e0 a governare l'impero. Astiage, figlio di Ciassare non godeva del carisma paterno e neppure della sua visione diplomatica. Il vecchio re dei Medi, infatti, era stato promotore, da quanto si legge nel testo di Erodoto, di un sistema di \"bilanciamento di poteri\" ante litteram tra le potenze regionali, allo scopo di mantenere lo status quo ed impedire la rinascita di una potenza egemone quale l'Assiria che era stata appena abbattuta (614 a.C. - 609 a.C.). Tale politica assegnava, in pratica, delle \"aree d'influenza\" alle seguenti potenze: Media (espansione verso l'India ed il Pamir), l'Egitto (espansione verso la Nubia e la Libia), Babilonia (espansione verso l'Arabia), Sparta (espansione verso la Grecia e i Balcani), la Lidia (espansione verso il Caucaso e la Crimea). Ciro, appoggiandosi ora ad una, ora all'altra potenza regionale, riusc\u00ec a sottometterle tutte, una alla volta.\nLa ribellione di Ciro e la vittoria sui Medi.\nLa ribellione tanto sobillata da Nabonedo infine avvenne. Mentre Nabonedo invadeva i territori dei Medi che i Babilonesi reclamavano da tempo, in Siria e nel Kurdistan (regione settentrionale dell'odierno Iraq), Ciro insorse nel 553 a.C. mentre il grosso dell'esercito dei Medi - stando alle fonti babilonesi elencate nel cilindro di Ab\u016b \u1e24abbah di Nabonide stavano assediando la citt\u00e0 babilonese di Harran. Astiage, forse sottovalutando il pericolo rappresentato da Ciro, marci\u00f2 a tappe forzate verso Susa, capitale dell'Elam con una minima parte dell'esercito, avendo lasciato il grosso delle truppe ad affrontare i babilonesi. Ciro si scontr\u00f2 con i Medi e, in seguito alla ribellione delle truppe dei medi, gli fu consegnato lo stesso Astiage. Ciro pot\u00e9 cos\u00ec raggiungere Ecbatana, capitale della Media, che fu saccheggiata. La Media divenne cos\u00ec dipendente dalla Persia ma la vecchia classe dirigente rimase accanto a quella persiana. Vi fu cos\u00ec una fusione fra i vincitori ed i vinti e le stesse strutture territoriali dei Medi, tra cui la divisione del territorio in satrapie, furono mantenute.\nLe conquiste di Ciro.\nCon la conquista della Media, Ciro assumeva il titolo di \"re dei re\" e poteva avanzare rivendicazioni territoriali in tutto il Medio Oriente. Voltate cos\u00ec le spalle a Nabonedo, Ciro si rese conto che per la sopravvivenza economica dell'Impero Persiano era necessario il possesso di terre quali la Mesopotamia, la Siria, la Cappadocia, nonch\u00e9 un accesso al mare.\nLa conquista della Lidia.\nDopo che Ciro sottomise i Medi nella primavera del 550 a.C., il re della Lidia, Creso, imparentato col deposto re dei Medi, propugn\u00f2 una campagna comune contro Ciro da parte delle nazioni dell'alleanza creata in precedenza dal re medo Ciassare.\nCiro, ben conscio di non poter vincere contemporaneamente contro tutti gli avversari, promise all'Egitto la restituzione della terra di Israele e a Babilonia la restituzione dell'Assiria (attuale Iraq settentrionale). Ritiratisi Egitto e Babilonia dalla coalizione, rimaneva unicamente la Lidia cui s'era unito un forte contingente spartano. Sparta aveva armato una flotta che non venne inviata solamente perch\u00e9, nel frattempo, Ciro aveva preso la capitale dei Lidi, Sardi, come narra Erodoto, aggirandola tramite un sentiero nascosto nella vegetazione. Come risposta, Ciro penetr\u00f2 in Alta Mesopotamia (l'Alta Mesopotamia era un territorio controllato dai Lidi, mentre la Bassa Mesopotamia era un territorio soggetto a Babilonia) e, approfittando dell'impossibilit\u00e0 di intervenire da parte dei Babilonesi, sottomise la Cilicia, la Cappadocia (che fu la prima regione del Regno di Lidia ad essere invasa) e l'Armenia. Lo scontro con i Lidi avvenne nel settembre del 547 a.C., con la battaglia di Pteria, una roccaforte persiana sita presso il fiume Halys, confine naturale tra Media e Lidia. Lo scontro si risolse in uno stallo. In seguito al combattimento, Creso prefer\u00ec ritirarsi e chiudersi a Sardi, capitale della Lidia, per raccogliere le forze. Il re dei re non diede tuttavia tregua al nemico: Ciro marci\u00f2 su Sardi e la espugn\u00f2, dopo sedici giorni di assedio (ottobre 547 a.C.). Nella primavera del 546 tutte le roccaforti della Lidia e le citt\u00e0 greche sul Mar Egeo capitolarono. Il re persiano fece della Lidia due satrapie (Sardis e Daskvilion) e Creso, dopo essere scampato alla pira fatta innalzare da Ciro grazie a una fortuita tempesta che fece spegnere il fuoco, divenne consigliere dello stesso Ciro e poi del figlio Cambise.\nNegli ultimi decenni la storiografia tradizionale di questo periodo, basata quasi esclusivamente sul piuttosto fantasioso Erodoto, \u00e8 stata sottoposta a critiche e revisioni, basate su una rilettura pi\u00f9 accurata delle fonti neo-babilonesi. Questi studi tendono a posporre di alcuni anni la conquista della Lidia e ad attribuire al 547 la conquista di Urartu, un regno nel nord dell'Anatolia, probabilmente vassallo dei Medi.\nLa conquista delle regioni orientali.\nTerminata l'annessione della Lidia e della Frigia, due regioni appartenenti all'attuale Turchia, anche per non allarmare i regni che si stavano coalizzando contro di lui, Ciro volse lo sguardo a oriente e sottomise i territori degli attuali Afghanistan e Pakistan. Fra il 545 a.C. e il 539 A.C., intraprese la sua azione contro le popolazioni dell'Iran orientale, conquistando la Drangiana. Pass\u00f2 quindi a sottomettere l'Aracosia (attuale Afghanistan centro-occidentale), la Partia (attuale Iran nord orientale), la Proftasia (attuale Afghanistan centrale), la Sogdiana attuali Uzbekistan, Tagikistan e Kirghizistan, la Corasmia (regione compresa anticamente attorno al basso corso dell'Amu Darya fino al lago di Aral, nella regione dell'odierno Turkestan occidentale), la Battriana (regione oggigiorno divisa tra Afghanistan nordorientale e Turkmenistan centromeridionale) ed estese le frontiere orientali sino ai fiumi Oxus (attuale Amu Darya) e allo Iaxarte (attuale Syr Daria), dove cre\u00f2 un'estesa rete confinaria di fortezze su picchi montani difficilmente espugnabili, la pi\u00f9 potente delle quali era Ciropoli (Kyropolis, attuale citt\u00e0 tagika di Chodzent).\nLa conquista di Babilonia.\nIl continuo indebolimento di Babilonia era evidente e significativo. Con le vie terrestri in mano ai Persiani, il commercio delle spezie e della seta dall'India e dalla Cina erano passate sotto il controllo di Ciro. A Babilonia, l'inflazione arriv\u00f2 anche al 400% e si segnalarono diversi casi di carestia. Il regno di Babilonia, un tempo prospero, si trovava ora isolato e piegato dalle tensioni interne tra la casta sacerdotale e il sovrano. Il re babilonese, poi, era impegnato a sottomettere l'Arabia per poter aprire il commercio delle spezie con l'odierno Yemen, quando Ciro si volse contro Babilonia. Le operazioni belliche iniziarono gi\u00e0 tra il novembre del 540 a.C. e il febbraio del 539 a.C. con una serie di scontri inconcludenti sui Monti Zagros e sull'alto corso dei fiumi Tigri ed Eufrate. Infatti, dopo aver sottomesso le popolazioni che abitavano la parte orientale degli altopiani iranici, Ciro pens\u00f2 di approfittare della situazione e, utilizzando come pretesto l'alleanza tra Babilonia e la Lidia, nel 539 a.C. attacc\u00f2 il Regno di Babilonia. Corrotto Gobrias, il governatore babilonese del territorio di Gutium (attuale Kurdistan), l'esercito persiano invase il territorio caldeo penetrando tra i due fiumi della Mesopotamia, tenendo l'Eufrate a riparo dell'armata sulla destra ed il Tigri sulla sinistra. Vinti i Babilonesi presso \u00d2pis, circa 120\u00a0km a nord di Babilonia ed a 30\u00a0km a nord dell'attuale Baghdad, sulle rive del Tigri, Ciro occup\u00f2 la citt\u00e0 senza combattere la notte tra il 5 e il 6 ottobre 539 a.C., dopo aver deviato il corso dell'Eufrate e si dichiar\u00f2 successore di Nabonedo per volere del dio Marduk. Per ottenere il consenso della popolazione babilonese fece rimanere al potere la vecchia classe dirigente e promise di rispettare le credenze religiose di tutti, Babilonesi compresi.\nCon la conquista di Babilonia, solo l'Egitto resisteva alla potenza persiana. Infatti, anche le citt\u00e0 fenicie, parte del regno di Babilonia, facevano ora parte dell'organismo politico persiano. In tal modo i Fenici entrarono a far parte di un impero universale con grande vantaggio per i commerci. I preparativi di guerra contro l'Egitto e Sparta furono iniziati, ma la morte di Ciro li far\u00e0 aggiornare ai suoi successori: gli Egizi furono sconfitti nel maggio 525 a.C. prima sul Torrente d'Egitto (odierno El Arish, un fiume del Sinai che segnava il confine tra Egitto ed Israele), poi a Pelusio, non lontano dal delta del Nilo. La Grecia, nonostante l'invio di spie da parte del re Dario I anche in Magna Grecia, non sar\u00e0 mai conquistata.\nGli ultimi anni di Ciro.\nIn seguito alla conquista di Babilonia, Ciro rientrava in Iran come Re dell'Universo, cio\u00e8 come titolare di tutti i titoli reali della Mesopotamia e dell'Asia Minore. Ciro era re di Sumer, di Akkad, degli Hittiti, degli Assiri e dei Medi, oltre che dei Persiani. Non riusc\u00ec per\u00f2 a realizzare la trasformazione politica dello Stato persiano che aveva in mente. Difatti, quando nel 530 mor\u00ec combattendo le trib\u00f9 dell'Asia centrale (Massageti) che minacciavano le satrapie orientali, il suo progetto non era ancora concluso."}
{"id": "236360", "revid": "14691", "url": "https://it.wikipedia.org/wiki?curid=236360", "title": "Glassperlenspiel", "text": ""}
{"id": "236361", "revid": "6923", "url": "https://it.wikipedia.org/wiki?curid=236361", "title": "Dario I di Persia", "text": "Re di Persia.\nL'avvento al potere.\nLa dinastia di Dario, chiamata Achemenide, era parte della nobilt\u00e0 persiana. Quando egli sal\u00ec al trono, alla morte di Cambise II (522 a.C.), tent\u00f2 probabilmente di creare un collegamento diretto tra la sua famiglia ed i Teispidi, ovvero la dinastia d'origine di Ciro il Grande e Cambise. Quest'ultimo mor\u00ec cadendo da cavallo, sulla via di ritorno dall'Egitto; quando la notizia giunse a Persepoli, il fratello del re, Bardiya, tent\u00f2 di salire al trono. Un'altra versione vuole che il mago Gaumata abbia fatto assassinare Bardiya (meglio conosciuto come Smerdi) e governato sotto le sue mentite spoglie. In ogni caso, Dario ebbe l'opportunit\u00e0 di intervenire e, con l'appoggio dell'aristocrazia, riusc\u00ec ad eliminare gli usurpatori.\nIn quel momento Dario ricopriva il ruolo di ufficiale negli Immortali, la famosa guardia imperiale persiana, e fu anche grazie all'appoggio di alcuni commilitoni (dei quali Erodoto ci riporta i nomi: Otane, Aspatine, Gobria, Intafrene, Megabizo e Idarne) che riusc\u00ec ad uccidere l'usurpatore nel settembre del 522 a.C..\nNelle iscrizioni di Bisotun, fatta incidere da Dario stesso, si dice che, con l'aiuto di Ahura Mazd\u0101 e di sei altri nobili, sorprese Gaumata in una delle sue fortezze, in Media. Per consolidare le sue pretese al trono spos\u00f2 Atossa, figlia di re Ciro II, sorella di Cambise e vedova di Gaumata. Da questa unione nacquero: Serse I, successore di Dario, e Achemene, penultimo satrapo d'Egitto.\nQuesti convulsi rivolgimenti nel potere centrale furono interpretati dai governanti delle province pi\u00f9 esterne dell'impero come segnali della possibilit\u00e0 di riottenere la propria indipendenza. In Susiana, Babilonia, Media, e Margiana comparvero nuovi usurpatori che pretendendo di appartenere alla discendenza reale, riunirono intorno a loro grandi eserciti. Nella stessa Persia, un certo Vahyazdata imit\u00f2 Gaumata e gran parte del popolo lo credette il vero Bardiya.\nDario, malgrado disponesse solamente di un piccolo esercito composto da Persiani e Medi, al comando di un ristretto numero di generali fedeli, riusc\u00ec a superare tutte le difficolt\u00e0. Tra il 520 a.C. ed il 519 a.C. tutte le ribellioni vennero sedate e Dario ristabil\u00ec la sua autorit\u00e0 su tutto l'impero.\nPolitica interna.\nDario, che nelle sue iscrizioni appare come un fervente seguace della religione monoteistica di Zaratustra, fu un valente statista che riorganizz\u00f2 profondamente il sistema persiano di amministrazione dell'impero ponendo mano anche ai codici delle leggi civili e penali. Le sue modifiche riguardarono, in modo particolare, il commercio degli schiavi, le leggi sulle testimonianze, i prestiti, la corruzione ed il diritto di faida.\nL'amministrazione dell'impero sub\u00ec notevoli innovazioni con la definizione rigorosa delle province e dell'entit\u00e0 dei tributi che ciascuna di esse doveva versare all'erario centrale. Dario divise l'impero in venti province ciascuna sotto la guida di un governatore, o \"satrapo\" la cui posizione era usualmente ereditaria e dotata di grande autonomia, permettendo a ciascuna provincia di possedere leggi proprie, tradizioni ed una nobilt\u00e0 locale. Fece costruire la Via Reale di Persia conosciuta anche con il nome di Via Daria. Questa strada collegava la Turchia con Susa e successivamente a Persepoli.\nIl tributo all'erario era pagato in oro o argento e questo \"prelievo\" fu spesso la causa del declino economico di regioni precedentemente fiorenti come la Babilonia. Ciascuna satrapia possedeva anche un funzionario addetto al controllo delle finanze ed un supervisore militare i quali, come il satrapo, controllavano l'amministrazione. Tutte e tre queste figure facevano capo direttamente al re.\nQuesta struttura di ripartizione del potere nelle satrapie era volta a ridurre il rischio di rivolte. Dario espanse anche la burocrazia imperiale aumentando il numero degli scribi addetti alla registrazione delle questioni amministrative. In campo militare il tempo delle conquiste era ormai giunto al termine e le guerre combattute da Dario ebbero solamente lo scopo di garantire la stabilit\u00e0 dei confini dell'impero.\nPer tali motivi soggiog\u00f2 le popolazioni barbariche delle zone montuose del Ponto e dell'Armenia, estese il controllo persiano fino al Caucaso, combatt\u00e9 contro i Saka e le altre trib\u00f9 iraniche che vivevano oltre il fiume Oxus. Anche in campo militare Dario svolse una profonda azione di rinnovamento introducendo la coscrizione obbligatoria, la paga per i soldati, forme codificate di addestramento e rinnovando l'organizzazione dell'esercito e della marina.\nEdilizia.\nGrandi furono i progetti che presero vita durante il regno di Dario I, primo tra tutti la costruzione della nuova capitale: Persepoli. Pasargade, la precedente capitale, era fortemente legata alla memoria della dinastia di Ciro il Grande e del figlio Cambise II e pertanto il nuovo re volle erigere una nuova citt\u00e0 che sottolineasse l'avvento della nuova dinastia.\nPersepoli, che ebbe mura alte 20 metri e larghe 11, rappresent\u00f2 un enorme sforzo ingegneristico. La stessa tomba di Dario fu scavata in una parete rocciosa non lontano dalla citt\u00e0. Anche le varie province videro un'intensa attivit\u00e0 edilizia rivolta soprattutto alla realizzazione di strade ed altre vie di traffico.\nIn Egitto, Dario port\u00f2 a compimento il progetto, iniziato sotto Necho II, di ampliamento del canale navigabile tra il Nilo e il Mar Rosso; un'iscrizione geroglifica ricorda come le navi del re navigarono dal Nilo fino alla mitica Saba passando per il Mar Rosso. Alcune tavolette cuneiformi provenienti da Persepoli ricordano la costruzione delle strade tra Susa e Persepoli e tra Sardi e Susa. Queste strade erano dotate di stazioni di posta e locande ed erano sorvegliate da guarnigioni militari per rendere sicuro il traffico.\nTra le realizzazioni di Dario in questo campo va anche ricordata la grande iscrizione di Behistun incisa sulle rocce nei pressi della citt\u00e0 omonima e dedicata a tramandare ai posteri l'ascesa al trono del re e i suoi legittimi diritti sul trono stesso.\nEconomia e commercio.\nDario I \u00e8 spesso ricordato per il grande impulso che dette al commercio. Fiss\u00f2 il valore, in peso, delle monete ed introdusse la coniazione del Darico aureo allo scopo di fornire un sistema uniforme per le transazioni commerciali all'interno dell'impero.\nNell'ambito dello sviluppo delle vie commerciali invi\u00f2 spedizioni lungo i fiumi Kabul e Indo guidate da un ufficiale cario, Scylax, che esplorarono l'Oceano Indiano dalle foci dell'Indo fino a Suez. Anche l'adozione di unit\u00e0 di misura standardizzate (come il cubito reale) fu una misura per favorire lo sviluppo dei commerci.\n\u00c8 possibile che, sotto Dario, l'impero persiano abbia avuto contatti con Cartagine (forse la Karka dell'iscrizione di Nakshi Rustam), la Sicilia e l'Italia.\nReligione.\nIn campo religioso prosegu\u00ec nella politica di tolleranza dei suoi predecessori ed anche allo scopo di prevenire le rivolte delle nazioni conquistate Dario favor\u00ec il permanere dei culti locali proteggendone i templi ed i sacerdoti.\nPermise agli Ebrei di riedificare il Tempio di Gerusalemme ed in Egitto il suo nome appare nei templi che fece costruire a Menfi ed a Edfu. Sempre in Egitto permise la riapertura della \"Casa della vita\" di Sais.\nCampagne militari in Asia e in Europa.\nIntorno al 514 a.C. Dario diede il via alla guerra contro gli Sciti. Un grande esercito attravers\u00f2 il Bosforo, soggiog\u00f2 la Tracia orientale ed attravers\u00f2 il Danubio. Lo scopo di questa guerra era di prendere alle spalle le trib\u00f9 nomadi che minacciavano i confini dell'impero rendendo questi maggiormente sicuri. L'intero piano era basato su una ipotesi geografica errata, comune in quell'epoca e che inganner\u00e0, in seguito, anche Alessandro I di Macedonia; si credeva, infatti, che un fiume noto come Indo Caucasico, nascente dalla catena dello Indo Kush, e lo Iaxartes, conosciuto ora come Syr Darya, fossero prossimi al Mar Nero.\nLa spedizione fu un fallimento: dopo essere avanzato per alcune settimane nelle steppe della Ucraina Dario diede l'ordine di fermata presso le rive del fiume \"Oarus\" e ordin\u00f2 il ritorno senza aver raggiunto gli obiettivi prefissati, ma dopo aver fatto costruire ottanta forti a ottanta miglia di distanza uno dall'altro. L'affermazione di Erodoto secondo cui la spedizione avrebbe raggiunto ed attraversato il Volga non ha trovato conferme. In ogni caso, durante la ritirata gli Sciti con i loro alleati, in particolare i Sarmati, tentarono di distruggere l'esercito nemico, arrivando prima di loro presso il ponte di barche sul fiume Istro. Ma l'armate del sarmata Scopase fu sconfitta del presidio di Ioni che presidiava il ponte, permettendo a Dario e al suo esercito di rientrare in Persia. Bench\u00e9 con la spedizione non si conseguirono gli obiettivi prefissati, l'armata persiana riusc\u00ec ad assoggettare e consolidare il controllo della costa della Tracia fino al fiume Strimone.\nBench\u00e9 la Grecia europea fosse culturalmente ed economicamente connessa con le citt\u00e0 greche della costa dell'Asia Minore, vassalle dell'impero persiano, Dario non cerc\u00f2 lo scontro con le prime. Le guerre persiane furono la conseguenza del supporto dato da Atene ed Eretria alla ribellione delle citt\u00e0 ionie e carie.\nLa prima spedizione persiana, guidata da Mardonio, fall\u00ec presso il promontorio del Monte Athos nel 492 a.C., con la disfatta della flotta persiana distrutta da una tempesta. L'esercito penetrato in Attica, sotto il comando di Dati e di Artaferne, fu sconfitto nella battaglia di Maratona del 490 a.C. Nel 486 a.C. Dario venne distolto dalla preparazione della terza spedizione contro la Grecia da una ribellione in Egitto. Poco dopo Dario mor\u00ec al termine di un regno durato trentasei anni.\nFigli.\nDalla figlia di Gobyras:\nDa Atossa:\nDa Artystone:\nDa Parmys, figlia di Smerdis:\nDa Phratagune:\nDa Phaedymia, figlia di Otanes\nDa una donna ignota:\nRe d'Egitto.\nDario I visit\u00f2 l'Egitto una sola volta, nel 517 a.C. La sua politica verso la pi\u00f9 ricca delle province dell'impero persiano fu pi\u00f9 illuminata di quella del suo predecessore. Uno dei primi atti del nuovo re fu quello di ordinare la raccolta di tutte le leggi ed i documenti storici disponibili, dimostrando cos\u00ec attenzione e rispetto per la tradizione egizia.\nDario rimosse, e fece giustiziare, Aryandes, satrapo sotto Cambise II, a causa dell'atteggiamento di questi verso gli egizi ma anche intravedendo nelle sue azioni l'intenzione di fare dell'Egitto una possibile base di partenza per tentare la scalata al trono achemenide.\nMalgrado l'atteggiamento del re, dopo la sconfitta di Maratona, 490 a.C., si ebbero numerose rivolte in tutto l'Egitto e nel 486 a.C., poco prima della morte di Dario I, tutto il delta del Nilo si ribell\u00f2. L'egittologo Eug\u00e8ne Cruz-Uribe ritiene che uno dei protagonisti della rivolta si sia proclamato sovrano con il nome di Psammetico IV, con un possibile riferimento all'ultimo sovrano della XXVI dinastia egizia, Psammetico III, che vide il proprio regno soccombere alla potenza persiana.\nTitolatura.\nIn alcune iscrizioni, come quella conservata al Louvre, il \"nomen\" \u00e8 scritto come:\nini ti rw y w3 s3"}
{"id": "236362", "revid": "44939", "url": "https://it.wikipedia.org/wiki?curid=236362", "title": "Leu1", "text": ""}
{"id": "236365", "revid": "1305772", "url": "https://it.wikipedia.org/wiki?curid=236365", "title": "T1", "text": ""}
{"id": "236366", "revid": "1999847", "url": "https://it.wikipedia.org/wiki?curid=236366", "title": "Metroid Prime", "text": "Metroid Prime \u00e8 il primo capitolo della saga di videogiochi \"Metroid\" a essere trasportato alle tre dimensioni e come i precedenti ha come protagonista la cacciatrice di taglie Samus Aran.\nIl titolo, pur utilizzando una visuale in prima persona tipica degli sparatutto, ha mantenuto le meccaniche di gioco tipiche degli episodi a due dimensioni, e pu\u00f2 quindi essere considerato come un'avventura in prima persona.\nIl giocatore \u00e8 immerso in un'atmosfera ben caratterizzata (scenari affascinanti, anche grazie a un sapiente uso di colori), circondato da creature ostili in un mondo estraneo, nel quale dovr\u00e0 farsi avanti al fine di sventare i malefici piani dei Pirati Spaziali, acerrimi nemici di Samus. La storia \u00e8 cronologicamente situata tra \"Metroid\" e \"Metroid Prime Hunters\".\n\u00c8 considerato come uno dei migliori giochi per la console GameCube.\nNel 2009 \u00e8 uscita la conversione per Nintendo Wii contenuta in \"Metroid Prime Trilogy\".\nTrama.\nTre anni dopo gli eventi del primo capitolo, durante un viaggio sulla sua navetta spaziale, la ormai popolare cacciatrice di taglie Samus Aran riceve un SOS da parte di un vascello dei Pirati Spaziali, una razza di mercenari alieni con cui aveva pi\u00f9 volte avuto a che fare. Riesce nell'intento di tracciare l'esatta posizione di una delle loro fortezze volanti, localizzandola nell'orbita del pianeta Tallon IV. All'interno della fregata spaziale, chiamata \"Orpheon\", Samus scopre che una Parassita Regina, una creatura mutante modificata geneticamente con il Phazon (un acido mutageno altamente radioattivo usato dai pirati per scopi bellici), si \u00e8 liberata e ha danneggiato la maggior parte della stazione, uccidendo anche i pirati all'interno. Samus ne trova un'altra rinchiusa, viva e dal comportamento violento. Cos\u00ec la uccide, ma questa finisce nel reattore della stazione, causandone l'esplosione. Fuggendo, Samus incontra un'altra copia meccanica di Ridley (la prima si era autodistrutta insieme all'astronave madre dei Pirati su Zebes) e poco prima di sfidarlo, quest'ultimo si dirige verso la superficie di Tallon IV. Nel tentativo di sfuggire all'incombente destino della Orpheon, Samus viene accidentalmente spinta contro la parete dell'ascensore principale a causa di una forte esplosione e questo le provoca dei danni alla tuta, la quale viene privata dell'intero arsenale tecnologico di cui era a disposizione, compresa la Morfosfera.\nSamus riesce comunque a fuggire dalla fregata Orpheon e comincia ad inseguire Ridley.\nLa cacciatrice atterra sul pianeta e comincia l'esplorazione. Tallon IV \u00e8 diviso in 5 aree:\nSamus, nelle Rovine Chozo, ritrova molte delle sue abilit\u00e0 danneggiate dall'esplosione sulla fregata Orpheon.\nDecifrando le incisioni sui muri delle rovine, scopre che i Chozo confidavano nella comparsa di un salvatore e per questo hanno nascosto nelle loro rovine potenziamenti compatibili con la tuta di Samus.\nLa cacciatrice decide di distruggere la fonte di tutto il Phazon per vendicare l'estinzione delle creature che l'avevano salvata dalla morte anni addietro (le creature l'avevano salvata da un attacco dei Pirati Spaziali quando era bambina e l'avevano portata con s\u00e9, addestrandola al combattimento). Ma un ostacolo si frappone: l'entrata al cratere \u00e8 sigillata da un congegno, attivabile solo trovando i 12 sigilli Chozo. I totem nel tempio dei sigilli danno a Samus alcuni indizi per trovarli. Combattendo potenti nemici, ottenendo potenziamenti per aprire nuove vie e svelando segreti della civilt\u00e0 perduta, Samus ottiene tutti e 12 i sigilli.\nAvvicinandosi al cratere, la strada di Samus viene sbarrata da Meta Ridley. Samus lo combatte sfruttando il suo punto debole, una fonte di energia sul torace. Cos\u00ec, Samus sconfigge il mostro ed entra nel cratere d'impatto. Raggiunto il luogo pi\u00f9 profondo, si imbatte nel Metroid Prime, un mostro gigantesco, fonte di tutto il Phazon del pianeta, generatosi dalla caduta del meteorite che ha disperso il fluido nell'aria.\nSfruttando i suoi punti deboli, Samus riesce a sconfiggerlo; scopre per\u00f2 che in realt\u00e0 ha solo abbattuto il suo esoscheletro. Dalla corazza del mostro esce una creatura fluttuante e gelatinosa, cio\u00e8 il Metroid Prime vero e proprio. Siamo giunti allo scontro finale: Samus combatte il mostro, il quale sa rendersi invisibile e quindi impercettibile ad alcuni visori. Ma grazie a un potenziamento al Phazon ottenuto durante l'avventura, riesce a sfruttare il potere della sostanza mutagena secreta dal mostro a suo vantaggio. Dopo una lunga battaglia, Samus sconfigge Metroid Prime.\nIl mostro, per\u00f2, poco prima di morire riesce ad afferrare Samus e a strapparle la corazza potenziata dal Phazon, dopodich\u00e9 esplode insieme al cratere. Samus riesce in tempo a fuggire e a richiamare la sua navetta.\nIl Metroid Prime, per\u00f2, non \u00e8 stato completamente eliminato: grazie alla tuta strappata alla cacciatrice e al DNA di quest'ultima, si trasforma in quella che diventer\u00e0 Samus Oscura, e partir\u00e0 alla ricerca di Samus per eliminarla (in ).\nModalit\u00e0 di gioco.\nSin dall'inizio questo gioco aveva suscitato notevoli dubbi e insicurezze nei fan di Metroid, che temevano una malriuscita conversione della serie alle tre dimensioni, e non avevano piena fiducia in un team di sviluppatori, americani, diverso dal precedente. La Retro Studios, invece, \u00e8 riuscita a mantenere intatto lo spirito di Metroid anche in 3D. Il giocatore si sposta in diverse aree, all'inizio privo di potenziamenti. Pi\u00f9 avanti si acquisiscono tutti i potenziamenti gi\u00e0 familiari ai giocatori della serie. Tramite nuove abilit\u00e0 si raggiungono nuove aree altrimenti irraggiungibili.\nContenuti extra.\nCollegando Metroid Prime con Metroid Fusion, a seconda del gioco completato, tramite un cavo apposito, si possono sbloccare due extra:"}
{"id": "236367", "revid": "44939", "url": "https://it.wikipedia.org/wiki?curid=236367", "title": "Ly-1", "text": ""}
{"id": "236372", "revid": "44939", "url": "https://it.wikipedia.org/wiki?curid=236372", "title": "Gp40", "text": ""}
{"id": "236373", "revid": "23", "url": "https://it.wikipedia.org/wiki?curid=236373", "title": "Dario I", "text": ""}
{"id": "236376", "revid": "921573", "url": "https://it.wikipedia.org/wiki?curid=236376", "title": "Jake Gyllenhaal", "text": "Attore versatile, cresciuto in una famiglia inserita nel mondo del cinema (il padre Stephen Gyllenhaal, la madre Naomi Foner e la sorella maggiore Maggie Gyllenhaal), ha interpretato una grande quantit\u00e0 di ruoli ottenendo il plauso dalla critica e premi prestigiosi tra cui una candidatura al Premio Oscar e una al Golden Globe, vincendo il BAFTA al miglior attore non protagonista per la sua interpretazione nel film \"I segreti di Brokeback Mountain\". Ha inoltre recitato da protagonista in vari noti film come \"Donnie Darko\", \"Zodiac\", \"Prince of Persia - Le sabbie del tempo\", \"Amore &amp; altri rimedi\", che gli ha valso la sua prima candidatura ai Golden Globe, \"Source Code\", \"Prisoners\", \"Everest\", \"Lo sciacallo - Nightcrawler\", per il quale ha ricevuto la seconda candidatura ai Golden Globe, un BAFTA e uno Screen Actors Guild Award come \"Miglior attore protagonista\".\nOltre al suo impegno nel cinema, ha esordito nel 2002 a teatro recitando al Garrick Theatre di Londra in \"This Is Our Youth\" di Kenneth Lonergan. Da allora ha recitato in diverse altre opere di prosa e musical, tra cui \"La piccola bottega degli orrori\" e \"Sunday in the Park with George\" a Broadway nel 2017. Attivista impegnato in numerosi progetti a sostegno dei diritti umani, contro la violenza e a difesa dell'ambiente, ha partecipato nel 2010 alla campagna \"Stand Up to Cancer\".\nBiografia.\nJake Gyllenhaal \u00e8 nato in una famiglia inserita nell'ambiente cinematografico hollywoodiano: suo padre, Stephen Gyllenhaal, \u00e8 un regista di origine svedese, mentre sua madre, Naomi Foner, \u00e8 una sceneggiatrice che proviene da una famiglia di religione ebraica di New York; anche la sorella maggiore, Maggie Gyllenhaal, \u00e8 un'attrice e ha recitato al suo fianco nel film \"Donnie Darko\". Jake \u00e8 inoltre discendente di Johan Abraham Gyllenhaal, geologo e mineralogista, uno dei membri della famiglia nobile svedese dei Gyllenhaal. Il cognome Gyllenhaal, in svedese, potrebbe significare \"salone d'oro\".\nCarriera.\nDagli inizi al 2006.\nIncominci\u00f2 la sua carriera d'attore nel 1991, all'et\u00e0 di undici anni, nel film \"Scappo dalla citt\u00e0 - La vita, l'amore e le vacche\" di Ron Underwood in cui recitava il ruolo del figlio di Billy Crystal. L'anno successivo avrebbe dovuto recitare nella pellicola Disney \"Stoffa da campioni\" di Stephen Herek, ma gli venne proibito dai genitori di recarsi sul set perch\u00e9 giudicato troppo lontano da casa, considerata la sua giovane et\u00e0. Negli anni successivi i suoi genitori gli permisero di presentarsi ad audizioni, ma gli proibirono regolarmente di accettare le parti in caso di esito positivo, mentre fu autorizzato ad apparire in alcuni film del padre.\nVenne diretto nel 1993, insieme con la sorella, dal padre Stephen in \"Una donna pericolosa\", film basato su una sceneggiatura della madre Naomi, e nel 1998 nel film \"Homegrown - I piantasoldi\". Prima del diploma, l'unica pellicola non diretta dal padre alla quale pot\u00e9 partecipare fu \"Josh and S.A.M.\", un film d'avventura per bambini poco conosciuto. Dopo essersi diplomato alla Harvard-Westlake High School di Los Angeles nel 1998, si iscrisse nel 2000 alla Columbia University di New York alla facolt\u00e0 di religioni orientali e filosofia, ma dopo due anni abbandon\u00f2 gli studi per concentrarsi sulla sua carriera d'attore.\nL'esordio vero e proprio come attore protagonista avvenne nel 1999 con \"Cielo d'ottobre\" di Joe Johnston, nel quale interpreta la parte di un figlio di minatori che, colpito dal lancio dello Sputnik, decide di costruire un proprio razzo per lanciarlo nel cosmo. Il film incass\u00f2 32 milioni di dollari e Gyllenhaal ricevette recensioni molto positive dalla critica per la sua interpretazione.\nLa notoriet\u00e0 internazionale e il plauso della critica arrivarono nel 2001 grazie al film di culto di Richard Kelly \"Donnie Darko\", che segn\u00f2 un importante passo nella vita professionale dell'attore. Il film, presentato in anteprima al Sundance Film Festival il 19 gennaio del 2001, non ottenne grande successo al botteghino, ma grazie a un solido gruppo di fan, si trasform\u00f2 in un fenomeno cult in tutto il mondo. Elvis Mitcheel, giornalista del \"New York Times\", disse: \u00abL'interpretazione di Gyllenhaal \u00e8 particolarmente inquietante: \u00e8 probabilmente lontano solamente un paio di grandi ruoli dal diventare una star\u00bb.\nNello stesso anno, si present\u00f2 al provino per il ruolo di Christian in \"Moulin Rouge!\", assieme a Heath Ledger ed Ewan McGregor, ma fu l'attore scozzese a essere scelto. Grazie a questo provino instaur\u00f2 una forte amicizia con il collega Heath Ledger, testimone di questo rapporto \u00e8 il fatto che Gyllenhaal sia il padrino di Matilda, figlia di Heath Ledger e Michelle Williams. Dopo il successo con la critica di \"Donnie Darko\" recit\u00f2 in \"Fuga da Seattle\" di James Cox, a fianco di Jared Leto. Ottenne maggiore successo con la commedia indipendente \"The Good Girl\", in coppia con Jennifer Aniston, presentata nel 2002 al Sundance Film Festival.\nNel 2002 esord\u00ec a teatro, recitando al Warrick Theater di Londra in \"This Is Our Youth\" di Kenneth Lonergan, a fianco di Hayden Christensen e Anna Paquin. Lo spettacolo, gi\u00e0 grande successo a Broadway, rimase in cartellone nel West End di Londra per 8 settimane e la sua interpretazione gli fece guadagnare il London Evening Standard Theatre Award nella categoria \"Miglior attore esordiente\".\nDopo la commedia \"Bubble Boy\", che non ricevette recensioni molto positive, si riconferm\u00f2 nel 2002 con \"Moonlight Mile - Voglia di ricominciare\" di Brad Silberling, che lo vide recitare con Susan Sarandon e Dustin Hoffman. Nel 2004, dopo l'incidente occorso a Tobey Maguire, Sam Raimi prese in considerazione l'idea di fargli indossare i panni dell'Uomo Ragno in \"Spider-Man 2\", al posto dell'attore infortunato, che tuttavia si ristabil\u00ec in tempo per partecipare alle riprese, dando a Gyllenhaal la possibilit\u00e0 di partecipare da protagonista a \"The Day After Tomorrow - L'alba del giorno dopo\", campione d'incassi al botteghino.\nNel 2005 venne ingaggiato dal regista Ang Lee per una pellicola che riscosse un enorme successo a livello mondiale: il pluripremiato \"I segreti di Brokeback Mountain\", storia d'amore tra due giovani cowboy omosessuali, pi\u00f9 propriamente due guardiani di pecore del Wyoming, interpretati da Gyllenhaal e Heath Ledger. Il film gener\u00f2 scalpore negli Stati Uniti come nel resto del mondo per il tema dell'omosessualit\u00e0, ma la maggior parte delle critiche furono positive; il film raccolse, infatti, ben 71 premi e 52 candidature.\nPer la sua interpretazione Gyllenhaal ricevette numerosi riconoscimenti, tra i quali un premio BAFTA, uno Screen Actors Guild, in entrambi i casi nella categoria di \"Migliore attore non protagonista\", e un MTV Movie Award nella categoria \"Miglior bacio\" con il collega Heath Ledger. Sempre nella categoria \"Miglior attore non protagonista\" ottenne una candidatura al Premio Oscar. In seguito all'uscita di \"Brokeback Mountain\" cominciarono a circolare pettegolezzi riguardo l'orientamento sessuale dell'attore. Quando fu intervistato in merito, Gyllenhaal dichiar\u00f2:Nel 2005 recit\u00f2 nella pellicola del regista Sam Mendes sulla guerra del Golfo \"Jarhead\" assieme a Peter Sarsgaard e in \"Proof - La prova\" di John Madden, accanto a Gwyneth Paltrow e Anthony Hopkins. Nel 2007 fu impegnato col nuovo progetto di David Fincher \"Zodiac\", film basato su una storia vera che tratta dell'omonimo serial killer statunitense, mai catturato.\nLavor\u00f2 poi in \"Rendition - Detenzione illegale\" di Gavin Hood, accanto a Reese Witherspoon, Meryl Streep e Peter Sarsgaard. Nel frattempo, non abbandon\u00f2 il cinema indipendente. Partecip\u00f2 infatti al cortometraggio d'animazione \"The Man Who Walked between the Towers\" di Michael Sporn, in cui la sua voce narrante commentava l'impresa dell'acrobata francese Philippe Petit, che il 7 agosto 1974 cammin\u00f2 su una fune sospesa tra le due torri gemelle del World Trade Center.\nDal 6 luglio 2006 fu tra i 120 nuovi invitati a far parte dell'Academy of Motion Picture Arts and Sciences, con diritto di voto per le assegnazioni degli Oscar. La sua nomina, come le altre, venne ufficializzata il 20 settembre 2006 nel corso di una cerimonia tenutasi al Fairbanks Center for Motion Picture Study di Beverly Hills. Nel 2006 venne confermata la sua posizione di sex symbol dalla rivista \"People\", che lo posizion\u00f2 nella classifica \"50 Most Beautiful People\" e in quella di \"Hottest Bachelors of 2006\".\nDal 2007.\nIl 13 gennaio 2007, Gyllenhaal partecip\u00f2 al \"Saturday Night Live\" in qualit\u00e0 di presentatore estemporaneo, ingaggiato per l'occasione com'\u00e8 nella tradizione di questo programma televisivo. Nel corso della puntata, oltre a presentare il gruppo musicale degli Shins, si esib\u00ec anche in un'ironica interpretazione canora con parrucca e abito da sera femminile, parodiando l'attrice Beyonc\u00e9 nei panni di Deena Jones nel film \"Dreamgirls\".\nNel 2008 Gyllenhaal avrebbe dovuto recitare nella commedia \"Nailed\" di David O. Russell accanto a Jessica Biel. Il film \u00e8 per\u00f2 uscito solo nel 2015, 7 anni dopo l'inizio delle riprese.\nNel 2009 affianc\u00f2 il collega Tobey Maguire nel remake del film \"Brothers\" di Jim Sheridan, uscito in Italia il 23 dicembre 2009. Nel 2010 \u00e8 stato protagonista del film \"Prince of Persia - Le sabbie del tempo\", adattamento cinematografico dell', nel ruolo del principe Dastan. Per la sua interpretazione Gyllenhaal si \u00e8 dovuto allenare duramente per molti mesi in modo da ricorrere a una controfigura il meno possibile.\nLo stesso anno \u00e8 uscito \"Amore &amp; altri rimedi\" di Edward Zwick, commedia romantica dove \u00e8 protagonista assieme ad Anne Hathaway, con la quale aveva gi\u00e0 recitato ne \"I segreti di Brokeback Mountain\". Questa sua interpretazione gli ha regalato una candidatura ai Golden Globe, sebbene abbia sollevato un polverone per via di alcune scene di sesso in cui l'attore recita praticamente nudo. Il film \"Source Code\" di Duncan Jones, in cui \u00e8 protagonista, ha aperto il Southwest Film Festival nel 2011.\nNel 2012 Gyllenhaal ha recitato nel film \"End of Watch - Tolleranza zero\" con Michael Pe\u00f1a, pellicola incentrata sulle vicende di due poliziotti di Los Angeles. Il film \u00e8 uscito nel settembre del 2012 e ha ricevuto una buona accoglienza da parte della critica.\nTra 2013 e 2014 ha recitato in due film di Denis Villeneuve, affiancando Hugh Jackman in \"Prisoners\" e recitando da protagonista in \"Enemy\".\nNel 2014 ha interpretato lo spietato e carismatico cameraman Lou nel film \"Lo sciacallo - Nightcrawler\" dove, per prepararsi al meglio alla parte, ha dovuto perdere circa 10\u00a0kg. Per la sua interpretazione ha ricevuto una candidatura ai Golden Globe Award e una allo Screen Actors Guild Award.\nNel 2015 \u00e8 stato protagonista del film drammatico di Antoine Fuqua \"Southpaw - L'ultima sfida\", dove interpreta un campione di boxe. Anche in questo caso Gyllenhaal si \u00e8 dovuto impegnare e allenare duramente in palestra nei mesi precedenti alle riprese per soddisfare al meglio il ruolo. Sempre nel 2015 \u00e8 stato protagonista dei film \"Demolition - Amare e vivere\" di Jean-Marc Vall\u00e9e ed \"Everest\", adattamento cinematografico della disastrosa spedizione sull'Everest avvenuta nel 1996, che ha aperto la 72\u00aa Mostra internazionale d'arte cinematografica di Venezia.\nNel 2016 ha interpretato il film \"Animali notturni\", secondo film dello stilista Tom Ford, dove recita accanto a Amy Adams, Armie Hammer e Isla Fisher. Il film ha fatto il suo esordio al Festival di Venezia 2016, gareggiando per il Leone d'oro al miglior film. Ad agosto 2016 fu confermato come produttore e protagonista del film basato sul videogioco \"Tom Clancy's The Division\", assieme a Jessica Chastain. Nell'ottobre dello stesso anno ha recitato e cantato al City Center! di New York in una produzione concertistica del musical Premio Pulitzer \"Sunday in the Park with George\" di Stephen Sondheim e James Lapine; con lui anche Annaleigh Ashford, Ruthie Ann Miles e Phylicia Rash\u0101d.\nNel 2017 si \u00e8 imposto di nuovo sulla scena cinematografica interpretando il ruolo da protagonista nel thriller fantascientifico \"Life - Non oltrepassare il limite\" di Daniel Espinosa. A partire dal giugno dello stesso anno \u00e8 stato distribuito sulla piattaforma Netflix il film \"Okja\", che narra la storia di una ragazzina di nome Mija in lotta contro una multinazionale per evitare il rapimento del suo migliore amico. La pellicola \u00e8 stata prima presentata al Festival di Cannes. Nel mese di ottobre \u00e8 stato scelto come testimonial del profumo \"Eternity\" di Calvin Klein, accanto alla modella Liya Kebede.\nTra il mese di settembre e ottobre ha presentato al Toronto International Film Festival prima, e alla Festa del Cinema di Roma poi, la pellicola \"Stronger - Io sono pi\u00f9 forte\". La pellicola racconta il percorso di rieducazione fisica di Jeff Bauman, un ragazzo che il 15 aprile 2013 aspetta la ex fidanzata vicino al traguardo della maratona di Boston con un grosso cartellone con cui spera di riconquistare la ragazza, ma scoppiano due bombe e lui \u00e8 tra i 264 feriti; per essere salvato subisce l'amputazione di entrambe le gambe sopra al ginocchio.\nNel 2018 \u00e8 stato nel cast del film \"I fratelli Sisters\", il primo in lingua inglese di Jacques Audiard. Del cast della pellicola, presentata in anteprima alla Mostra internazionale d'arte cinematografica di Venezia, fanno parte anche John C. Reilly e Joaquin Phoenix. Ha interpretato Jerry Brinson in \" Wildlife\", scritto e diretto da Paul Dano al suo esordio alla regia, basato sul romanzo \"Incendi\" di Richard Ford. Nel maggio dello stesso anno gli \u00e8 stata assegnata la parte del \"villain\" Mysterio nel sequel di ', intitolato ', del Marvel Cinematic Universe. Nel 2019 recita a Broadway nel dramma \"Sea Wall/A Life\" e per la sua interpretazione ottiene una candidatura al Tony Award al miglior attore protagonista in un'opera teatrale. Nel 2021 presta la voce al personaggio di Jim Prescott nel film d'animazione \"Spirit - Il ribelle\", tratto dalla serie animata \"\". Inoltre \u00e8 produttore e protagonista del thriller \"The Guilty\", e viene scelto da Prada come testimonial della nuova fragranza \"Ocean Luna Rossa\".\nVita privata.\nMolto legato alla sua famiglia, \u00e8 di fede ebraica, religione della madre, e per questo all'et\u00e0 di tredici anni celebr\u00f2 il suo bar mitzvah. La sua madrina \u00e8 l'attrice Jamie Lee Curtis, mentre il suo padrino il direttore della fotografia Robert Elswit. Appassionato di baseball e football americano, \u00e8 tifoso dei Boston Red Sox e dei Pittsburgh Steelers. Insieme a Busy Philipps \u00e8 il padrino di Matilda Rose Ledger, figlia del suo amico Heath Ledger e di Michelle Williams, con i quali ha recitato ne \"I segreti di Brokeback Mountain\".\n\u00c8 stato fidanzato con l'attrice Kirsten Dunst dal 2002 al 2005. Nel 2007, durante le riprese di \"Rendition - Detenzione illegale\", ha conosciuto ed \u00e8 divenuto il compagno della collega Reese Witherspoon, che nel 2008 ha reso pubblica la loro relazione. I due si sono lasciati nel novembre 2009. Nel 2010 ha frequentato la cantante Taylor Swift, ma il loro rapporto si \u00e8 concluso prima del Natale dello stesso anno.\nCome gli altri membri della sua famiglia, \u00e8 anch'egli impegnato in numerosi progetti che promuovono la cultura, l'educazione, i diritti umani, la non violenza e la difesa dell'ambiente. \u00c8 sostenitore dell'ACLU (Unione americana per le libert\u00e0 civili), dell'associazione Not in Our Name, che promuove un patriottismo pacifico che non ricorra alla guerra, e del College Summit, un'organizzazione no profit che aiuta, anche economicamente, l'ingresso all'universit\u00e0 degli studenti poco abbienti. Nel 2004 ha inoltre partecipato alla campagna elettorale di John Kerry, candidato democratico alla presidenza degli USA.\nPer dare il proprio appoggio alla causa ecologica dello sviluppo sostenibile, in occasione della 78\u00aa edizione dei premi Oscar, si \u00e8 recato al Kodak Theater di Los Angeles su un'auto che produce l'80% in meno di inquinamento, aderendo con vari altri candidati e presentatori all'iniziativa \"Red Carpet, Green Cars\" (\"Tappeto rosso, auto verdi\"). L'attore, inoltre, sostiene le attivit\u00e0 della CarbonNeutral Company in difesa dell'ambiente, attivit\u00e0 che comprendono un costante monitoraggio del clima e varie campagne di sensibilizzazione.\nNel 2010 \u00e8 entrato a far parte della campagna \"Stand Up to Cancer\" insieme ad altre star di Hollywood.\nDoppiatori italiani.\nNelle versioni in italiano dei suoi film, Jake Gyllenhaal \u00e8 stato doppiato da:\nDa doppiatore \u00e8 stato sostituito da:"}
{"id": "236377", "revid": "767487", "url": "https://it.wikipedia.org/wiki?curid=236377", "title": "Ross-shire", "text": "Ross-shire (\"Siorrachd Rois\" in Gaelico), o semplicemente Ross, \u00e8 una delle contee tradizionali della Scozia. Confina con le contee di Sutherland, Cromartyshire (la quale contiene nel Ross-shire molte enclavi), Inverness-shire ed ha una enclave nel Nairnshire. La contea include anche la parte settentrionale dell'isola di Lewis e Harris. Il capoluogo di contea era Dingwall.\nIl nome \"Ross\", secondo gli abitanti del luogo, deriva da una parola gaellica avente il significato di \"headland\" cio\u00e8 promontorio, riferendosi quindi alla Black Isle.\nNel 1889 il Ross-shire, insieme al Cromartyshire, divenne parte della nuova contea di Ross and Cromarty.\nOggi la contea \u00e8 inclusa nella assai pi\u00f9 vasta area amministrativa dell'Highland, ma i nomi \"Ross\" e \"Ross-shire\" sono comunque molto utilizzati nella cultura del luogo: ne \u00e8 un esempio il \"Ross-shire Journal\" quotidiano assai noto in questa terra del nord della Scozia."}
{"id": "236379", "revid": "23", "url": "https://it.wikipedia.org/wiki?curid=236379", "title": "Ciro il Grande", "text": ""}
{"id": "236390", "revid": "174925", "url": "https://it.wikipedia.org/wiki?curid=236390", "title": "Dharma vicaya", "text": "Il dharma-vicaya (sanscrito; p\u0101li \"dhamma vicaya\"; cinese \u64c7\u6cd5 \"z\u00e9f\u01ce\"; giapponese \"chakuh\u014d\"; coreano \ud0dd\ubc95 \"taekbeop\"; vietnamita \"tr\u1ea1ch ph\u00e1p\"; tibetano \"chos rnam par 'byed pa\") costituisce uno dei \"Sette fattori del Risveglio\" (sanscrito \"sapta-bodhy-a\u1e45ga\", p\u0101li \"satta-bojjha\u1e45g\u0101\") del Buddhismo e corrisponde alla capacit\u00e0, acquisita, di distinguere la \"verit\u00e0\" da ci\u00f2 che non la rappresenta.\nI \"Sette fattori del Risveglio\" fanno a loro volta parte del \"saptatri\u1e43\u015bad-bodhi-pak\u1e63ik\u0101dharm\u0101\u1e25\" (sanscrito, p\u0101li \"sattati\u1e43sa-bodhi-pakkhiy\u0101 dhamm\u0101\" Trentasette fattori del \"risveglio spirituale buddhista\"), cio\u00e8 del compendio delle 37 indicazioni fornite dal Buddha \u015a\u0101kyamuni circa il percorso spirituale che conduce alla realizzazione buddhista, la cosiddetta \"illuminazione buddhista\".\nIl \"fattore\" del \"risveglio spirituale buddhista\" rappresentato dal \"dharma vicaya\", consiste nella cosiddetta \"analisi ed investigazione del Dharma\" di cui troviamo esplicite esortazioni in merito da parte dello stesso Buddha: Con l'espressione \"investigazione del Dharma\" si intende la capacit\u00e0 di \"verifica della verit\u00e0 degli insegnamenti\", cio\u00e8 significa che il praticante buddhista non deve credere per \"fede\" agli insegnamenti che riceve dai propri \"maestri spirituali\", neppure agli insegnamenti impartiti tradizionalmente dal Buddha stesso, ma deve sempre fare egli stesso la propria personale esperienza della verit\u00e0 dell'insegnamento che gli viene offerto.\nSignifica anche non affidarsi in assoluta fede ai propri \"maestri\" spirituali e non aspettarsi troppo dagli insegnamenti e dalle spiegazioni provenienti dagli altri o dai libri, delegando a queste spiegazioni provenienti dall'esterno una comprensione che invece il praticante buddhista deve e pu\u00f2 raggiungere da s\u00e9 stesso, per proprio intimo e personale convincimento raggiunto attraverso la diretta personale esperienza vissuta.\nSignifica accettare sempre e solo con discernimento, evitando di concedere la propria fede a priori, la quale invece deve essere concessa sempre e solo a ragion veduta sulla base della propria verifica personale, altrimenti \u00e8 mal riposta.\nInfatti \"qualsiasi fede detenuta in modo aprioristico\", cio\u00e8 quando essa non sia stata acquisita attraverso un percorso personale di ricerca e di verifica, in genere, per queste dottrine, finisce per costituire solamente un \"pregiudizio\" ed in quanto tale ostacola quella condizione di \"libert\u00e0\" interiore che il Buddhismo indica come condizione prioritaria da perseguire nel raggiungimento del corretto atteggiamento, ed allora risulta molto pi\u00f9 difficile \"lasciare andare\" i propri pregiudizi secondo la strada indicata dal Buddhismo stesso.\nIn questo differisce anche il significato del termine \"\u015braddha\" (p\u0101li \"saddh\u0101\"), cio\u00e8 la \"fede\" nel significato buddhista, rispetto al significato religioso comunemente inteso. \nAccanto a questo quadro dottrinale, presente gi\u00e0 nel Buddhismo dei Nik\u0101ya, si accosta una differente considerazione della \"fede\" buddhista con l'emergere, a cavallo della nostra era nel Buddhismo Mah\u0101y\u0101na, delle figure del Buddha Ak\u1e63obhya e del Buddha Amit\u0101bha o anche di bodhisattva cosmici.\nLa salvezza dal mondo sofferente viene in questo caso elargita da questo Buddha cosmico e il praticante buddhista seguace di questa via spirituale affida con fede nei confronti di questo Buddha il proprio destino, nella speranza di poter rinascere alla sua presenza, nella sua Terra Pura, per riceverne gli insegnamenti salvifici.\nAccanto alle pratiche spirituali buddhiste che si fondano sulla fiducia nella propria forza spirituale (sanscrito \"sva-bala\", cin. \u81ea\u529b \"z\u00ecl\u00ec\", giapp. \" jiriki\") vi sono quindi pratiche buddhiste che invece pongono fede verso la forza salvifica esterna (sanscrito \"para-bala\", cin. \u4ed6\u529b \" t\u0101l\u00ec\", giapp. \"tariki\", tib. \"gzhan gyi stobs\") del Buddha Amit\u0101bha o di altri buddha e bodhisattva cosmici.\nLa fede buddhista nei confronti di una entit\u00e0 esterna, e le pratiche relative come il \" ni\u00e0nf\u00f3\" (\u5ff5\u4f5b, giapp. \"nenbutsu\"), sono oggi diffusissime soprattutto nel Buddhismo che fa riferimento al Canone cinese con particolare riguardo al Buddhismo della Terra Pura, al Buddhismo Ch\u00e1n e al Buddhismo Zen di scuola Obaku."}
{"id": "236392", "revid": "484362", "url": "https://it.wikipedia.org/wiki?curid=236392", "title": "Dimitri Tiomkin", "text": "Biografia.\nNato a Kremen\u010duk (oblast' di Poltava), allora impero russo, in un'agiata famiglia borghese di cultura sia scientifica che artistica (il padre era un chimico, collaboratore di Paul Ehrlich, la madre insegnante di pianoforte), studi\u00f2 pianoforte al Conservatorio di San Pietroburgo (insegnante di composizione era all'epoca Aleksandr Glazunov), poi, per sottrarsi alla Rivoluzione russa, pass\u00f2 a Berlino, dove studi\u00f2 composizione con Ferruccio Busoni.\nLe sue doti virtuosistiche lo indirizzavano all'attivit\u00e0 concertistica, e in veste di pianista fece tourn\u00e9e in Germania, a Parigi e a New York. Il contatto con l'ambiente musicale americano e il matrimonio con la ballerina e coreografa austriaca Albertina Rasch modificarono profondamente i suoi orizzonti culturali: nel 1928 fu lui ad eseguire, a Parigi, la prima europea del \"Concerto in fa per pianoforte ed orchestra\" di George Gershwin.\nTornato in America nel 1929, trov\u00f2 il paese in piena crisi, e la carriera del concertista non era la pi\u00f9 facile, al momento. Fu la moglie ad introdurlo nell'ambiente cinematografico presentandolo alla Metro-Goldwyn-Mayer, con l'idea di superare le difficolt\u00e0 economiche momentanee. Dopo alcune collaborazioni occasionali arriv\u00f2 il primo film di cui compose l'intera musica, e fu \"Katusha\" (1931), dal romanzo \"Resurrezione\" di Tolstoj; nel 1937 fu la volta della prima candidatura all'Oscar, con \"Orizzonte perduto\" di Frank Capra: se nei primi anni trenta Tiomkin aveva continuato a dividersi tra la carriera solistica e quella di compositore per il cinema, alla fine un incidente ad una mano tronc\u00f2 le esitazioni, e il musicista si dedic\u00f2 completamente alla composizione.\nNel 1959 pubblic\u00f2 a New York la propria autobiografia, dal titolo \"Please Don't Hate Me\".\nNel 1968 mor\u00ec la moglie Albertina, che era stata cos\u00ec importante per Tiomkin. Nel 1969 lavor\u00f2 all'ultimo film, \"\u010cajkovskij\", anche come produttore. \nNel 1972 si trasfer\u00ec a Londra, dove mor\u00ec per complicazioni conseguenti ad una frattura del femore, nel novembre 1979.\nLa sua seconda moglie Olivia Tiomkin Douglas diede supporto in anni recenti alla casa discografica Tadlow Music, impegnata ad incidere le prime registrazioni mondiali delle partiture complete di \"La battaglia di Alamo\", \"I cannoni di Navarone\" e \"La caduta dell'Impero romano\", prodotte da James Fitzpatrick.\nLa musica e i film.\nTiomkin port\u00f2 nel cinema americano il gusto tutto russo e romantico per il colore, il dramma e il sentimento, dentro l'educazione musicale classica ricevuta in Russia e in Germania.\nNella sua lunga carriera music\u00f2 circa 140 film, fu candidato all'Oscar 23 volte vincendone 3, per \"Mezzogiorno di fuoco\" (1952) di Fred Zinnemann, \"Prigionieri del cielo\" (1954) di William A. Wellman, per il cui motivo conduttore Tiomkin scelse il famoso fischiatore solista Muzzy Marcellino, e per \"Il vecchio e il mare\" (1958) di John Sturges. Altre sue musiche da film furono grandi successi del cantante Frankie Laine (\"Ballata selvaggia\", \"La straniera\", \"Sfida all'O.K. Corral\"). I parolieri che collaborarono alle canzoni di Tiomkin furono soprattutto Paul Francis Webster e Ned Washington.\nImportanti furono anche i suoi contributi alle produzioni televisive: \u00e8 suo il tema della sigla di apertura dei telefilm della serie \"Gli uomini della prateria\", divenuto celeberrimo in tutto il mondo in quanto impiegato dai The Blues Brothers in una scena dell'omonimo film.\nFilmografia.\nTra i suoi film (le candidature citate si intendono per la colonna sonora):"}
{"id": "236396", "revid": "4106", "url": "https://it.wikipedia.org/wiki?curid=236396", "title": "Francis Harry Compton Crick", "text": ""}
{"id": "236397", "revid": "228587", "url": "https://it.wikipedia.org/wiki?curid=236397", "title": "Clare College", "text": "Il Clare College \u00e8 un \"college\" dell'Universit\u00e0 di Cambridge, il secondo pi\u00f9 antico tra quelli attuali dopo il Peterhouse.\nIl Clare \u00e8 celebre per il coro della cappella e per i suoi giardini, che formano parte dell'area nota come i \"Backs\" (la parte posteriore dei college prossima al fiume Cam). Il Master attuale \u00e8 Lord Anthony Grabiner.\nStoria.\nIl \"college\" fu fondato nel 1326 dal Rettore dell'universit\u00e0, Richard de Badew, e fu chiamato University Hall. Ospitando per\u00f2 solo due \"fellows\", si trov\u00f2 presto in difficolt\u00e0 economiche. Nel 1338 il college fu rifondato con il nome di Clare Hall grazie ad un lascito da parte di Elisabetta de Clare, nipote di Edoardo I, a favore di 20 fellows e 10 studenti.\nIl college fu chiamato Clare Hall fino al 1856, quando venne rinominato Clare College. (Un nuovo Clare Hall fu fondato dal Clare per i \"postgraduates\" nel 1966).\nLa \"Old Court\" (Corte vecchia) del Clare, che incornicia la cappella del King's College come lato sinistro di una delle pi\u00f9 celebrate viste architettoniche di tutta l'Inghilterra, fu costruita tra il 1638 ed il 1715, con una lunga interruzione dovuta alla Guerra Civile. Il periodo comprende l'arrivo del vero classicismo nell'architettura britannica. L'evoluzione pu\u00f2 essere osservata nelle marcate differenze tra l'ala pi\u00f9 antica, a nord, che ha ancora volte ed altre caratteristiche dello stile gotico inglese e l'ala meridionale, la pi\u00f9 recente, che mostra uno stile classico completamente articolato.\nLa cappella del college fu costruita nel 1763 su progetto di James Burrough. La pala d'altare \u00e8 un\"'Annunciazione\" di Cipriani.\nIl Clare ha un ponte sul fiume molto fotografato, che possiede quattordici sfere di pietra come decorazione. In realt\u00e0, una sezione di una delle sfere \u00e8 mancante. Su questo esiste una serie di storie apocrife - la pi\u00f9 frequentemente raccontata dai membri del college \u00e8 che il costruttore originale del ponte non fu completamente pagato per l'opera e rimosse cos\u00ec una parte per compensare la differenza nel pagamento. Una spiegazione pi\u00f9 convincente \u00e8 che un cuneo di pietra cementato nella sfera come parte di una riparazione si sia staccato e sia caduto nel fiume, dove probabilmente \u00e8 tuttora. La riparazione \u00e8 necessaria quando una sfera di pietra si consuma attorno alla barra di metallo sulla quale \u00e8 attaccata al ponte; un cuneo di pietra viene rimosso dalla base della sfera (attorno alla barra) per liberarla, viene poi ruotata lateralmente, si trapana un buco alla nuova base per ospitare la barra e la fessura a forma di cuneo viene riempita con della nuova pietra. Questo si pu\u00f2 osservare in altre sfere dello stesso ponte, dove la cucitura tra la sfera principale e il cuneo di sostituzione \u00e8 visibile, anche se difficile da notare, dato che una sfera riparata \u00e8 sempre allineata in modo tale da avere il nuovo cuneo verso l'esterno.\nIl ponte \u00e8 il pi\u00f9 antico tra quelli attualmente esistenti a Cambridge.\nVita nel college.\nIl Clare \u00e8 uno dei college pi\u00f9 musicali di Cambridge. Molti studenti suonano strumenti, l'orchestra ed il coro attirano alcuni tra i migliori giovani musicisti inglesi. Ospita popolari serate Jazz e Drum and bass nelle cantine, ed un May Ball ogni anno.\nGrande enfasi viene posta sulle attivit\u00e0 extra-curriculari, oltre che allo studio. I nuovi studenti vengono tradizionalmente invitati ad avere una vita sociale e ad esplorare al massimo il loro potenziale. Il Clare utilizza un sistema di selezione puramente meriticratico che assegna punti per il potenziale accademico e non, e fu ampiamente apprezzato per essere stato il primo college a rendere pubblici i dettagli della procedura di selezione.\nIl Clare \u00e8 un college molto liberale. Il gruppo dei \"Socialist Workers\" vi si riunisce, alcuni studenti sono stati arrestati per varie azioni dirette di protesta. Un'attitudine liberale viene presa nelle serate di jazz e commedia. Il giornale studentesco, \"Clareification\" (un gioco di parole con \"chiarimento\"), pubblicato dalla \"Union of Clare Students\", \u00e8 pieno di articoli satirici che prendono in giro le tradizioni di Cambridge e pettegolezzi sul college. Viene spesso criticato dagli accademici per il contenuto leggero."}
{"id": "236399", "revid": "446353", "url": "https://it.wikipedia.org/wiki?curid=236399", "title": "Tanganica (stato)", "text": "Il Tanganica fu uno Stato dell'Africa orientale. Gi\u00e0 possedimento del Regno Unito come Territorio del Tanganica, dopo il raggiungimento dell'indipendenza nel 1961 il Paese divenne un reame del Commonwealth ma nel 1962 pass\u00f2 a un regime repubblicano; nel 1964 si fuse con l'isola di Zanzibar (gi\u00e0 Sultanato di Zanzibar e per un breve periodo Repubblica Popolare di Zanzibar) per formare lo Stato di Tanzania.\nStoria.\nColonia della Germania dal 1885 come parte dell'Africa Orientale tedesca, il Tanganica fu occupato dal Regno Unito durante la prima guerra mondiale e integrato nell'Impero britannico prima come mandato della Societ\u00e0 delle Nazioni (dal 1922 al 1946) e poi come amministrazione fiduciaria delle Nazioni Unite (dal 1946 al 1961) con il nome di Territorio del Tanganica (\"Tanganika Territory\"); la regione ottenne poi l'indipendenza il 9 dicembre 1961 come Reame del Commonwealth, trasformandosi in repubblica l'anno successivo.\nNel 1962 le prime elezioni presidenziali scelsero come Presidente il leader del TANU, Julius Nyerere. Nyerere ebbe un ruolo fondamentale nell'unione tra il Tanganica e l'isola di Zanzibar, che da poco aveva ottenuto l'indipendenza, e aveva subito rovesciato con un colpo di Stato il sultano Jamshid bin Abdullah, facendo nascere con l'unione dei due Stati, il 26 aprile 1964, la repubblica della Tanzania."}
{"id": "236401", "revid": "486946", "url": "https://it.wikipedia.org/wiki?curid=236401", "title": "24HIC", "text": ""}
{"id": "236402", "revid": "1305772", "url": "https://it.wikipedia.org/wiki?curid=236402", "title": "Guadalupe", "text": ""}
{"id": "236404", "revid": "287204", "url": "https://it.wikipedia.org/wiki?curid=236404", "title": "Guadalupe (Messico)", "text": ""}
{"id": "236407", "revid": "1522738", "url": "https://it.wikipedia.org/wiki?curid=236407", "title": "Stato Libero d'Irlanda", "text": "Stato Libero d'Irlanda o Stato Libero Irlandese (in inglese \"Irish Free State\"; in irlandese \"Saorst\u00e1t \u00c9ireann\") era il nome dello Stato comprendente 26 delle 32 contee dell'Irlanda separate dal Regno Unito di Gran Bretagna e Irlanda con il trattato anglo-irlandese siglato da quest'ultimo e dalla Repubblica Irlandese rappresentativa a Londra il 6 dicembre 1921.\nL'entit\u00e0 statuale, formata con un'assemblea costituente (\"Third D\u00e1il\"), dur\u00f2 circa 27 anni (1922-1949) fino alla promulgazione del \"Republic of Ireland Act\" del 1949, che proclamava l'attuale Repubblica d'Irlanda.\nStoria.\nDal 1\u00ba gennaio 1801 fino al 6 dicembre 1922 l'Irlanda fece parte del Regno Unito di Gran Bretagna e Irlanda. Nelle elezioni generali britanniche del dicembre 1918, il partito indipendentista Sinn F\u00e9in conquist\u00f2 73 dei 106 seggi della Camera dei Comuni a Londra che spettavano all'Irlanda. Nel gennaio 1919, i membri del parlamento eletti per il Sinn F\u00e9in rifiutarono di prendere possesso del loro seggio a Westminster e insediarono un parlamento irlandese fuorilegge, il D\u00e1il \u00c9ireann il quale proclam\u00f2 immediatamente e unilateralmente l'indipendenza della Repubblica irlandese, la quale per\u00f2 non ottenne alcun riconoscimento internazionale. Dopo un'aspra guerra di indipendenza i rappresentanti del governo britannico e l'Aireacht (gabinetto) dell'Eire nel 1921 negoziarono il Trattato anglo-irlandese che venne approvato dal D\u00e1il.\nIn ambito internazionale fu riconosciuto uno stato irlandese con il nome di Stato Libero d'Irlanda (in gaelico \"Saorst\u00e1t \u00c9ireann\", in inglese \"Irish Free State\"). Il nuovo Stato libero avrebbe dovuto coprire in teoria l'intera isola, ma le due parti concordarono che le sei contee dell'Irlanda del Nord (che era gi\u00e0 diventata un'entit\u00e0 autonoma) potessero scegliere se rimanere sotto il Regno Unito, cosa che fecero, essendo la popolazione in maggioranza protestante. Le restanti 26 contee costituirono lo Stato Libero d'Irlanda, con lo \"status\" di \"dominion\" dell'Impero britannico. Il Re d'Inghilterra rimaneva, dunque, capo dello Stato. Inoltre, veniva introdotto un Governatore Generale, un Parlamento bicamerale, un gabinetto chiamato \"Executive Council\" e un Primo Ministro (\"President of the Executive Council\").\nUna parte del movimento indipendentista guidata da \u00c9amon de Valera non accett\u00f2 l'accordo, in quanto non garantiva l'unit\u00e0 dell'isola e manteneva stretti legami con il Regno Unito. Ne scatur\u00ec una guerra civile che si concluse nel maggio del 1923 con la sconfitta della fazione contraria all'accordo.\nLe elezioni del 1932 vennero vinte dal Fianna F\u00e1il, partito repubblicano e antibritannico guidato da De Valera, e il 29 dicembre 1937 fu promulgata una nuova costituzione, la Bunreacht na h\u00c9ireann con la quale si sostitu\u00ec l'Irish Free State con un nuovo Stato, l'\u00c9ire o, in lingua inglese, \"Ireland\" (Irlanda). Questa struttura costituzionale dello Stato prevedeva un Presidente, ma il re del Regno Unito conservava attribuzioni in materia di relazioni estere come Re d'Irlanda finch\u00e9, con effetto dal 18 aprile 1949, il \"Republic of Ireland Act\" dichiar\u00f2 l\"'\u00c9ire\" una repubblica a pieno titolo, dando al Presidente della Repubblica il ruolo e le prerogative che in precedenza spettavano al Re. Essendo quindi divenuta una Repubblica, l'Irlanda abbandon\u00f2 il Commonwealth delle nazioni."}
{"id": "236409", "revid": "767487", "url": "https://it.wikipedia.org/wiki?curid=236409", "title": "Noble patria, tu hermosa bandera", "text": "Noble Patria, tu Hermosa Bandera \u00e8 l'incipit dell'inno nazionale della Repubblica della Costa Rica.\nIl testo dell'inno fu scritto da Jos\u00e9 Mar\u00eda Zeled\u00f3n Brenes (San Jos\u00e9, 1877 - Esparta 1949), il quale vinse il concorso appositamente bandito per cambiare il vecchio testo.\nLa musica dell'inno fu invece composta da Manuel Mar\u00eda Guti\u00e9rrez (Heredia, 1829 - San Jos\u00e9, 1887) nel 1852.\nUn aneddoto racconta che la musica fu scritta d'imbracciatura. Secondo altre versioni Jos\u00e9 Mar\u00eda Zeled\u00f3n scrisse la partitura in carcere, non avendo rispettato le 24 ore di tempo per comporlo che gli erano state imposte dall'allora presidente. In occasione infatti di una cerimonia pubblica per accogliere importanti intermediari provenienti dagli Stati Uniti e dall'Inghilterra, l'allora Presidente della Repubblica Juan Rafael Mora Porras ordin\u00f2 alla banda musicale della capitale di eseguire gli inni nazionali dei due Paesi. Lo stesso Presidente, accorgendosi che la Costa Rica non aveva un inno ufficiale, si rivolse a Manuel Mar\u00eda Guti\u00e9rrez che era capobanda, ordinandogli di eseguire l'inno nazionale della Costa Rica, dietro minaccia di un mese di arresto se non l'avesse fatto.\nFu cos\u00ec che l'11 giugno 1852 si ascolt\u00f2 per la prima volta l'inno nazionale della Costa Rica, improvvisato dal musicista Manuel Mar\u00eda Guti\u00e9rrez, oggi benemerito della patria.\nL'esecuzione dell'inno nazionale nelle scuole, prima di ogni lezione \u00e8 divenuta obbligatoria dal 1903.\nTesto Originale.\n\"Noble patria, tu hermosa bandera\"\n\"expresi\u00f3n de tu vida nos da;\"\n\"bajo el l\u00edmpido azul de tu cielo\"\n\"blanca y pura descansa la paz.\"\n\"En la lucha tenaz,\"\n\"de fecunda labor\"\n\"que enrojece del hombre la faz,\"\n\"conquistaron tus hijos\"\n\"labriegos sencillos\"\n\"eterno prestigio, estima y honor.\"\n\"\u00a1Salve, oh tierra gentil!\"\n\"\u00a1Salve, oh madre de amor!\"\n\"Cuando alguno pretenda\"\n\"tu gloria manchar,\"\n\"ver\u00e1s a tu pueblo valiente y viril,\"\n\"la tosca herramienta en arma trocar.\"\n\"Salve oh Patria t\u00fa pr\u00f3digo suelo,\"\n\"dulce abrigo y sustento nos da;\"\n\"bajo el l\u00edmpido azul de tu cielo\"\n\"\u00a1vivan siempre el trabajo y la paz!\""}
{"id": "236410", "revid": "13833", "url": "https://it.wikipedia.org/wiki?curid=236410", "title": "Medjugorje", "text": ""}
{"id": "236411", "revid": "125926355", "url": "https://it.wikipedia.org/wiki?curid=236411", "title": "Cinzia De Carolis", "text": "Biografia.\nNasce a Roma il 22 marzo 1960.\nEsordisce come attrice bambina nello sceneggiato \"Anna dei miracoli\" (1968). \nNel 1970 interpreta Irina Roskoff nel musicarello in costume \"Angeli senza paradiso\" accanto ad Al Bano, Romina Power e Agostina Belli. \u00c8 Lori, la nipote di Franco Arn\u00f2 (Karl Malden) nel film \"Il gatto a nove code\" (1971) di Dario Argento. Nel 1972 \u00e8 l'inquietante giovinetta zombi ne \"La notte dei diavoli\" di Giorgio Ferroni.\nNel 1975 \u00e8 Maria, nella commedia amara, a tinte quasi blasfeme (il film venne ritirato e ridistribuito con un altro titolo), \"Vergine, e di nome Maria\". Nel 1979 interpreta la parte di Anna, figlia dello scienziato pazzo, nel soft-core \"Libidine\", film nel quale ha un rapporto sessuale (simulato) con un serpente. In precedenza aveva posato nuda per l'edizione italiana di Playboy: il servizio appare nel numero di ottobre del 1976. Nel film cult \"Apocalypse domani\" (1980), amato da registi come Joe Dante e Quentin Tarantino, e diretto da Antonio Margheriti, interpreta la giovane vicina di casa di Norman Hopper (John Saxon). Sempre come attrice interpreta, fino all'inizio degli anni novanta, vari film e sceneggiati televisivi. Compagna del dottor Ugo Crisci, \u00e8 madre dei doppiatori Daniele Martino e Lorenzo Crisci.\nNel frattempo intraprende la carriera di doppiatrice che, con il tempo, diventa la sua principale attivit\u00e0. La sua professione si estende anche a direttrice di doppiaggio ed adattamento dialoghi, ad esempio nella prima stagione di \"Sex and the City\". Innumerevoli sono i suoi doppiaggi sia per il cinema che per la televisione (tra cui serie di telefilm e di cartoni animati, per la quale \u00e8 particolarmente amata e ricordata dai fan).\nIl ruolo che le ha dato visibilit\u00e0 e riconoscibilit\u00e0 nel mondo dell'animazione \u00e8 stato quello di Lady Oscar nell'omonimo anime, a cui sono seguite molte altre parti: Bia - La sfida della magia, Maisha di \"Galaxy Express 999\"; Monsley nel ridoppiaggio di \"Conan il ragazzo del futuro\"; Lena di \"Belle et Sebastien\"; Kagura di \"Inuyasha\"; She-Ra, la principessa del potere, Simone Lor\u00e8ne di \"Il Tulipano Nero\", ecc. Fra le attrici da lei doppiate ci sono: Courteney Cox nella saga di \"Scream\", Madonna, Katharine Hepburn, Geena Davis, Rebecca De Mornay, Andie MacDowell, Holly Hunter e Madeleine Stowe.\nParallelamente alla sua carriera di attrice e doppiatrice, Cinzia De Carolis intraprende anche una breve carriera di cantante. Tra il 1969 e il 1970 incide alcuni singoli per le Edizioni Paoline, sono queste canzoncine per bambini nel tipico stile della casa editrice apostolica. Del 1971 \u00e8 il passaggio alla Produttori Associati per la quale pubblica il singolo \"Compagno mio\". Nel 1973, per la Erre del paroliere Carlo Rossi, pubblica il suo singolo probabilmente pi\u00f9 celebre: \"Pap\u00e0 non correre\", grazioso brano pop. Torna a registrare nel 1982 con il singolo \"Hobbysogno\" per la Hobby Records."}
{"id": "236412", "revid": "121240415", "url": "https://it.wikipedia.org/wiki?curid=236412", "title": "Tipizzazione forte", "text": "In informatica, e in particolare in programmazione, l'espressione tipizzazione forte (\"strong typing\") pu\u00f2 essere usata per caratterizzare il tipo di regole che un determinato linguaggio di programmazione impone, a livello sintattico o semantico, circa la tipizzazione dei dati e all'uso dei dati in relazione al loro tipo. L'opposto della \"tipizzazione forte\" \u00e8 la tipizzazione debole. \nDescrizione.\nIn un linguaggio fortemente tipizzato, il programmatore \u00e8 tenuto a specificare il tipo di ogni elemento sintattico che durante l'esecuzione denota un valore (per esempio un valore costante, una variabile o un'espressione), e il linguaggio garantisce che tale valore sia utilizzato in modo coerente con il tipo specificato: per esempio, non \u00e8 possibile eseguire una somma aritmetica su dati di tipo stringa. Questo concetto generale pu\u00f2 applicarsi con diverse sfumature; a seconda del contesto. Dunque, l'espressione \"linguaggio fortemente tipizzato\" pu\u00f2 riferirsi a cose leggermente diverse:\nUn esempio limite di linguaggio debolmente tipizzato \u00e8 il linguaggio macchina, in cui un'area di memoria, rappresentata nel codice da un indirizzo di memoria, pu\u00f2 essere usata indifferentemente per contenere valori di qualunque tipo, numeri interi, numeri con la virgola, caratteri, e cos\u00ec via. I linguaggi di programmazione ad alto livello tendono ad avere sistemi dei tipi pi\u00f9 sicuri e quindi ad avvicinarsi all'ideale della forte tipizzazione, ma in genere rimangono disponibili meccanismi per trattare dati in modo flessibile che si prestano a essere utilizzati per violare il sistema dei tipi. Per esempio, il linguaggio C fornisce almeno tre meccanismi che lo qualificano come linguaggio debolmente tipizzato:"}
{"id": "236418", "revid": "3535", "url": "https://it.wikipedia.org/wiki?curid=236418", "title": "Storia lesbica", "text": ""}
{"id": "236420", "revid": "394", "url": "https://it.wikipedia.org/wiki?curid=236420", "title": "Matrice singolare", "text": ""}
{"id": "236422", "revid": "125692353", "url": "https://it.wikipedia.org/wiki?curid=236422", "title": "Federazione delle Indie Occidentali", "text": "La Federazione delle Indie Occidentali (in inglese \"West Indies Federation\") \u00e8 stata una federazione tra colonie della corona britannica esistita dal 3 gennaio 1958 al 31 maggio 1962. Nota anche come \"Federazione delle Indie Occidentali Britanniche\", comprendeva varie isole caraibiche.\nEntrarono a far parte della Federazione:\nIl Belize, la Guyana britannica, le Bahamas e le Isole Vergini britanniche optarono di non entrare a far parte della Federazione perch\u00e9 preferivano per il futuro, associarsi rispettivamente con le nazioni vicine.\nNel 1962 la Federazione si sciolse; contestualmente, vi fu la creazione di nuovi Stati:"}
{"id": "236424", "revid": "1039155", "url": "https://it.wikipedia.org/wiki?curid=236424", "title": "Lady Oscar - Le storie gotiche", "text": ""}
{"id": "236425", "revid": "260676", "url": "https://it.wikipedia.org/wiki?curid=236425", "title": "La vita \u00e8 sogno", "text": "La vita \u00e8 sogno (titolo originale: \"La vida es sue\u00f1o\") \u00e8 un dramma filosofico-teologico in tre atti e in versi scritto nel 1635 da Pedro Calder\u00f3n de La Barca (1600-1681).\nSoggetto.\nL'opera \u00e8 stata definita dalla critica come una versione cristiana dell\"'Edipo re\": al posto dell'incesto vi \u00e8 la morte della madre del principe Sigismondo, avvenuta durante il parto e quindi causata indirettamente da lui stesso; all'assassinio del padre si sostituisce una sconfitta in battaglia.\nL'opera di Calder\u00f3n ha come protagonista un personaggio che avverte con sgomento la futilit\u00e0 di ogni esperienza umana. L'intera esistenza \u00e8 sogno, caratterizzata quindi da illusoriet\u00e0, fugacit\u00e0 del tempo, vanit\u00e0 delle cose terrene. L'unica realt\u00e0 possibile \u00e8 la morte, che svela all'uomo la vera natura dell'esistenza, cio\u00e8 l'illusoriet\u00e0, e quindi l'inconsistenza del mondo. \nPer queste idee l'opera teatrale \u00e8 emblematica del clima culturale dell'et\u00e0 barocca ed \u00e8 un'opera fondamentale della letteratura barocca europea.\nTrama.\nPrimo atto.\nIn un'immaginaria Polonia, vive un verosimile re, Basilio, esperto di astrologia. Egli, alla nascita del figlio Sigismondo, prevede che questi diventi un principe sanguinario e tiranno. Per evitare che ci\u00f2 accada lo fa rinchiudere in una torre. Sigismondo \u00e8 custodito da Clotaldo, il fido del re, dal quale riceve la sua unica educazione sul mondo esterno che non ha mai avuto modo di vedere con i suoi occhi. All'inizio del dramma compaiono Rosaura, figlia di Clotaldo, e il suo servo Clarino. Clotaldo non conosce la figlia in quanto aveva abbandonato la moglie prima che la bambina nascesse. Rosaura sar\u00e0 riconosciuta dal padre per mezzo di una spada che la giovane gli consegner\u00e0.\nRosaura e Clarino si avvicinano alla torre, illuminata da una fioca luce, dove \u00e8 rinchiuso Sigismondo. Quest'ultimo, inferocito per essere stato sorpreso, minaccia di ucciderla ma interviene Clotaldo che chiama immediatamente le guardie e fa arrestare i due intrusi. Intanto, il re Basilio decide di mettere il figlio alla prova dandogli la possibilit\u00e0 di cambiare il suo destino. Fa dunque somministrare a Sigismondo un sonnifero e durante il sonno lo fa trasportare a corte.\nSecondo atto.\nNel secondo atto si vede Sigismondo alla reggia, attonito tra i musici che suonano, e i servi che lo vestono. Clotaldo intanto gli racconta la verit\u00e0 e la necessit\u00e0 di afferrarsi a se stesso, spinge Sigismondo a manifestare la sua natura di essere non fondamentalmente cattivo, ma di individuo abbandonato a se stesso, vissuto lontano dalla civilt\u00e0. Cos\u00ec Sigismondo, che ora vuole vendicarsi di tutto e di tutti, si comporta in modo superbo e tirannico. Solamente davanti a Rosaura, che \u00e8 stata condotta a corte dal padre, egli si calma restando estasiato dalla sua bellezza.\nBasilio deve prendere atto che Sigismondo \u00e8 veramente il mostro che gli astri avevano profetizzato, cos\u00ec lo addormenta nuovamente e lo fa ricondurre in prigione. Risvegliatosi nella prigione, Sigismondo deve ammettere che ha sognato, ma l'evidenza di quel sogno, tanto simile alla realt\u00e0, fa nascere in lui una certa confusione tra il sogno e la realt\u00e0, risolvendosi infine nella certezza d'una verit\u00e0 superiore che diventer\u00e0 regola per la sua vita futura: \"tutta la vita \u00e8 un sogno.\"\nTerzo atto.\nNel terzo atto, alla notizia che al trono sono stati designati Astolfo e Stella, il popolo insorge in favore di Sigismondo e lo acclama re. Sigismondo viene liberato dal popolo che lo vuole re e si oppone al governo di Astolfo. Avviene una battaglia, Sigismondo vince, cattura Astolfo, Clotaldo e suo padre Basilio. Quest'ultimo decide di arrendersi al destino, ma Sigismondo lo risparmia perch\u00e9 ha capito che n\u00e9 nella vita n\u00e9 nel sogno vale la pena di rovinare la felicit\u00e0 dell'uomo tanto essa \u00e8 sfuggente e labile. Sposa Stella e prende le redini del regno. Astolfo sposer\u00e0 Rosaura."}
{"id": "236427", "revid": "47767", "url": "https://it.wikipedia.org/wiki?curid=236427", "title": "Bouquet", "text": ""}
{"id": "236432", "revid": "2196578", "url": "https://it.wikipedia.org/wiki?curid=236432", "title": "Riyoko Ikeda", "text": "Biografia.\n\u00c8 la maggiore di quattro figli. La madre discende da un'antica famiglia di samurai, quindi aristocratica, mentre il padre, manager di un produttore di biciclette e reduce di guerra, \u00e8 un uomo del ceto medio, dai rigorosi valori morali. Contro il volere delle famiglie di entrambi e contro l'antica tradizione nipponica, i suoi genitori riescono a sposarsi. Ha una sorella, di due anni pi\u00f9 giovane, e due fratelli minori.\nFrequenta la scuola elementare Shinj\u014d di Osaka. Cresciuta a Kashiwa, nella prefettura di Chiba, per il trasferimento del padre, studia al liceo Haku\u014d di Tokyo. Vuole fare la romanziera e quindi \u00e8 appassionata di letteratura russa, come Dostoevskij (preferisce \"I fratelli Karamazov\"), Tolstoj e Gorkij. Entra nel 1966 all'Universit\u00e0 di educazione di Tokyo, oggi Universit\u00e0 di Tsukuba, per studi di filosofia e letteratura presso la facolt\u00e0 di scienze dell'educazione, dove studia Marx e Lenin. Partecipa al movimento studentesco, in quanto impossibile studiare nelle universit\u00e0 occupate, ed entra subito a far parte del ramo giovanile del Partito Comunista Giapponese, la Lega della Giovent\u00f9 Democratica del Giappone. Ma deve interrompere gli studi dopo un anno per mancanza di sostegno da parte della sua famiglia. Per guadagnarsi da vivere, inizialmente trova un impiego come cameriera in un bar e inizia poi la carriera di mangaka, da sempre affascinata dalle ambientazioni storiche e da personaggi femminili inquieti e passionali.\nNel 1967, pubblica sulla rivista Sh\u014djo Friend il suo primo manga, \"Bara-yashiki no sh\u014djo\" (\"La ragazza della casa delle rose\"). Il tratto delle sue prime opere \u00e8 ispirato a quello di Osamu Tezuka, il padre del moderno fumetto giapponese. Dopo una serie di racconti brevi, il successo giunge nel 1972, quando pubblica la sua opera pi\u00f9 famosa, \"Lady Oscar\", basata sulla biografia di Maria Antonietta di Stefan Zweig, letta durante le vacanze estive del secondo anno di liceo nel suo libro dei compiti a casa. Dopo molti problemi per trovare un editore, il manga viene pubblicato sul settimanale \"Margaret\", edito dalla Sh\u016beisha e ottiene subito un enorme successo, venendo negli anni successivi trasposto in un'opera teatrale, in un film dal vivo e in una serie anime. La seconda opera di successo \u00e8 \"Caro fratello\", del 1973, e anche da questo sar\u00e0 tratta una serie anime. Nel periodo 1974-75 pubblica diverse storie autoconclusive, tra cui \"Sh\u014dko no etude\" e \"Claudine!\". Nel gennaio 1975, sempre su \"Margaret\", per poi essere spostata su \"Seventeen\", inizia la pubblicazione di \"Orpheus\", la sua opera pi\u00f9 lunga e articolata, che si concluder\u00e0 nel 1981.\nIl tratto dell'autrice nel corso dei quasi sei anni di serializzazione dell'opera cambia notevolmente, passando dalle forme pi\u00f9 propriamente \"sh\u014djo\" di \"Lady Oscar\" ai volti affilati e alle figure allungate della seconda parte della sua produzione. Nel 1980, con \"Orpheus\", riceve il 9\u00ba Premio d'Eccellenza da parte dell'Associazione dei fumetti giapponesi. Nel 1982 inizia la pubblicazione di un altro dramma storico, \"Jotei Ekaterina\", basato sulla biografia di Caterina II di Russia scritta da Henry Troyat. Nel 1984 aggiunge nuove storie alla saga di \"Lady Oscar\", pubblicando \"Lady Oscar - Le storie gotiche\", quattro racconti brevi giallo/horror autoconclusivi inseriti circa a met\u00e0 della saga originale. Nel 1987 pubblica \"Eroica - La gloria di Napoleone\", sequel di \"Lady Oscar\", in cui si narrano le gesta di Napoleone Bonaparte.\nSi sposa nel 1999 con un banchiere e riesce a coronare il suo sogno di giovent\u00f9 diplomandosi in canto al conservatorio nel 2000. Sempre in questo periodo decide di interrompere la sua professione di disegnatrice per dedicarsi a sceneggiare soltanto i suoi manga e viene sostituita alle matite da Erika Miyamoto, una sua ex assistente. Il primo manga di questo nuovo duo \u00e8 un \"gaiden\" (\"storie fuori serie\" o \"episodi extra\" ), basato su \"Orpheus\". A questo seguir\u00e0 nel 1999 il volume unico \"Elisabetta - La regina che spos\u00f2 la patria\", che affronta le vicende di Elisabetta I d'Inghilterra, a cui segue \"Niberungu no yubiwa\", basato sulla saga wagneriana.\nNel 2003 mette a profitto i suoi studi musicali da soprano e incide il suo primo cd \"Lovely Songs Memory Drawings\", che sar\u00e0 seguito nel 2005 da \"Parfums Musicaux de Versailles\", in cui interpreta arie settecentesche, alcune delle quali composte da Maria Antonietta. Nel 2005 riprende i personaggi di \"Lady Oscar\" e crea delle situazioni comiche in cui poterli disegnare in versione \"super deformed\". Inoltre, sempre nel 2005, disegna e scrive il manga \"Haru no yuki\", tratto dall'omonimo romanzo di Mishima Yukio, pubblicato in Italia come \"Neve di primavera\". Nel 2007 inizia sulle pagine di Kodansha la serializzazione di \"The Legend\", in cui ritorna a occupare anche il ruolo di sceneggiatrice oltre che di disegnatrice.\nNel 2008 le viene assegnata da Nicolas Sarkozy la prestigiosissima Legion d'onore, che \u00e8 la pi\u00f9 alta onorificenza del governo francese, per il suo contributo alla diffusione della storia e della cultura francese, divenendo il 150\u00ba giapponese e il primo mangaka a conseguire tale onorificenza grazie a \"Lady Oscar\" ed \"Eroica\". Nel 2010 \u00e8 stata presente al festival Collisioni, tenutosi a Novello, e al Romics come ospite speciale e giurata per la gara di cosplay. Si \u00e8 esibita come soprano nella Chiesa di Santa Marta a Roma. Nel 2015 \u00e8 stata ospite della fiera Etna Comics a Catania."}
{"id": "236438", "revid": "831312", "url": "https://it.wikipedia.org/wiki?curid=236438", "title": "Giro d'Italia 1972", "text": "Il Giro d'Italia 1972, cinquantacinquesima edizione della \"Corsa Rosa\", si svolse in venti tappe dal 21 maggio all'11 giugno 1972, per un percorso totale di 3\u00a0725 km. La vittoria fu appannaggio del belga Eddy Merckx, che complet\u00f2 il percorso in 103h04'04\", precedendo gli spagnoli Jos\u00e9 Manuel Fuente e Francisco Gald\u00f3s.\nGiro dominato dai corridori belgi, che si aggiudicarono dieci tappe (oltre alla vittoria finale di Merckx), e dagli spagnoli, che occuparono 3 dei primi 4 posti (e 5 fra i primi 10) della classifica generale. Per la prima volta nella storia della corsa nessun italiano sal\u00ec sul podio (solo due gli \"azzurri\" nei primi dieci)."}
{"id": "236442", "revid": "287204", "url": "https://it.wikipedia.org/wiki?curid=236442", "title": "NFL Italia", "text": "La National Football League Italy (NFLI) \u00e8 stata un'associazione sportiva che ha organizzato campionati di football americano in Italia, negli anni 2000.\nStoria.\nLa NFLI \u00e8 stata delle associazioni sportive nate per sopperire all'espulsione della FIAF dal CONI, avvenuta il 31 ottobre 2000 dopo il commissariamento iniziato nel 1999 per motivi debitori.\n\u00c8 stata costituita nel 2002, ed ha cominciato ad operare come una federazione sportiva sotto l\u2019egida assicurativa AICS.\nIl Presidente della NFLI \u00e8 stato Giovanni Cant\u00f9, gi\u00e0 eletto presidente della Federazione Italiana American Football nel 1998 in sostituzione del Presidente deceduto Luciano Zanetti. La FIAF viene commissariata quasi immediatamente nel 1998 appena Giovanni Cant\u00f9 venne eletto , per un debito verso il CONI, non riconosciuto, di circa 600 milioni di lire. Il commissariamento dur\u00f2 due anni, e termin\u00f2 con l'estromissione della FIAF dal CONI come Federazione riconosciuta.\nGIovanni Cant\u00f9 assieme a suoi stretti collaboratori della vecchia FIAF, per sopperire al vuoto organizzativo, fonda cos\u00ec nel 2002 la NFLI per sostituire la FIAF, questo consentir\u00e0 di far operare le squadre italiane in Europa (i Lions Bergamo in quegli anni erano i detentori del titolo continentale) e di dare un'organizzazione al movimento football in maniera amatoriale e privatistica. La federazione europea EFAF ignara dello status reale della FIAF (estintasi formalmente per commissariamento ed espulsione), accetta le squadre finaliste dei Superbowl italiani alle competizioni europee, questo fino al 2008. La EFAF viene \"avvisata\" del reale status del movimento italiano per via della scissione del movimento del football che vedeva la rinascita dell'attuale FIDAF, venendo a conoscenza che la NFLI non era una federazione riconosciuta e che la FIAF fu estromessa dal CONI. Secondo le normative statutarie dell'epoca, per partecipare alle competizioni internazionali, sia di Club che di rappresentative Nazionali, l'organizzazione di riferimento doveva essere obbligatoriamente riconosciuta dal CONI del proprio paese. l'EFAF, blocc\u00f2 addirittura la possibilit\u00e0 di organizzare gli Europei di Football americano in Italia gi\u00e0 programmati e che si dovevano disputare a Fanano, e vennero poi dati alla federazione Austriaca nel 2009, dove la Nazionale italiana parteciper\u00e0 sotto l'egida di quella FIDAF rinata da poco per sostituire la NFLI.\nL'arduo compito che nel 2002 le societ\u00e0 stesse e la NFLI si trovarono di fronte era la ricostituzione di un movimento sportivo atto allo sviluppo e alla crescita. L'anno pi\u00f9 critico che si pot\u00e9 registrare fu quello del 2002 con solamente 27 societ\u00e0 partecipanti fra serie A, B e C e dove il disgregamento del football aveva raggiunto l'apice con la suddivisione fra le varie organizzazioni esistenti in quel momento : FIDAF, ALPEADRIA , NWC e NFLI.\nLa Serie A1 raggiungeva l'apice della stagione (di solito luglio) con la nomina a Campione nella finale contesa fra le migliori due squadre denominata Superbowl, dedicato a Giovanni Colombo primo Presidente di AIFA e considerato uno dei 2 padri del movimento del football americano (da qui appunto Giovanni Colombo trophy).\nLa NFLI stava lavorando per costituire un centro nazionale federale con uffici, strutture e campo da football nel comune di Sassuolo in provincia di Modena.\nNel 2007, a Firenze, nel mese di settembre, vi fu la \"Svolta Ridolfi\" (nome preso dall'impianto sportivo Ridolfi): tutte le societ\u00e0 si costituirono in assemblea dove si autodeterminarono per la ricostituzione di una Federazione e terminare le attivit\u00e0 in NFLI. Seguirono due assemblee successive denominate Bologna1 e Bologna2 sempre nel mese di Settembre ed Ottobre dove si sanc\u00ec il passaggio in FIDAF per l'inserimento in Osservatorio CONI che arriv\u00f2 nel 2008, e poi il ritrovato riconoscimento a Disciplina Associata nel 2010.\nCon il ritorno in attivit\u00e0 della FIDAF nel Novembre del 2007 (Federazione Italiana Di American Football) - costituitasi nel 2001 per coprire quel buco federale all'interno del CONI lasciato da FIAF e con la nascita di FIF (Federazione Italiana Football (erede della NFLI)) nella primavera 2008, la NFLI finisce di operare nel 2008 con l'ultimo campionato."}
{"id": "236444", "revid": "28400", "url": "https://it.wikipedia.org/wiki?curid=236444", "title": "Maurizio Di Maggio", "text": "Biografia.\nLa sua carriera \u00e8 iniziata nel 1976 da Radio Ivrea Canavese, per proseguire poi su altre emittenti piemontesi come Radio Piemonte Stereo di Biella, Radio Chivasso International e Radio Gran Paradiso di Valperga, delle quali \u00e8 stato direttore. Quindi T.R.E. di Ivrea, Radio Italia 1 di Torino, Radio Torino International ed infine Radio Reporter 93 fino ad aprile 1988, da allora si trasferisce nel Principato di Monaco e lavora a Radio Monte Carlo.\nLa sua passione per i viaggi l'ha portato in giro per tutti e 5 i continenti; basandosi su queste esperienze ha inventato un \"format\" radiofonico che parla di viaggi e che ha via via perfezionato dal 1996 ad oggi.\nGiornalista pubblicista dal 1980, \u00e8 stato direttore responsabile di due testate radiofoniche e due magazine: \"Vita di Provincia\" e \"Canavese Top\". Ha collaborato con \"Life Club\" e \"MC Magazine\", e continua a collaborare con \"MontecarloIN\" e con il trimestrale in inglese \"Monaco Force One\" sui quali pubblicava i suoi articoli di viaggio. Ha collaborato per 10 anni con la TV del Centre de Presse de Monaco, realizzando una rubrica settimanale in lingua italiana, \"MC Info\".\n\"Dj\" in discoteca dal 1978, ha concluso la sua lunga carriera alla consolle del \"Jimmy'z\" di Monte Carlo, dopo aver lavorato sulle navi da crociera come animatore e dj assieme a Piero Chiambretti, Mario Zucca ed altri.\nSi \u00e8 occupato anche di numerose produzioni discografiche: nel 1982 ha pubblicato \"Space Operator\" dei \"4M International\" per Goody Music. Il brano \u00e8 stato ripreso e remixato nel 2021 da Donato Dozzy su etichetta Mr. Disco.\nNel 1984 con Disc8 ha pubblicato \"Fly To America\" della Red Gang, con la quale si \u00e8 esibito nell'estate dello stesso anno a \"Drive In\" (Italia 1) e \"Discoring\" (Raiuno). Nel 1995, dopo un soggiorno a Londra durante il quale ha conosciuto Eddie Piller (Acid Jazz Records) e Gilles Peterson (Talkin' Loud Records), ha realizzato, con lo pseudonimo \"Ciconio, \"un album doppio intitolato \"Trip-Tik\" con la collaborazione di Paolo Ricca, pubblicato da Flying Records.\nDurante la BIT 2005 ha ricevuto il \"Premio Colombo\" della Federalberghi, riservato ai giornalisti che si sono distinti nella promozione del turismo di prossimit\u00e0.\nNel 2008 in occasione del concerto dei Mezzotono al Th\u00e9\u00e2tre Princesse Grace nel Principato di Monaco nasce una amicizia con il gruppo vocale pugliese che porta ad una piccola collaborazione con Radio Monte Carlo.\nIl 15 giugno 2009 ed il 19 giugno 2018 ha ricevuto il premio dell'ADUTEI - Associazione Delegati Uffici del Turismo Estero in Italia per la categoria radio.\nNell'ottobre 2021 DiMaggio si \u00e8 aggiudicato la prima edizione del \"Travel Stories Award\" del GIST, Gruppo Italiano Stampa Turistica, nella categoria Udito per i racconti di viaggi nella sua trasmissione \"In viaggio con DiMaggio\". Il premio \u00e8 stato consegnato presso il Caff\u00e8 Letterario durante il Salone del Libro di Torino 2021.\nSu Radio Monte Carlo \u00e8 in onda dal luned\u00ec al venerd\u00ec dalle 20 alle 22."}
{"id": "236445", "revid": "287204", "url": "https://it.wikipedia.org/wiki?curid=236445", "title": "Capriati", "text": ""}
{"id": "236450", "revid": "842", "url": "https://it.wikipedia.org/wiki?curid=236450", "title": "68020", "text": ""}
{"id": "236452", "revid": "228587", "url": "https://it.wikipedia.org/wiki?curid=236452", "title": "Luisella Berrino", "text": "Biografia.\nLa radio.\nFiglia del pittore ligure Mario Berrino, ha debuttato nel 1970 ai microfoni di Radio Monte Carlo, alla quale \u00e8 rimasta legata per quasi 45 anni, diventando un caso unico in Italia per fedelt\u00e0 a un'emittente privata.\nIl suo periodo di massimo splendore \u00e8 stato il decennio 1970 - 1980, quando Radio Montecarlo, la radio del disimpegno, alternativa al monopolio di Stato rappresentato dalla RAI, era baciata dal successo. Il palinsesto musicale dell'emittente era all'epoca caratterizzato dall'alternarsi di una canzone francese, seguita da una italiana e poi da un pezzo anglosassone. Luisella Berrino, insieme ad un team di \"animatori\" di successo, in primis Roberto Arnaldi, la \"voce\" per antonomasia di RMC, ha condotto numerosi programmi e quiz, tra cui \"Il Porcellino\", in programma al mattino alla fine degli anni settanta, e \"Il Milione\", che metteva in palio un milione di lire per indovinare il nome di un personaggio famoso basandosi sugli indizi forniti da 13 canzoni.\nDurante la stagione 2006-2007 ha condotto assieme a Massimo Valli il programma \"RMC Magazine\" dalle 10 alle 12, seguito dalle 12 alle 13 dal programma comico legato ad un concorso a premi \"Beauty Farm\" con la regia di Andrea Lo Iacono.\n\u00c8 stata poi in onda dal luned\u00ec al venerd\u00ec dalle 9 alle 10 nell'Alfonso Signorini Show e anche il sabato e la domenica mattina dalle 7 alle 10 con \"Buenos dias e il meglio dell'Alfonso Signorini Show\".\nLa sua ultima conduzione \u00e8 stata in coppia con Patrizia Farchetto, ogni sabato e domenica mattina dalle 7 alle 10.\nIl 14 febbraio 2015, a meno di due mesi dall'esatto compimento di 45 anni consecutivi trascorsi ai microfoni di Radio Monte Carlo, ha annunciato ufficialmente il suo ritiro. Il discorso di commiato e ringraziamento ai suoi fedeli ascoltatori (apparso poi sul suo profilo \"Facebook\") ha ripreso nell'incipit quello effettuato nel 1970 da Herbert Pagani, al momento del suo ritorno sull'emittente monegasca dopo un periodo d'assenza; con questa citazione Luisella ha inteso rendere omaggio al cantautore e conduttore di origini libiche, nonch\u00e9 rinnovarne il ricordo definendolo una personalit\u00e0 decisiva per l'inizio di quella che \u00e8 stata \u00ab...la \"grande avventura\" di RMC\u00bb.\nAltre attivit\u00e0.\nDal 1977 al 1979 ha condotto su Telemontecarlo il programma di approfondimento giornalistico Montecarlo sera, che andava in onda quotidianamente. \nLuisella Berrino \u00e8 inoltre la voce della rievocazione storica della Mille Miglia e del Gran Premio di Monaco. Ha per molti anni presentato il Rally di Sanremo.\nNel 2012 ha preso il testimone dal padre Mario Berrino nell'ambito della \"Rassegna Letteraria Scrivi l'amore-Premio Mario Berrino\" dall'associazione culturale di Ispra \"Amici di Mario Berrino\".\nVita privata.\nRisiede nel Principato di Monaco. Ha un figlio, Francesco."}
{"id": "236453", "revid": "1494169", "url": "https://it.wikipedia.org/wiki?curid=236453", "title": "Bushido (disambigua)", "text": ""}
{"id": "236458", "revid": "212348", "url": "https://it.wikipedia.org/wiki?curid=236458", "title": "Bouquet (topologia)", "text": "In topologia, il bouquet di un insieme di spazi topologici \u00e8 lo spazio che si ottiene \"attaccando\" tutti questi spazi per un punto.\nAd esempio, il bouquet di due circonferenze \u00e8 una lemniscata, ovvero una figura a forma di otto.\nDefinizione formale.\nSia formula_1 una famiglia di spazi topologici, e, per ogni formula_2, sia formula_3 un punto di formula_4; equivalentemente, si pu\u00f2 considerare una famiglia di spazi topologici puntati formula_5. Il \"bouquet\" di questa famiglia \u00e8 il quoziente dell'unione disgiunta formula_6 tramite la relazione di equivalenza che identifica fra loro tutti i punti base.\nSe gli spazi topologici sono omogenei, il loro bouquet non dipende dai punti base scelti. Possiamo quindi parlare ad esempio di bouquet di formula_7 circonferenze o sfere senza dover menzionare punti base."}
{"id": "236460", "revid": "287204", "url": "https://it.wikipedia.org/wiki?curid=236460", "title": "Joruri", "text": ""}
{"id": "236461", "revid": "480457", "url": "https://it.wikipedia.org/wiki?curid=236461", "title": "Shinty", "text": "Lo shinty (noto anche come camanachd, o iomain) \u00e8 un antico sport celtico originario della Scozia, dove \u00e8 ancora uno degli sport pi\u00f9 amati. Viene giocato con bastoni ed una palla. Lo shinty esiste in tutto il mondo in diverse varianti, che prendono nomi diversi. La versione canadese, giocata dagli scozzesi immigrati in Nord America, prende il nome di shinney.\nLo shinty viene praticato quasi esclusivamente nelle \"Highlands\" scozzesi, ma in passato era molto diffuso. Nasce dallo stesso ramo che in Irlanda ha dato origine all'hurling ed in Svezia al bandy.\nLo Shinty \u00e8 dunque un progenitore dell'hockey: gli immigrati scozzesi praticavano questo gioco in Nuova Scozia.\nNelle \"Lowlands\" \u00e8 noto come \"common/cammon\", \"caman\", \"cammock\" (dal gaelico scozzese \"camag\"), \"knotty\" e molti altri nomi.\nIl gioco.\nScopo del gioco \u00e8 infilare una piccola palla in una porta (o \"hail\") che si trova al termine di un campo lungo . La palla viene giocata col \"caman\", un bastone lungo circa un metro.\nUna squadra \u00e8 composta da dodici giocatori \u2013 un portiere, due difensori e nove attaccanti. La partita \u00e8 divisa in due tempi da 45 minuti ciascuno. Ad eccezione del portiere, nessun giocatore pu\u00f2 giocare la palla con la mano.\nStoria.\nLo sport \u00e8 praticato in Scozia fin dalla preistoria. Ha molta somiglianze con l\"'hurling\", sport che in Scozia fu praticato fino al XIV secolo.\nLo sport \u00e8 regolato dalla \"Camanachd Association\" (\"Commun na Camanachd\").\nCoppe e campionati.\nI club si scontrano in diverse competizioni, perlopi\u00f9 con la formula della coppa, ma anche in un campionato su base nazionale o Nord/Sud. Se le due leghe principali sono giocate su base nazionale, la competizione pi\u00f9 importante resta la \"Scottish Cup\" o \"Camanachd Association Challenge Cup\", in breve \"Camanachd Cup\" (nata nel 1896), che negli ultimi vent'anni \u00e8 stata dominata dal Kingussie. Altro club importante nella storia dello shinty \u00e8 lo Newtonmore. Curiosamente, le due formazioni si incontrarono in finale per la prima volta soltanto nel 1984. Nel 2004 avvenne - cosa rara - che la finale non vedesse protagonista nessuna delle due blasonate (vinse l'Invernary contro il Fort William). L'evento si ripet\u00e9 nel 2005: in finale si ha avuto il derby fra Fort William e il Kilmallie, vinta dai primi per 3 a 2.\nShinty femminile\nLo shinty femminile \u00e8 quasi identico al gioco maschile, con regole ed attrezzature simili. \u00c8 amministrato dalla \"Women's Camanachd Association\".\nSport universitario.\nOriginariamente gioco delle Highlands, furono tuttavia in seguito fondati club ad Aberdeen, Edimburgo, Glasgow, Perth e persino a Londra. Lo shinty \u00e8 giocato anche nelle universit\u00e0 e pressoch\u00e9 tutti gli atenei scozzesi hanno una squadra. Storicamente le universit\u00e0 di Glasgow, Edimburgo e Aberdeen dominavano la scena dello sport a livello universitario. Negli ultimi anni si sono invece affermate le universit\u00e0 di Dundee e la Robert Gordon University nella conquista del \"Littlejohn Vase\".\nFuori dalla Scozia.\nNel ricordo delle radici comuni di shinty e hurling, si tiene annualmente una competizione tra compagini scelte di Scozia ed Irlanda. Negli ultimi anni si \u00e8 affermata perlopi\u00f9 l'Irlanda. Questa formula a regole miste \u00e8 stata inoltre occasionalmente replicata su scala locale anche da club di hurling e di shinty presenti fuori dalla Scozia e dall'Irlanda.\nLo shinty \u00e8 praticato anche in Nordamerica. Il \"Northern California Camanachd Club\" (\"NCCC\") \u00e8 il club pi\u00f9 importante dell'America. Il primo incontro internazionale di shinty si \u00e8 tenuto il 4 settembre 2005 fra una squadra statunitense ed una scozzese, su suolo scozzese. L'evento \u00e8 stato ospitato dai Blairgowrie Highland Games, dove l\"'NCCC\" gioc\u00f2 contro il Tayforth Shinty Club. Questi ultimi si sono aggiudicati l'incontro. Questo match \u00e8 stato seguito dalla partecipazione della squadra statunitense al torneo annuale \"Edinburgh East Lothian Six a Side Shinty Tournament\", in cui si \u00e8 classificata terza."}
{"id": "236462", "revid": "6923", "url": "https://it.wikipedia.org/wiki?curid=236462", "title": "Onel de Guzm\u00e1n", "text": "Con un suo celebre file infettante riusc\u00ec a dimostrare quanto la rete possa essere pericolosa.\nBiografia.\nAppassionato di informatica fin dalla giovinezza, nel 1996 si iscrisse all'AMA Computer College di Manila. Nel 1999 deposit\u00f2 un soggetto di tesi su un programma capace di imparare le password di posta elettronica, poi rifiutata dall'ateneo per il suo carattere illegale: ci\u00f2 lo tenne nel mirino degli inquirenti per qualche mese.\nIl 4 maggio del 2000 fece partire il virus informatico/worm \"\"I love you\" (o, pi\u00f9 raramente, \"Love Bug\"\"), dal funzionamento tecnico molto semplice: esso era un allegato di una e-mail apparentemente innocua dall'oggetto intitolato appunto \"I love you\" (\"Ti amo\" in inglese) e dal testo \"kindly check the attached LOVELETTER coming from me\" (\"controlla gentilmente la LETTERA D'AMORE che ti ho mandato in allegato\"). Se il malcapitato utente destinatario del messaggio apriva l'allegato, esso si generava automaticamente a tutti gli indirizzi della rubrica di Outlook Express ed aveva la conseguenza di chiudere, isolare e bloccare tutti i server di posta a causa del grande numero di messaggi inviati.\nIl virus, che bas\u00f2 il proprio successo grazie al meccanismo para-psicologico del \"social engineering\" (che consisteva nel riuscire a convincere l'utente ad infettarsi da solo), ebbe la conseguenza di infettare cos\u00ec tanti siti Internet (compresi quelli del Pentagono e della Camera dei Lords) da causare un danno stimato di circa 15 miliardi di dollari (circa 30.000 miliardi di lire). Scritto in Visual Basic, il file/virus dal nome completo LOVE-LETTER-FOR-YOU.TXT.vbs aveva per\u00f2 un difetto sull'account che rendeva palesi alcune caratteristiche dell'hacker: in particolare, egli era di sesso maschile, filippino ed era nato il 4 aprile del 1977. Partendo da queste informazioni, fu facile per il capo dell'ufficio investigazioni Efren Mesenes rintracciare Onel de Guzm\u00e1n.\nEgli, che nel frattempo si era laureato col massimo dei voti, inizialmente attribu\u00ec la paternit\u00e0 del virus all'amico Michael Buen salvo poi prendersi tutti gli \"onori\": nelle Filippine non \u00e8 punito questo tipo di reato informatico ed anzi in patria de Guzm\u00e1n fu considerato un eroe, in quanto dimostr\u00f2 che anche le Filippine possono contare nel mondo dell'alta tecnologia, sfornando giovani in grado di competere e battere le migliori menti dei paesi tecnologicamente avanzati. Il \"Manila Standard\" defin\u00ec Onel \"The country's first world-class hacker\".\nDopo aver creato altri virus dal codice sorgente molto simile al primo quali codice_1 (per favore visita www.2600.com, il sito della prima rivista hacker per hacker, chiamata \"2600: The Hacker Quarterly\") e codice_2 (i segreti del presidente americano e dell'FBI), Onel de Guzm\u00e1n decise di far fruttare in modo legale le sue conoscenze informatiche e fu ingaggiato da una societ\u00e0 di sicurezza informatica della Gran Bretagna."}
{"id": "236463", "revid": "124621140", "url": "https://it.wikipedia.org/wiki?curid=236463", "title": "Roberto Arnaldi", "text": "Biografia.\nArnaldi entr\u00f2 a Radio Monte Carlo fondata da Noel Coutisson nel 1967 dopo un provino con Herbert Pagani, esordendo in onda il 13 dicembre e trasmettendo quotidianamente dalle 7.00 alle 12.00. Rimase a Radio Monte Carlo fino al 1988. Dotato di una timbro simile a quello di Herbert Pagani, era estroso e preparato musicalmente.\nConoscitore della canzone francese e della musica internazionale, la domenica mattina negli anni settanta e inizio anni ottanta, insieme a Bruno Longhi, commentava l'anteprima del campionato di calcio italiano. Per molto tempo Radio Monte Carlo fu identificata con la sua voce. \"Robertino\", come venne soprannominato, divent\u00f2 il prototipo del conduttore dalla lingua sciolta e dalla parlata improvvisata\".\nTra le trasmissioni di maggior successo si ricordano \"Fate voi stessi il vostro programma\", basato su dediche e richieste, \"Regioniamoci sopra\" e \"Il Rally di Radio Monte Carlo\", durante il quale gli ascoltatori ponevano quesiti al conduttore. Robertino fu inoltre autore di una celebre intervista a Fabrizio De Andr\u00e9; fu proprio grazie al cantautore genovese che pot\u00e9 incidere per l'etichetta \"Produttori Associati\" il suo primo album prodotto da Roberto Dan\u00e9, \"Il sogno e la parola\" (con una nota di Guido Ceronetti). Ne seguirono altri quali \"E navig\u00f2, e navig\u00f2\" e \"Innamorarmi perch\u00e9 no\" ma con scarso rilievo. Arnaldi \u00e8 stato anche uno dei fondatori nonch\u00e9 il primo presentatore del Premio Tenco, organizzato dal 1974 a Sanremo dal Club Tenco.\nFu anche conosciuto per i brani, e i suoi adattamenti in italiano, di \"La casa in via del campo\" per la voce di Am\u00e1lia Rodrigues, \"18 anni\", \"Gigi L'Amoroso\", \"Tua Moglie\" e altri pezzi per la voce di Dalida, \"Bimba\" di Julio Iglesias, e una rarissima versione di \"Stoney End\" di Laura Nyro incisa da Barbra Streisand. \u00c8 stato anche autore delle parole di alcuni pezzi interpretati da cantanti italiani, tra i quali Iva Zanicchi \"Addio, caro amico mio\", \"Ma ti penso sai\" di Orietta Berti, \"Cantando\" di Toto Cutugno, \"Noi\" di Paola Musiani su musiche di Umberto Bindi, \"Mr. Gordon\" di Nilla Pizzi, \"Apri quella gabbia\" di Jocelyn.\nLavor\u00f2 in televisione a Telemontecarlo conducendo \"Il buggzzum\" e \"Gli affari sono affari\". Collabor\u00f2 con alcune testate specializzate tra le quali \"Musica &amp; Dischi\".\nA causa di problemi fisici (disturbi alle corde vocali con intervento chirurgico) e lavorativi (disaccordi con gli Hazan, proprietari del marchio \"RMC\", che decisero di \"rifondare\" RMC non trovando il consenso di Roberto, propenso s\u00ec a un miglioramento ma nel puro stile radiomontecarlino) il suo contratto non venne rinnovato, con disappunto di alcuni ascoltatori di RMC. Successivamente lavor\u00f2 a Radio Fiesole, Radio Blu, Radio Liguria Uno, Radio 103 e Radio National 102 Sanremo. Coi suoi venti anni di permanenza presso l'emittente monegasca stabil\u00ec un record che sar\u00e0 battuto solo da Luisella Berrino, sua collega, rimasta a RMC senza interruzione dal 1970 al 2015.\nScomparso il 29 febbraio 2012 presso la Clinica Les Sources di Nizza dove era ricoverato da circa due mesi, come da volont\u00e0 le sue ceneri sono state disperse nelle acque antistanti la cittadina di St. Jean Cap Ferrat."}
{"id": "236465", "revid": "305248", "url": "https://it.wikipedia.org/wiki?curid=236465", "title": "Sergio Spina", "text": "Biografia.\nFu regista di uno dei primi programmi trasmessi dalla Rai nel 1954, intitolato \"Strapaese\". Gli si deve inoltre l'ideazione e la regia di \"Mixer\" (special tv condotto da Giovanni Minoli).\nIl cinema.\nPer il cinema, oltre all'attivit\u00e0 di sceneggiatore, si segnala la regia di \"L'asino d'oro\" (tratto da Lucio Apuleio) e \"Fantabulus\" presentato al Locarno Festival nel 1965."}
{"id": "236468", "revid": "640277", "url": "https://it.wikipedia.org/wiki?curid=236468", "title": "Miranda (astronomia)", "text": "Miranda \u00e8 il pi\u00f9 piccolo ed interno satellite di Urano tra le cinque lune maggiori. Scoperto da Gerard Kuiper il 16 febbraio 1948 dall'osservatorio McDonald, lo stesso astronomo ne sugger\u00ec il nome, derivante dall'omonimo personaggio de \"La tempesta\" di Shakespeare. \u00c8 designato anche Urano V.\nAd oggi, le uniche immagini ravvicinate di Miranda provengono dalla sonda spaziale \"Voyager 2\", scattate durante il suo sorvolo di Urano nel gennaio del 1986. \u00c8 stato fotografato e quindi studiato soltanto l'emisfero meridionale della luna, perch\u00e9 illuminato dalla luce solare durante l'incontro. \u00c8 stata una fortunata coincidenza che la luna fosse l'oggetto a minor distanza, circa 30.000\u00a0km, dalla sonda dato che si \u00e8 rivelato l'oggetto pi\u00f9 interessante nel sistema di Urano: le immagini riprese, infatti, rivelano una passata attivit\u00e0 geologica nettamente superiore a quella che ha interessato le altre lune del pianeta. La \"Voyager 2\" ha dovuto avvicinarsi il pi\u00f9 possibile ad Urano per avere la spinta necessaria a raggiungere Nettuno, questo ha permesso di avere immagini con risoluzione, della superficie di Miranda, di alcune centinaia di metri.\nLa superficie sembra essere composta da ghiaccio d'acqua mista a composti di silicati e carbonati, con presenza anche di ammoniaca. Come le altre lune di Urano, la sua orbita giace su un piano perpendicolare all'orbita del pianeta attorno al Sole, e come il pianeta \u00e8 quindi soggetta a variazioni stagionali estreme.\nCome le altre quattro lune principali di Urano, Miranda si form\u00f2 probabilmente da un disco di accrescimento che circondava il pianeta poco dopo la sua formazione, o dopo l'evento catastrofico che ha prodotto la sua insolita inclinazione. Tuttavia, Miranda \u00e8 inclinata di 4,338\u00b0 rispetto al piano dell'equatore di Urano, e si tratta dell'inclinazione pi\u00f9 marcata tra le principali lune uraniane. Miranda sarebbe potuta essere solo una piccola luna inerte ghiacciata ricoperta di crateri da impatto, invece le immagini della Voyager mostrarono un mondo dalla superficie sorprendentemente variegata e unica, un mosaico di diverse aree dalle differenti caratteristiche, con vaste pianure ondulate costellate da crateri e attraversate da una rete di faglie ripide e rupes. Questa zona ha tre coronae impressionanti, il cui diametro \u00e8 superiore ai 200\u00a0km. Queste formazioni geologiche e l'inclinazione anomala dell'orbita suggeriscono una storia passata e un'attivit\u00e0 geologica complessa. La geologia di Miranda pare sia stata caratterizzata dalle forze di marea, dalle risonanze orbitali, da una parziale differenziazione planetaria e da movimenti di convezione, dall'espansione del suo mantello e da episodi di criovulcanismo.\nStoria delle osservazioni.\nScoperta e denominazione.\nMiranda fu scoperta il 16 febbraio 1948 dall'astronomo statunitense di origine olandese Gerard Kuiper, che lo osserv\u00f2 dall'Osservatorio McDonald in Texas, 97 anni dopo la scoperta di Ariel e Umbriel. Kuiper in realt\u00e0 stava cercando di ottenere dati precisi sui quattro satelliti di Urano fino ad allora conosciuti, cio\u00e8 Titania, Oberon, Ariel e Umbriel.\nA seguito di una proposta da John Herschel, figlio di William, lo scopritore di Urano, tutte le lune di tale pianeta presero il nome di personaggi delle opere di William Shakespeare e Alexander Pope. Miranda \u00e8 la figlia del mago Prospero, duca di Milano, nella commedia \"La tempesta\" di Shakespeare. Talvolta, il satellite viene chiamato anche \"Urano V\".\nAllo stesso modo, le notevoli formazioni geologiche di Miranda prendono il nome da luoghi delle opere di Shakespeare.\nMissioni spaziali.\nVoyager 2.\nLe uniche immagini ad alta risoluzione di Miranda sono state scattate dalla sonda spaziale Voyager 2, che fotograf\u00f2 il satellite durante il suo passaggio ravvicinato a Urano nel gennaio 1986, quando arriv\u00f2 ad una distanza minima da Miranda di 31\u00a0000\u00a0km, distanza notevolmente inferiore rispetto a quella tra la sonda e le altre lune uraniane. Le migliori immagini di Miranda hanno una risoluzione di 500\u00a0m, una risoluzione sufficiente per poter compilare una carta geologica e per poter contare i crateri. Al momento del sorvolo ravvicinato, l'emisfero meridionale di Miranda (come quello delle altre lune) era puntato verso il Sole, quindi l'emisfero settentrionale (immerso nelle tenebre) non poteva essere studiato. \nMissioni future.\nNessun altro veicolo spaziale oltre alla Voyager 2 ha mai visitato Urano (e Miranda), anche se negli anni 2010 sono state presentate diverse proposte, al momento non accettate per gli alti costi di una missione di cos\u00ec lungo raggio. In caso di una missione verso Urano, Miranda sarebbe certamente tra le lune pi\u00f9 osservate, essendo una delle pi\u00f9 intriganti del sistema solare.\nIl programma \"Uranus orbiter and probe\", proposto dalla NASA nel 2011 prevedeva il lancio per gli anni 2020-2023, e potrebbe approfondire la conoscenza dei satelliti di Urano tra cui Miranda. La missione era il terzo programma a pi\u00f9 alta priorit\u00e0 degli anni 2013-2022, ma \u00e8 tuttavia stato messo in attesa perch\u00e9 a priorit\u00e0 pi\u00f9 bassa rispetto a quelli per Marte ed Europa, la luna di Giove.\nUn'altra proposta della NASA per visitare Urano e le sue lune \u00e8 OCEANUS, il cui lancio avverrebbe verso il 2030 con arrivo nel sistema di Urano nel 2041. Da canto sua invece l'ESA ha proposto ODINUS, il cui lancio sarebbe previsto nel 2034 con arrivo 9 dopo nel sistema uraniano, e MUSE (Mission to Uranus for Science and Exploration), che verrebbe lanciata nel 2026 con arrivo dalle parti di Urano nel 2044.. Uranus Pathfinder, con lancio previsto nel 2025 e arrivo nel sistema uraniano nel 2037, \u00e8 invece una proposta britannica per una missione sviluppata sia dalla NASA che dall'ESA e il cui lancio sarebbe previsto nel 2025. Sia NASA che ESA concordano che missioni future debbano prevedere un orbiter che potrebbe cos\u00ec studiare per lungo tempo il sistema uraniano e le sue lune con risultati che sarebbero certamente pi\u00f9 significativi rispetto a quelli di missioni che prevedono il solo sorvolo ravvicinato, come fu quello della Voyager 2.\nParametri orbitali.\nTrovandosi ad una distanza di circa da Urano, Miranda \u00e8 il pi\u00f9 vicino al pianeta tra i suoi principali satelliti. L'orbita \u00e8 significativamente inclinata rispetto al piano orbitale di Urano e anche la sua eccentricit\u00e0 \u00e8 un ordine di grandezza superiore rispetto a quella delle altre lune principali di Urano. Queste caratteristiche orbitali potrebbero essere la conseguenza di risonanze orbitali avute in passato con altre lune di Urano: Miranda avrebbe potuto essere risonanza 3: 1 con Umbriel e forse in risonanza 5: 3 con Ariel. Urano \u00e8 leggermente schiacciato ai poli ed \u00e8 anche meno nutrito di satelliti rispetto a Giove e Saturno, pertanto, le sue lune possono pi\u00f9 facilmente sfuggire alle forze gravitazionali che mantengono le risonanze costante nel tempo. La sua eccentricit\u00e0 e soprattutto la sua singolare inclinazione orbitale potrebbero essere nate quando Miranda sfugg\u00ec a queste risonanze.\nMiranda \u00e8 in rotazione sincrona con Urano, infatti il periodo orbitale di Miranda \u00e8 di 1.413 giorni terrestri e coincide con il periodo di rotazione quindi la luna volge sempre lo stesso emisfero verso il pianeta. Tuttavia, l'orientamento degli emisferi e di conseguenza dei poli geografici non sono sempre stati quelli osservati dalla Voyager 2 durante il suo passaggio, ma \u00e8 stata rivelata l'esistenza di un antico orientamento.\nComposizione e struttura interna.\nVi \u00e8 una netta distinzione tra i diversi satelliti in base alla loro forma e alle loro dimensioni. Satelliti aventi un diametro superiore ai 400\u00a0km sono di forma sferica e l'altezza dei rilievi \u00e8 quindi trascurabile rispetto alle dimensioni, e con una raggio medio di 235\u00a0km, Miranda \u00e8 vicino a questo limite. \u00c8 il meno denso dei principali satelliti di Urano, con una densit\u00e0 di \u00e8 simile a quello del ghiaccio d'acqua. Osservazioni all'infrarosso suggeriscono che la superficie sia composta da ghiaccio d'acqua misto a composti di silicati e carbonati. Le stesse osservazioni superficiali suggeriscono anche la presenza di ammoniaca (NH3) in una percentuale del 3%. Sulla base delle misurazioni effettuate dalla Voyager 2, la percentuale di rocce rappresentano tra il 20 e il 40% della massa totale del satellite.\nMiranda potrebbe essere parzialmente differenziato, con un nucleo di silicati e un mantello di ghiacci, che potrebbe avere uno spessore di 135\u00a0km, mentre il nucleo avrebbe un raggio di circa 100\u00a0km. Se questo modello \u00e8 corretto, la dissipazione del calore interno di Miranda avviene per conduzione termica. Tuttavia la presenza delle coronae potrebbe essere la testimonianza di un movimento di convezione termica in superficie che avrebbe origine al suo interno e che giustificherebbe una differenziazione parziale di Miranda.\nSuperficie.\nL'aspetto della superficie di Miranda \u00e8 sorprendente e unica nel suo genere: sono evidenti vari strati sovrapposti, alcuni recenti ed altri pi\u00f9 antichi, solcati da canyon (i pi\u00f9 profondi del sistema solare), rupes, da vaste strutture ellissoidali, chiamate coronae, che potrebbero essere la sommit\u00e0 di diapiri ed essere state prodotte dalla risalita di materiale pi\u00f9 caldo dall'interno della luna. I canyon sembrerebbero dei graben, mentre altre strutture potrebbero essere conseguenza di fenomeni legati al criovulcanismo. I diapiri potrebbero aver determinato variazioni nella densit\u00e0 locale dell'interno della luna, causando uno spostamento dell'asse di rotazione di Miranda, in un processo simile a quello che si ritiene sia accaduto su Encelado, luna di Saturno. Miranda \u00e8 uno dei pochi corpi celesti del sistema solare che presentano una circonferenza all'equatore di lunghezza inferiore rispetto alla circonferenza polare.\nSi crede che queste attivit\u00e0 possano essere state causate dalle forze di marea generate da Urano. Un'altra teoria, ora considerata meno attendibile, suggerisce che Miranda sia stata colpita da un corpo massivo che ha frammentato la luna. I frammenti successivamente si sarebbero riassemblati in posizioni differenti dando origine alla strana morfologia superficiale attuale.\nL'orbita di Miranda \u00e8 inclinata di 4,34\u00b0; tale inclinazione \u00e8 molto inusuale per una luna cos\u00ec vicina al suo pianeta. \u00c8 possibile che sia stata ad un certo punto in risonanza orbitale 3:1 con Umbriel. L'attrito di marea risultante pu\u00f2 aver causato il riscaldamento interno della luna e cos\u00ec essere il colpevole della passata attivit\u00e0 geologica.\nLe regiones.\nLe regiones identificate nelle immagini scattate dalla Voyager 2 sono chiamate \"Regio Mantova\", \"Efeso Regio\", \"Sicilia Regio\" e \"Regio Dunsinane\". Esse indicano aree caratterizzate da terreni ondulati e pianure pi\u00f9 o meno fortemente segnati da antichi crateri d'impatto. In questi antichi terreni sono presenti anche delle faglie normali e delle scarpate, alcune vecchie come la formazione delle regiones, mentre altre sono molto pi\u00f9 recenti e sembrano essersi formate dopo le coronae. Queste faglie sono accompagnate da graben causati da un'antica attivit\u00e0 tettonica. La superficie di queste regioni \u00e8 abbastanza uniforme e scura, tuttavia le falesie che si affacciano su alcuni crateri da impatto rivelano in profondit\u00e0 la presenza di materiale molto pi\u00f9 luminoso.\nUrano visto da Miranda.\nDall'emisfero che Miranda rivolge ad Urano il pianeta rimane fisso nel cielo, raggiungendo una dimensione di 22\u00ba (40 volte la Luna piena vista dalla Terra). Dall'altra parte \u00e8 possibile vedere periodicamente gli altri satelliti attraversare la volta celeste."}
{"id": "236469", "revid": "23390", "url": "https://it.wikipedia.org/wiki?curid=236469", "title": "Omosessualit\u00e0 e cinema", "text": ""}
{"id": "236475", "revid": "24258", "url": "https://it.wikipedia.org/wiki?curid=236475", "title": "Problemi del Millennium Prize", "text": ""}
{"id": "236480", "revid": "228587", "url": "https://it.wikipedia.org/wiki?curid=236480", "title": "Derrick", "text": ""}
{"id": "236483", "revid": "1566286", "url": "https://it.wikipedia.org/wiki?curid=236483", "title": "Cesare Danova", "text": "Biografia.\nPrimogenito di tre figli, Danova nacque a Roma il 1\u00ba marzo 1926 da Luigi Deitinger e Domenica Tanturli. Abbandon\u00f2 gli studi di medicina all'Universit\u00e0 di Roma quando venne casualmente notato e chiamato dal produttore di \"La figlia del capitano\" (1947), in cui interpret\u00f2 il ruolo di Piotr accanto ad Ave Ninchi e Carlo Ninchi, Vittorio Gassman e Amedeo Nazzari.\nA Hollywood.\nLa sua prestanza fisica lo rese particolarmente adatto a parti di aitante giovanotto, tipicamente italiano. Dopo alcuni film girati in Italia, si rec\u00f2 negli Stati Uniti, dove, nei primi anni cinquanta, firm\u00f2 un contratto con la MGM. Lavor\u00f2 con Rex Harrison, Richard Burton, Roddy McDowall ed Elizabeth Taylor in \"Cleopatra\" (1963) di Joseph L. Mankiewicz e con Elvis Presley in \"Viva Las Vegas\" (1964). Il grande successo non arriv\u00f2 mai, ma la sua carriera include moltissimi film e partecipazioni a serie televisive. Recit\u00f2 nel film-culto \"Animal House\" (1978) di John Landis, nel ruolo reso in chiave comica del sindaco italoamericano Carmine DePasto, e in \"Mean Streets - Domenica in chiesa, luned\u00ec all'inferno\" (1973), nel ruolo di un boss mafioso, accanto ad Harvey Keitel e Robert De Niro. \nNel 1967 ottenne un ruolo da protagonista nella serie \"Garrison Commando\" e, nel corso degli anni settanta e ottanta, apparve in molte altre serie come guest star e come protagonista in \"Ryan's Hope\". Nel 1992 gir\u00f2 due episodi del telefilm \"L'ispettore Tibbs\", ma mor\u00ec improvvisamente per un attacco cardiaco, durante una riunione del Academy of Motion Picture Arts and Sciences Foreign Film Committee.\nVita privata.\nDanova fu sposato due volte ed ebbe due figli dalla prima moglie Pamela. Esperto cavallerizzo e appassionato giocatore di polo, era anche noto per essere un eccellente arciere.\nDanova era cugino del poeta e traduttore americano Frank Judge e del pittore italiano Sergio Deitinger."}
{"id": "236485", "revid": "23013", "url": "https://it.wikipedia.org/wiki?curid=236485", "title": "Jaques Pr\u00e9vert", "text": ""}
{"id": "236486", "revid": "287204", "url": "https://it.wikipedia.org/wiki?curid=236486", "title": "Zhar Lestin", "text": ""}
{"id": "236506", "revid": "126257", "url": "https://it.wikipedia.org/wiki?curid=236506", "title": "Manicato", "text": ""}
{"id": "236523", "revid": "1516566", "url": "https://it.wikipedia.org/wiki?curid=236523", "title": "Mano (araldica)", "text": "Mano \u00e8 un termine utilizzato in araldica e si intende sempre di carnagione, destra ed appalmata. Nella posizione ordinaria \u00e8 simbolo di \"comando\", ma anche \"fedelt\u00e0\".\nQuando lascia cadere dei raggi \u00e8 detta mano \"divina datrice\"; in questo caso spesso \u00e8 posta su un nimbo. Due mani congiunte in preghiera sono dette \"preganti\".\nNell'araldica inglese \u00e8 usato uno scudetto caricato da una mano sinistra di rosso per brisare lo stemma di un baronetto (la mano \u00e8 detta allora \"mano di baronetto\")."}
{"id": "236530", "revid": "110157", "url": "https://it.wikipedia.org/wiki?curid=236530", "title": "Gretzenbach", "text": "Gretzenbach (toponimo tedesco) \u00e8 un comune svizzero di 2\u00a0643 abitanti del Canton Soletta, nel distretto di Olten. Nel 1973 ha inglobato il comune soppresso di Grod."}
{"id": "236533", "revid": "125250131", "url": "https://it.wikipedia.org/wiki?curid=236533", "title": "Marco Boato", "text": "Laureato in sociologia, \u00e8 stato docente universitario e giornalista, nonch\u00e9 deputato nelle legislature VIII, XI, XIII, XIV e XV e senatore nella X legislatura.\nGi\u00e0 membro del consiglio di presidenza della Federazione dei Verdi, \u00e8 stato membro del consiglio federale nazionale del partito.\nDal 2021 \u00e8 presidente del consiglio federale di Europa Verde.\nBiografia.\nInizi nell'estrema sinistra.\nTrentino di adozione, partecip\u00f2 ai movimenti studenteschi del 1968 che ebbero origine a Trento. Proprio nella facolt\u00e0 di sociologia nel 1969 fond\u00f2, assieme ad Adriano Sofri, Paolo Sorbi, Mauro Rostagno, Guido Viale, Paolo Brogi e Giorgio Pietrostefani il movimento politico comunista Lotta Continua.\nCristiano progressista, nel 1973 fu tra i promotori del movimento Cristiani per il Socialismo.\nSuccessivamente pass\u00f2 al Partito Radicale.\nAttivit\u00e0 parlamentare.\nNel 1987 fu senatore per una lista congiunta PSI-PSDI-PR-Verdi i cui eletti, in Parlamento, espressero il \u00abGruppo Federalista Europeo Ecologista\u00bb.\nDissoltosi il PSI dopo lo scandalo di Tangentopoli e subentrata la \u00abSeconda Repubblica\u00bb, nella XIII legislatura come deputato dei Verdi ha proposto un disegno di legge sulla libert\u00e0 religiosa ed \u00e8 stato il primo firmatario della mozione a difesa del partito radicale transnazionale dalla richiesta di espulsione dall'ECOSOC avanzata dalla Russia di Vladimir Putin: la mozione fu approvata l'11 ottobre 2000 dalla maggioranza assoluta dei componenti della Camera dei deputati.\nRieletto in Parlamento nella XIV legislatura, \u00e8 stato capogruppo del gruppo parlamentare misto alla Camera, mentre nella XV legislatura ha ricoperto l'incarico di Segretario di Presidenza ed \u00e8 stato componente della I Commissione, Affari Costituzionali.\nDetiene il record per il discorso pi\u00f9 lungo tenuto nella storia della Camera dei deputati italiana, per l'intervento che pronunci\u00f2 nel 1981 della durata di oltre 18 ore: si trattava di un discorso di 18 ore e 5 minuti contro la proroga di un anno del fermo di polizia previsto dal dl Cossiga.\nPrese di posizione.\nMarco Boato si \u00e8 distinto per le sue risolute posizioni a favore dei politici implicati in vicende giudiziarie. Nel 1988, in seguito agli arresti di Ovidio Bompressi, Giorgio Pietrostefani e Adriano Sofri per l'omicidio Calabresi (chiamati in causa da Leonardo Marino), accus\u00f2 i carabinieri e i magistrati milanesi di aver architettato un megacomplotto contro Lotta Continua: tutti gli indagati saranno ritenuti colpevoli da due sentenze della Cassazione (processo principale e quello di revisione). Cinque anni dopo, nel 1993, attacc\u00f2 i magistrati di Mani pulite che, in base alla legge italiana, arrestarono per falsa testimonianza Enzo Carra (poi condannato con sentenza definitiva). Nel corso degli anni Boato ha mantenuto fede a questa linea votando in Parlamento contro l'arresto di Cesare Previti (accusato di corruzione in atti giudiziari nel 1998) e di Marcello Dell'Utri (per fatti di mafia ed estorsione nel 1999), entrambi esponenti di Forza Italia. Nel 1999 propose un'amnistia per i reati di Tangentopoli, anche se prefer\u00ec chiamarla \u00absoluzione politica per Tangentopoli che si faccia carico di tutte le emergenze, anche quella di Craxi\u00bb.\nLe sue proposte di legge, avanzate in sede di Bicamerale D'Alema, sono note col nome di \u00abbozze Boato\u00bb e prevedevano la separazione delle carriere tra i magistrati, l'abolizione dell'obbligatoriet\u00e0 della pena e la riduzione dei poteri del pubblico ministero. Un'altra proposta contenuta nelle \u00abbozze\u00bb fu il ddl Boato di modifica dell'articolo 87, collegato al caso Sofri-Bompressi, che concedeva al Presidente della Repubblica il diritto esclusivo di concedere la grazia, cosa poi concessa per pronuncia della Corte costituzionale nel caso dello stesso Bompressi.\nStefano Rodot\u00e0 comment\u00f2 in maniera allarmata le proposte della Bicamerale, sottolinenando che in essa \u00abnon ha soffiato affatto alcuno spirito costituente\u00bb, e aggiungendo che i: \u00abcostituenti vedevano nella magistratura un corpo di garanzia. I nuovi costituenti la considerano un corpo potenzialmente deviante, una categoria sospetta e pericolosa. Cos\u00ec la sua autonomia viene complessivamente depotenziata. L'intera giurisdizione viene attratta nell'orbita della politica. Proprio mentre un potere politico, che tende a essere sempre meno controllabile nelle sedi parlamentari, richiederebbe un controllo di legalit\u00e0 il pi\u00f9 forte e indipendente possibile. Questa non \u00e8 una seria e meditata riforma costituzionale. \u00c8 un regolamento di conti della classe politica contro la magistratura\u00bb.\nL'unica proposta andata effettivamente in \"Gazzetta Ufficiale\" \u00e8 stata la legge n. 140 del 2003 (detta legge Boato), di attuazione del nuovo articolo 68 della Costituzione. Il provvedimento, oltre a estendere l'insindacabilit\u00e0 dei membri del Parlamento, prevedeva l'obbligo per i magistrati di distruggere tutte le telefonate intercettate su utenze di privati che parlano con i parlamentari e tutti i tabulati telefonici degli apparecchi dei parlamentari (a meno che il Parlamento non conceda l'autorizzazione di utilizzare il materiale). Franco Cordero defin\u00ec la legge \u00abuna mostruosit\u00e0\u00bb, \u00abuno sgorbio normativo\u00bb che ha \u00abcontraffatto la procedura penale\u00bb a opera di \u00abignoranti chierici del garantismo bicamerale\u00bb, \u00abnorma indecorosa, scritta con i piedi, grossolanamente invalida\u00bb. La norma \u00e8 stata bocciata dalla Corte costituzionale nel 2007. Nella stessa legislatura firm\u00f2 un emendamento che consentiva il rientro in servizio dei dipendenti pubblici sospesi o autopensionati in seguito a processi penali finiti con l'assoluzione. A beneficiare di questa legge fu il giudice Corrado Carnevale, dimessosi nel 2001 dopo una condanna per concorso esterno in associazione mafiosa e successivamente assolto in Cassazione.\nNel corso del suo ultimo mandato parlamentare Boato ha presentato due proposte di legge a favore dell'amnistia: la prima proposta prevedeva la cancellazione delle condanne \u00abnon superiori nel massimo a cinque anni\u00bb (compresa la corruzione), mentre la seconda prevedeva di cancellare le pene fino a tre anni. Il 19 luglio 2006 vot\u00f2 contro la richiesta di arresto dei giudici di Bari per Raffaele Fitto, e nel 2007 ha osteggiato la proposta di Pier Ferdinando Casini in commissione Affari costituzionali in merito al test antidroga a cui i parlamentari dovrebbero sottoporsi. Con un voto unito da parte della maggioranza a favore dell'emendamento di Boato, la proposta \u00e8 stata bocciata.\nNel 2013 fa parte della direzione del nuovo soggetto ecologista Green Italia.\nIl 10 luglio 2021 viene eletto presidente del consiglio federale del neonato partito Europa Verde.\nProcedimenti giudiziari.\nCitato in giudizio dal giudice Guido Salvini per dichiarazioni oltraggiose, diffamatorie e calunniose nei suoi confronti rese durante il processo contro Sofri e altri ex militanti di Lotta Continua, Marco Boato \u00e8 stato dichiarato insindacabile dal Senato il 31 gennaio 2001 ai sensi dell'articolo 68 della Costituzione italiana: dopo che la seconda sezione civile della Corte d'appello di Milano, il 5 febbraio 2003, ha impugnato questa declaratoria del Senato, la Corte costituzionale l'ha annullata con sentenza n. 329 del 13 ottobre 2006."}
{"id": "236537", "revid": "140509", "url": "https://it.wikipedia.org/wiki?curid=236537", "title": "In the Hot Seat", "text": "In the Hot Seat, pubblicato nel 1994, \u00e8 il nono e ultimo album in studio del gruppo musicale britannico Emerson, Lake &amp; Palmer.\nDescrizione.\nCome raccontato da Greg Lake nella sua autobiografia postuma, la realizzazione di \"In The Hot Seat\" obbed\u00ec principalmente a obblighi contrattuali verso la casa discografica; il gruppo dovette perci\u00f2 registrarlo entro una scadenza prestabilita, malgrado problemi di salute sia di Carl Palmer (affetto da sindrome del tunnel carpale, per la quale fu operato subito dopo le registrazioni), sia di Keith Emerson, sofferente di una distonia focale che gli consentiva di muovere soltanto tre dita della mano destra e lo costrinse perci\u00f2 a registrare tutte le parti con la sinistra, utilizzando la tecnica della sovraincisione. Le note di copertina della ristampa del 2011 rivelarono inoltre che alla programmazione MIDI sia delle tastiere che della ritmica avevano contribuito anche tre musicisti esterni. Palmer, per tutte queste ragioni, in seguito defin\u00ec quest'album \u00abun disastro totale\u00bb. Anche il produttore Keith Olsen si dichiar\u00f2 insoddisfatto dell'esperienza, riassumendola a posteriori cos\u00ec: \u00abniente canzoni, niente preparazione, nessun'etica del lavoro\u00bb. Il trio, essendo a corto di materiale, per rispettare i tempi dovette ricorrere a un \"team\" di autori esterni \u2013 tra cui lo stesso Olsen \u2013 i quali cofirmarono sei brani su dieci; contando anche \"Man in the Long Black Coat\", che \u00e8 la \"cover\" di un brano di Bob Dylan del 1989, le tracce inedite del disco scritte senza l'aiuto altrui furono solo tre: \"Hand of Truth\", \"Daddy\" e \"Street War\". In coda al CD, come \"bonus track\", fu aggiunta una versione in studio di \"Pictures at an Exhibition\" registrata dal trio nel 1993, gi\u00e0 inclusa nel cofanetto antologico\"The Return of the Manticore\" e missata in Dolby Surround per l'occasione.\n\"In the Hot Seat\" fu il lavoro in studio meno venduto nell'intera carriera di Emerson, Lake &amp; Palmer e anche l'unico loro album a non entrare nella \"Billboard 200\" statunitense.\nTracce.\nCD bonus track presented in Dolby Surround:"}
{"id": "236538", "revid": "124364153", "url": "https://it.wikipedia.org/wiki?curid=236538", "title": "Valzer", "text": "Il valzer (dal tedesco \"Walzer\", derivato di \"walzen\", \"strisciare\") \u00e8 una danza in ritmo ternario nata alla fine del XVIII secolo come evoluzione del L\u00e4ndler.\nStoria.\nDiffuso inizialmente in Austria e nel sud della Germania, il valzer conquist\u00f2 ben presto gran parte dell'Europa: dalla Francia (dove fu introdotto da Maria Antonietta) alla Russia, dall'Italia all'Inghilterra, diventando una danza internazionale. Il successo fu dovuto non solo al carattere fluente e orecchiabile della musica ma anche al fatto che per la prima volta la coppia di ballerini danzava abbracciata.\nIl valzer si afferm\u00f2 a Vienna all'inizio del secolo XIX con Johann Strauss padre ed il suo amico, collega e rivale Joseph Lanner.\nIn seguito, il valzer viennese, soprattutto con Johann Strauss figlio, conserv\u00f2 un andamento veloce e spigliato, mentre in Francia la nuova danza tocc\u00f2 la massima popolarit\u00e0 all'interno del genere operettistico, acquistando un carattere pi\u00f9 languido e sentimentale. In Inghilterra alla fine del XIX secolo si afferm\u00f2 il valzer lento.\nPresente sporadicamente nelle opere dei grandi compositori del classicismo viennese (le danze di corte composte da Franz Joseph Haydn e Ludwig van Beethoven, il quale, oltre a scrivere alcuni minuetti a tempo di valzer, diede il titolo di valzer ad alcuni brani per pianoforte), il valzer si impose in ambito colto all'inizio del XIX secolo, grazie a Johann Nepomuk Hummel (che ne definisce il canone formale) e a Carl Maria von Weber. In Francia divent\u00f2 una forma classica, pianistica e sinfonica, grazie a Hector Berlioz e Fryderyk Chopin. In Italia si svilupp\u00f2 soprattutto in ambito operistico, mentre in Russia fu impiegato correntemente da P\u00ebtr Il'i\u010d \u010cajkovskij, in particolare nei balletti ma anche nelle suite e nelle composizioni per pianoforte.\nAltri compositori dell'Ottocento che si dedicarono alla composizione di valzer furono Josef Strauss, Eduard Strauss, \u00c9mile Waldteufel, Charles Gounod, Jacques Offenbach, Carl Michael Ziehrer.\nNel secolo XX il valzer viennese sopravvisse nelle opere di compositori come Franz Leh\u00e1r e Robert Stolz, ma anche i compositori espressionisti e pre-espressionisti di area germanica - da Gustav Mahler a Richard Strauss e Alban Berg - lo utilizzarono largamente, sia pure con uno spirito nuovo, caustico e dissacratorio.\nIl valzer fu usato anche nella musica jazz. Uno dei principali esponenti fu Bill Evans che spesso utilizzava il tempo 3/4 o anche il 5/4 nelle sue improvvisazioni.\nNon \u00e8 possibile non citare il tipico valzer romagnolo (famosi sono quelli di Secondo Casadei) che si balla ancora oggi nelle balere.\nOggi.\nOggi il valzer \u00e8 un ballo, anche in ambito popolare, eseguito con poche varianti in tutti i repertori e accompagnato con strumenti tradizionali come l'organetto, la fisarmonica, il piffero e la cornamusa.\nTipici della tradizione francese sono i \"valzer impari\", possono essere a cinque, otto e undici tempi. Per ottenere queste combinazioni di tempi uniscono a uno o pi\u00f9 passi di valzer (tre tempi) un passo di marcia (due tempi), cos\u00ec un passo di valzer+uno di marcia danno il valzer a cinque tempi; due passi di valzer+uno di marcia quello a otto tempi, che avendo un numero di appoggi pari, ha la caratteristica di partire sempre con lo stesso piede; tre passi di valzer+uno di marcia quello a undici tempi.\nValzer musette.\n\"Valzer Musette\" deriva da musette, strumento musicale simile ad una cornamusa. Musetta \u00e8 una danza pastorale di ritmo ternario o binario diffusa in Francia. Agli inizi del Novecento fu principalmente la fisarmonica con la caratteristica timbrica di un registro che produce un suono struggente e brillante a rendere popolare il \"\"Valzer Musette\". Inizialmente venne usata per accompagnare i famosi chansonnier Charles Trenet, \u00c9dith Piaf, Georges Brassens, Jacques Brel. Molti fisarmonicisti francesi, e non solo: Louis Ferrari, Yvette Horner, Marcel Azzolla, Richard Galliano, contribuirono al successo con le loro interpretazioni e improvvisazioni su temi prettamente strumentali, sincopati e con armonie moderne, eseguiti con swing, che \u00e8 un ingrediente jazzistico. Nell'anno 1973 venne pubblicata in Italia dalle Edizioni Musicali Farfisa la raccolta \"5 Valzer Musette\"\" di Italo Salizzato, pezzi dedicati ad altrettanti famosi fisarmonicisti italiani: Gervasio Marcosignori, Barimar, Wolmer Beltrami, Peppino Principe, Elio Boschello.\nTango vals.\nIl Tango vals o valzer argentino o valselito criollo, si basa su musica e danza argentina, frequentemente accompagnata da testo analogamente al tango argentino; nacque alla fine del XIX secolo per un doppio motivo: i valzer viennesi (come quelli di Johann Strauss) erano la musica di moda nella Belle \u00c9poque inoltre a partire dalla seconda met\u00e0 dell'800 e sino alla prima del 900 sulla costa argentina inizi\u00f2 una consistente immigrazione dall'Europa, che comprendeva svizzeri, austriaci e tedeschi, i quali influirono con le loro musiche sulle musiche folcloristiche argentine.\nDalla fusione con valzer europei nacque cos\u00ec in Argentina uno stile particolare (in 3/4 anzich\u00e9 2/4), il tango vals o \"valsesito criollo\" con numerosi titoli celebri quali \"Salud, dinero y amor\", \"Caser\u00f3n de tejas\", \"Amor y Celos\", \"Desde el Alma\", \"So\u00f1ar y nada m\u00e1s\", \"La Tapera\" e molti altri.\nIn generale un valsesito criollo viene eseguito con gli strumenti tipici delle formazioni di tango e pu\u00f2 avere uno o pi\u00f9 vocalisti, ed \u00e8 caratterizzato da un tempo pi\u00f9 lento e armonico del tango, molto simile al valzer viennese e, come questo, si balla in tre tempi.\nSono molti i nomi, soprattutto di origine italiana, di compositori di tango vals quali Juan D'Arienzo, Rosita Melo, Francisco Canaro, Osvaldo Donato."}
{"id": "236541", "revid": "124445174", "url": "https://it.wikipedia.org/wiki?curid=236541", "title": "Disastro della Val di Stava", "text": "Il disastro della Val di Stava fu un'inondazione di fango che si verific\u00f2 il 19 luglio 1985 nella val di Stava in Trentino e provoc\u00f2 la morte di 268 persone. L'inondazione fu causata del cedimento degli argini dei bacini di decantazione della miniera di Prestavel, che caus\u00f2 la fuoriuscita e discesa a valle di circa di fango, che travolsero violentemente l'abitato di Stava, nel comune di Tesero.\n\u00c8 nota per essere stata una delle pi\u00f9 grandi tragedie che abbiano colpito il Trentino-Alto Adige in epoca moderna.\nLa miniera.\nLa miniera di Prestavel.\nLa miniera di Prestavel \u00e8 situata sulle pendici meridionali del monte Prestavel, nel massiccio di Santa sovrastante la valle di Stava. Venne sfruttata in modo saltuario fin dal XVI secolo per la produzione di galena argentifera. Nel 1934 venne accertato l'interesse estrattivo di alcuni filoni di fluorite.\nVenne gestita dopo la seconda guerra mondiale dalla societ\u00e0 Montecatini, alla quale subentrarono fino al 1978 societ\u00e0 del gruppo Montedison e quindi dei gruppi EGAM ed Eni. Dal 1980 al 1985 fu gestita dalla societ\u00e0 Prealpi mineraria.\nI bacini di decantazione.\nAl di sopra dell'abitato di Stava, in localit\u00e0 Pozzole, venne costruito nel 1961 il primo bacino di decantazione, dove veniva fatto decantare il materiale di scarto della miniera. L'argine di tale bacino, dai progetti iniziali che lo limitavano a 9\u00a0m, super\u00f2 i 25\u00a0m. Dal 1969 fu realizzato un secondo bacino di decantazione, a monte del primo.\nComplessivamente, tra bacino inferiore e superiore si arriv\u00f2 a circa 50\u00a0m di argine.\nLa catastrofe.\nAlle ore 12:22:55 del 19 luglio 1985 l'argine del bacino superiore cedette e croll\u00f2 sul bacino inferiore, che cedette a sua volta. La massa fangosa composta da sabbia, limo e acqua scese a valle a una velocit\u00e0 di quasi 90 chilometri orari spazzando via persone, alberi, abitazioni e tutto quanto incontr\u00f2 fino a che non raggiunse la confluenza con il torrente Avisio. Poche fra le persone investite sopravvissero.\nDalla sentenza-ordinanza del giudice istruttore del Tribunale di Trento, Carlo Ancona, del 25 maggio 1987:\nI soccorsi furono immediati ed efficienti ma pochissimi furono i feriti e le persone estratte vive dalle macerie: la violenza e la velocit\u00e0 della colata di fango non avevano concesso scampo. 267 morirono sul colpo e solo una ragazza estratta ancora in vita dalle macerie di uno degli alberghi di Stava sopravvisse per pochi giorni.\nIl numero esatto dei morti del disastro di Stava fu accertato solo un anno dopo la catastrofe. Molte salme infatti non poterono essere riconosciute e fu quindi necessario ricorrere alla dichiarazione di morte presunta. Il tempo di attesa, richiesto per consentire tale dichiarazione (normalmente di 5 anni, a partire da prima dichiarazione di scomparsa) fu in questo caso ridotto con decreto legge a 1 anno. Nel primo anno successivo alla catastrofe il numero delle vittime fu quindi stimato in quello delle salme riconosciute (197) pi\u00f9 quello delle dichiarazioni di scomparsa (72), cio\u00e8 269. Un anno dopo il disastro fu possibile avere il numero esatto delle dichiarazioni di morte presunta, che risultarono essere 71. Da questo elenco venne infatti depennata la dichiarazione di scomparsa di un cittadino francese del quale non fu poi dichiarata la morte presunta.\nI corpi delle vittime della val di Stava furono tutti recuperati grazie all'impegno di migliaia di soccorritori che lavorarono per pi\u00f9 di tre settimane lungo la val di Stava e lungo il torrente Avisio fino al bacino idroelettrico di Stramentizzo. A causa di tale circostanza non tutti poterono essere riconosciuti. In seguito al disastro molte vittime furono riportate ai luoghi di origine, in 64 diversi cimiteri d'Italia. I 71 per i quali non fu possibile il riconoscimento rimasero a Tesero, nel cimitero monumentale delle vittime della val di Stava adiacente alla chiesa di San Leonardo.\nI soccorsi.\nAll'opera di soccorso parteciparono oltre 18\u00a0000 uomini, di cui oltre ottomila Vigili del Fuoco volontari del Trentino e quattromila militari del 4\u00ba Corpo d'armata alpino. Primi ad accorrere furono i Vigili del Fuoco volontari di Tesero e della Valle di Fiemme. Quindi, nel giro di poche ore, tutti i corpi dei Vigili del Fuoco volontari del Trentino, numerosi corpi dei Vigili del fuoco volontari dell'Alto Adige e quelli permanenti di Trento e di Bolzano, Croce rossa, Croce bianca, personale dei Carabinieri, della Polizia di Stato, della Guardia di Finanza e del Corpo forestale, unit\u00e0 cinofile, sommozzatori e centinaia di volontari.\nIl loro lavoro venne coadiuvato da 19 elicotteri, 774 automezzi, 137 mezzi speciali, 16 gru a braccio lungo, 72 fotoelettriche, 5 battelli, 26 ambulanze, 27 cucine da campo, 144 radio portatili e 4 ponti radio. Presso il municipio di Tesero fu istituito un quartier generale della protezione civile dal quale coordin\u00f2 i soccorsi lo stesso ministro per la protezione civile Giuseppe Zamberletti.\nLa maggior parte delle vittime fu recuperata nelle prime ore, ma la ricerca si protrasse per tre settimane. Le salme furono composte prima nella palestra delle scuole elementari di Tesero; la camera ardente venne successivamente allestita nella pieve di Santa Maria Assunta a Cavalese.\nLo straziante rito del riconoscimento continu\u00f2 poi fino alla met\u00e0 di agosto in ambienti climatizzati ad Egna. Tanti non poterono tuttavia essere riconosciuti. Furono quasi mille i volontari della Croce rossa italiana che si prodigarono per giorni e giorni nella pietosa opera di recupero delle salme e del loro trasporto alle camere mortuarie.\nLe cause.\nIn oltre 20 anni le discariche non furono mai sottoposte a serie verifiche di stabilit\u00e0 da parte delle societ\u00e0 concessionarie o a controlli da parte degli Uffici pubblici cui compete l'obbligo del controllo a garanzia della sicurezza delle lavorazioni minerarie e dei terzi.\nLa verifica del 1975.\nNel 1974 il Comune di Tesero chiese conferme sulla sicurezza della discarica. Il Distretto minerario della Provincia Autonoma di Trento incaric\u00f2 della verifica di stabilit\u00e0 la stessa societ\u00e0 concessionaria (la Fluormine, appartenente allora ai gruppi Montedison ed Egam), che la effettu\u00f2 nel 1975.\nPur trascurando una serie di indagini indispensabili, la verifica permise di accertare che la pendenza dell'argine del bacino superiore era \u00abeccezionale\u00bb e la stabilit\u00e0 era \u00abal limite\u00bb. Nella sua prima relazione il tecnico incaricato della verifica \"sembra in sostanza affermare: \u00abstrano che non sia gi\u00e0 caduto\u00bb\". Tuttavia la risposta della Fluormine al Distretto minerario e di questo al Comune fu positiva e port\u00f2 all'ulteriore accrescimento che avvenne con una minor pendenza dell'argine.\n\u00abNon poteva che crollare\u00bb.\nLa Commissione ministeriale d'inchiesta e i periti nominati dal Tribunale di Trento accertarono che \nLa causa del crollo venne individuata nella cronica instabilit\u00e0 delle discariche, e in particolare del bacino superiore, che non possedevano coefficienti di sicurezza minimi necessari a evitare il franamento. In particolare le cause individuate sono:\nIl dopo catastrofe.\nLe responsabilit\u00e0.\nIl procedimento penale si concluse nel giugno 1992 con la condanna di 10 imputati dei reati di disastro colposo ed omicidio colposo plurimo e cio\u00e8:\nVennero inoltre condannate al risarcimento dei danni in veste di responsabili civili per la colpa dei loro dipendenti\nAl di l\u00e0 delle azioni e omissioni penalmente rilevanti, concorsero al disastro di Stava una serie di comportamenti che vanno oltre la sfera giuridica e si caratterizzarono principalmente nell'aver anteposto alla sicurezza dei terzi la redditivit\u00e0 economica degli impianti sia da parte delle societ\u00e0 concessionarie sia degli Enti pubblici istituzionalmente preposti alla tutela del territorio e della sicurezza delle popolazioni.\nLa Fondazione Stava 1985.\nLa Fondazione Stava 1985 \u00e8 stata voluta dai familiari delle Vittime della Val di Stava per far in modo che i 268 bambini, donne e uomini uccisi il 19 luglio 1985 in Val di Stava non siano morti invano. Soci fondatori sono l'Associazione Sinistrati Val di Stava, la Magnifica Comunit\u00e0 di Fiemme e i Comuni di Tesero, Longarone e Cavalese. \nL'attivit\u00e0 e le iniziative della Fondazione vengono interamente finanziate con lasciti e donazioni. L'Albo d'Onore e l'Albo dei Soci Sostenitori sono pubblicati sul sito web della Fondazione.\nA opera della fondazione \u00e8 stato istituito un centro di documentazione sulla catastrofe, che si trova a Stava.\nLa Fondazione Stava 1985 si fregia dell'alto patronato del presidente della Repubblica e ha sede a Tesero.\nLa chiesa della Palanca.\nLa piccola chiesa della Palanca si \u00e8 salvata dalla tragedia ed ancora oggi testimonia, poco pi\u00f9 a valle del centro di documentazione Stava, com'era la valle prima del disastro.\nMultimedia.\nNel settembre 2016 \u00e8 stato realizzato uno speciale televisivo, realizzato in occasione dei 30 anni dalla tragedia, per la regia di Pino Putignani. Lo speciale, andato in mondovisione, \u00e8 stato trasmesso in Italia dalla sede romana di Telepace."}
{"id": "236542", "revid": "1516566", "url": "https://it.wikipedia.org/wiki?curid=236542", "title": "Mano d'aquila", "text": "Mano d'aquila \u00e8 un termine utilizzato in araldica per indicare la gamba d'aquila sostenente un mezzo volo."}
{"id": "236544", "revid": "126257", "url": "https://it.wikipedia.org/wiki?curid=236544", "title": "Marcato (araldica)", "text": ""}
{"id": "236545", "revid": "1564910", "url": "https://it.wikipedia.org/wiki?curid=236545", "title": "Jos\u00e9 S\u00f3crates", "text": "Biografia.\nNasce a Porto, ma la sua nascita \u00e8 registrata a Vilar de Ma\u00e7ada, frazione del comune di Alij\u00f3, di cui \u00e8 originaria la sua famiglia.\nSi \u00e8 diplomato in ingegneria all'Instituto Polit\u00e9cnico de Coimbra, diventando ingegnere civile presso il comune di Covilh\u00e3. Dal 1987 al 1993 ha studiato Giurisprudenza all'Universidade Lus\u00edada, senza per\u00f2 laurearsi.\nPolitica.\nNel 1974 fu tra i fondatori della Juventude Social Democrata, l'organizzazione giovanile del Partito Social Democratico, un partito politico di centrodestra.\nNel 1981 esce dal PSD e aderisce al Partito Socialista.\nDal 1987 al 1996 fu eletto all'Assemblea della Repubblica in rappresentanza del Distretto di Castelo Branco, distretto in cui ricopriva anche la carica di segretario del PS.\nDopo essere stato eletto nella segreteria del partito, dal 1991 al 1995 \u00e8 stato portavoce e responsabile per le politiche ambientali del PS.\nNel 1995 diventa sottosegretario al dicastero dell'Ambiente nel primo governo Guterres, dicastero che lascer\u00e0 due anni pi\u00f9 tardi per diventare ministro per le politiche giovanili e lo sport. In questa veste, riusc\u00ec a far assegnare al Portogallo gli Europei del 2004.\nNel 1999 torna al Ministero dell'Ambiente come ministro.\nNel 2002, il PS perde le Elezioni politiche e Socrates rimane un membro dell'opposizione.\nNel 2004, con le dimissioni del segretario socialista Eduardo Ferro Rodrigues, Socrates si candida alla segreteria del partito e viene eletto segretario generale del partito con l'80% dopo aver battuto Manuel Alegre e Jo\u00e3o Soares.\nAlle Elezioni politiche del 2005 porta il PS alla vittoria con il 45% dei voti, ben diciassette punti percentuali in pi\u00f9 del Partito Social Democratico del premier uscente Santana Lopes, ottenendo cos\u00ec per la prima volta nella storia del partito la maggioranza assoluta all'Assembleia da Rep\u00fablica. Il 22 febbraio 2005, il presidente Sampaio gli affida l'incarico di formare un nuovo governo.\nDa luglio a dicembre 2007 \u00e8 Presidente del Consiglio dell'Unione europea in quanto capo di governo del paese a cui spetta la presidenza.\nIl 27 settembre 2009 il PS con il 36% dei voti vince le elezioni, e Socrates forma un governo di minoranza.\nIl 23 marzo 2011 presenta al presidente della Repubblica An\u00edbal Cavaco Silva le sue dimissioni dopo che il parlamento ha respinto il piano di austerity preparato dal governo su richiesta dell'UE. Dopo la sconfitta del PS alle elezioni politiche anticipate del 5 giugno 2011, si dimette dalla carica di segretario del partito.\nIl 22 novembre 2014 viene arrestato con l'accusa di frode e corruzione."}
{"id": "236548", "revid": "767487", "url": "https://it.wikipedia.org/wiki?curid=236548", "title": "Niedererlinsbach", "text": "Niedererlinsbach (toponimo tedesco) \u00e8 una frazione di 2\u00a0222 abitanti del comune svizzero di Erlinsbach, nel Canton Soletta (distretto di G\u00f6sgen).\nStoria.\nFino al 31 dicembre 2005 \u00e8 stato un comune autonomo che si estendeva per 5,87\u00a0km\u00b2; il 1\u00ba gennaio 2006 \u00e8 stato accorpato all'altro comune soppresso di Obererlinsbach per formare il nuovo comune di Erlinsbach, del quale Niedererlinsbach \u00e8 il capoluogo."}
{"id": "236550", "revid": "86341", "url": "https://it.wikipedia.org/wiki?curid=236550", "title": "Pedro Santana Lopes", "text": "\u00c8 stato Primo Ministro dal 29 giugno 2004 al 12 marzo 2005. Ha fatto parte del Partito Social Democratico. Precedentemente ha ricoperto il ruolo di sindaco in due citt\u00e0, Figueira da Foz e Lisbona. Nel 1995 vinse le elezioni per la presidenza dello Sporting Clube de Portugal e rimase in carica fino al 1996."}
{"id": "236551", "revid": "126257", "url": "https://it.wikipedia.org/wiki?curid=236551", "title": "Mareggiato", "text": ""}
{"id": "236552", "revid": "547034", "url": "https://it.wikipedia.org/wiki?curid=236552", "title": "Free On Board", "text": "L'espressione Free On Board (occasionalmente ed erroneamente definita anche come \"freight on board\"; in italiano: franco a bordo indicante il \"porto d'imbarco convenuto\"), utilizzata nella forma breve di acronimo come FOB, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020.\nDal sito ICC italiano, si legge che \"\"il venditore effettua la consegna mettendo la merce a bordo della nave designata dal compratore\" [...]. \"Il rischio di perdita o di danni alla merce passa quando la merce \u00e8 a bordo della nave e il compratore sopporta tutte le spese da tale momento in avanti. Il venditore deve provvedere a consegnare la merce a bordo della nave o procurare la merce gi\u00e0 cos\u00ec consegnata per la spedizione. Il riferimento a \u201cprocurare\u201d qui riguarda le cosiddette vendite multiple a catena. FOB richiede che il venditore, se del caso, sdogani la merce all\u2019esportazione.\" [...]\".\nFunziona come il FAS Free Alongside Ship, tale per cui il venditore porta la merce (imballata o sfusa/unpackaged) in un porto di imbarco/di partenza/di caricamento (port of shipment/loading) convenuto alla/entro la data pattuita, ma pi\u00f9 l'obbligo, le spese e il rischio di caricamento dal punto di caricamento (point of loading), ovvero la banchina (quay) o una chiatta (barge), sulla nave commerciale attraccata al porto d\u2019imbarco sono a carico del venditore, non pi\u00f9 del compratore. Infatti si specifica che la merce non si limita a essere scaricata sottobordo (su banchina o chiatta), ma va consegnata mettendola \"a bordo della nave\" (citazione testuale). I nomi e le sigle dei termini indicano esplicitamente e letteralmente come avviene la consegna: alongside ship VS on board. Quando la merce \u00e8 imbarcata/a bordo della nave/on board e pronta per la partenza (per la precisione, quando la merce supera fisicamente il fianco/murata della nave per essere posata per terra e/o messa nella stiva, a prescindere dal modo in cui viene caricata a bordo), tutti gli altri costi sono a carico del compratore e i rischi e obblighi (\"delivery\") si spostano in capo al compratore. Quindi, nel momento in cui la merce supera fisicamente la murata della nave, avviene il delivery.\nLa merce non deve essere stata affidata a un vettore/spedizioniere prima del caricamento sulla nave e la stessa ICC sconsiglia l'uso di tutti i termini marittimi per la spedizione di merce in container e consiglia invece il termine FCA Free Carrier.\nGli obblighi, rischi e costi di produzione di documenti e licenze per l'export \u00e8 a priori in capo al venditore, che deve anche produrre la fattura commerciale e un documento che attesta che la merce ha superato la murata della nave, ovvero la polizza di carico marittima/Bill of Lading o la Seaway Bill. Se la merce non viene caricata o la nave \u00e8 assente o arriva in ritardo, il venditore deve notificarlo al compratore. In generale, ogni documento prodotto pu\u00f2 essere cartaceo o digitale/paperless. I termini non-C non sanciscono l'obbligo da parte del compratore di ritirare fisicamente la merce. Non c'\u00e8 nessun obbligo di assicurazione della merce e, se il compratore vuole stipulare un'assicurazione e ha bisogno di informazioni che il venditore possiede, quest'ultimo deve fornirgliele; se ci\u00f2 genera dei costi, essi vanno rimborsati al venditore. Se il compratore deve conoscere delle informazioni particolari o istruzioni per trasportare la merce (e.g. in caso di merce fragile, deperibile o merce pericolosa come gas, alcol etilico, acido e sostanze radioattive), il venditore deve fornirgliele. In pi\u00f9, tutti gli oneri relativi alla sicurezza delle merci sono a carico del venditore finch\u00e9 non avviene il delivery, cio\u00e8 finch\u00e9 la merce non supera la murata della nave.\nVecchie edizioni.\nIncoterms 2000.\nQuesta specifica notazione, nata per il trasporto marittimo da qui la usuale traduzione di Franco a bordo di una nave, stabilisce che a carico del venditore siano tutte le spese di trasporto fino al porto d'imbarco, compresi eventuali costi per l'imbarco nave, ovvero fino alla murata della nave, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione.\nDal momento in cui la merce \u00e8 considerata pronta per la partenza tutte le altre spese sono da considerarsi a carico dell'acquirente, compresi i costi di assicurazione.\nPer quanto concerne la responsabilit\u00e0 della merce questa passa dal venditore al compratore al momento in cui la merce stessa supera fisicamente la verticale della murata della nave.\nLa formulazione di questo termine di resa \u00e8 considerata completa con l'indicazione del porto di imbarco (esempio \"FOB Genova\"). Da questo termine erano stati mutuati, anche se ormai non pi\u00f9 corretti, anche i termini \"FOR - Free on Rail\" e \"FOT - Free on Truck\" rispettivamente in uso nel caso il trasporto avvenisse via ferrovia o via autocarro.\nNel caso del trasporto ferroviario, del trasporto via strada e del trasporto aereo il termine equivalente \u00e8 \"Free Carrier\" (FCA).\nIncoterms 2010.\nIn occasione della revisione dell'Incoterms avvenuta nel 2010 per questa specifica resa non ci sono state modifiche sostanziali ma \u00e8 semplicemente stato ribadito ufficialmente il fatto che possa essere utilizzata esclusivamente nel caso il trasporto avvenga via nave."}
{"id": "236553", "revid": "125888466", "url": "https://it.wikipedia.org/wiki?curid=236553", "title": "Ant\u00f3nio Guterres", "text": "Biografia.\n\u00c8 stato membro del Partito socialista portoghese e presidente dell'Internazionale socialista. \u00c8 stato Primo ministro del Portogallo dal 1995 al 2002 e presidente del Consiglio europeo nel 2000. Dal 2005 al 2015 \u00e8 stato Alto Commissario delle Nazioni Unite per i rifugiati.\nNell'ottobre 2016 viene eletto dall'Assemblea generale alla carica di segretario generale dal 1\u00ba gennaio 2017, succedendo a Ban Ki-moon, scelta confermata dal Consiglio di sicurezza. Nel giugno 2021 viene confermato per un secondo mandato, restando in carica sino a dicembre 2026.\nVita privata.\nIl 1\u00ba gennaio 1972 si \u00e8 sposato a Lisbona con Lu\u00edsa Am\u00e9lia Guimar\u00e3es e Melo, nata nel 1946. La coppia ha avuto due figli: Pedro nel 1977 e Mariana nel 1985. Sua moglie \u00e8 deceduta a causa di un cancro il 28 settembre 1998 a Londra.\nSi \u00e8 risposato tre anni dopo, il 9 aprile 2001, con Catarina de Almeida Vaz Pinto. Ella \u00e8 vice sindaco di Lisbona, responsabile della cultura e delle relazioni internazionali.\nAnt\u00f3nio Guterres \u00e8 di religione cattolica.\nOltre al portoghese, parla correntemente inglese, francese e spagnolo."}
{"id": "236556", "revid": "122230600", "url": "https://it.wikipedia.org/wiki?curid=236556", "title": "An\u00edbal Cavaco Silva", "text": "Primo Ministro dal 6 novembre 1985 al 28 ottobre 1995, all'inizio del 2006 \u00e8 stato eletto Presidente della Repubblica ed \u00e8 stato riconfermato nel 2011. Il suo incarico di Presidente della Repubblica \u00e8 finito nel 2016 quando viene eletto come suo successore Marcelo Rebelo de Sousa.\n\u00c8 sposato dal 20 ottobre 1963 con Maria Alves da Silva ed ha due figli: Bruno e Patricia Maria.\nCarriera accademica.\nCavaco Silva si \u00e8 laureato ed \u00e8 stato docente presso l'Instituto Superior de Economia e Gest\u00e3o (l'attuale Instituto Superior de Economia e Gest\u00e3o) e ha ottenuto il dottorato in economia presso l'Universit\u00e0 di York nel 1974. Al ritorno in Portogallo, ha lavorato all'Instituto de Ci\u00eancias Econ\u00f3micas e Financeiras, all'Universidade Nova de Lisboa, all'Universit\u00e0 Cattolica del Portogallo e al Banco de Portugal per cui \u00e8 stato Direttore del Dipartimento di Studi Economici.\nMinistro delle Finanze e Programmazione economica.\nCavaco Silva ha occupato la carica di Ministro delle Finanze e Programmazione economica nel governo di Francisco S\u00e1 Carneiro, nel 1980, guadagnosi la reputazione di economista liberale. Dopo la morte del primo ministro in un incidente aereo, rifiut\u00f2 di proseguire nel suo incarico nel secondo governo formato dall'Alian\u00e7a Democr\u00e1tica, guidato da Francisco Pinto Balsem\u00e3o nel 1981.\nLeader del PSD e Primo Ministro.\n\u00c8 stato eletto presidente del PSD il 2 giugno 1985 nel congresso di Figueira da Foz.\nLe seguenti elezioni politiche furono complicate dalla presenza di un nuovo partito politico, il Partido Renovador Democr\u00e1tico (PRD) fondato dal Presidente della Repubblica uscente, il generale Ant\u00f3nio Ramalho Eanes, dalla moglie Manuela Eanes e da diversi simpatizzanti. Il PRD ottenne 45 seggi dei 250 totali, a spese di tutti i partiti eccetto il PSD. Nonostante il partito capeggiato da Cavaco Silva avesse conseguito meno del 30% dei voti e appena 88 deputati, il PSD era l'unico partito tradizionale a non subire un arretramento sostanziale. Cavaco Silva fu nominato Primo Ministro dal Presidente Eanes il 6 novembre 1985.\nGli aumenti degli stipendi nella Pubblica Amministrazione, i tagli delle imposte e la liberalizzazione economica, compresa la privatizzazione di imprese pubbliche, diedero origine a una crescita economica apprezzabile, che fece aumentare la popolarit\u00e0 di Cavaco Silva. Il Parlamento, per\u00f2, era controllato dall'opposizione. Nella maggior parte delle votazioni, il PSD poteva contare nei 22 voti del Centro Democr\u00e1tico Social (CDS), ma i due partiti insieme potevano contare soltanto su 110 seggi, 16 in meno della maggioranza assoluta. Il Partido Socialista e l'Alian\u00e7a Povo Unido avevano rispettivamente 57 e 38 deputati, che non sembravano disposti ad appoggiare il governo. Cavaco Silva poteva governare solo grazie ai 45 deputati del PRD. Intanto, nel 1987, il PRD approv\u00f2 con il PS e l'APU una mozione di sfiducia all'esecutivo, provocando la sua caduta e spingendo il neoeletto Presidente della Repubblica M\u00e1rio Soares alle elezioni anticipate.\nPrima maggioranza assoluta.\nCon un risultato che stup\u00ec anche i militanti pi\u00f9 ottimisti, i socialdemocratici di Cavaco Silva ottennero il 50,22% dei voti e 148 dei 250 deputati. Il secondo e il terzo partito pi\u00f9 votati furono il PS, con solo 60 deputati, e la Coliga\u00e7\u00e3o Democr\u00e1tica Unit\u00e1ria con 31. Il CDS e il PRD furono praticamente eliminati dalla vita politica portoghese, ottenendo rispettivamente 4 e 7 seggi. Per la prima volta nella storia del Portogallo democratico un solo partito otteneva la maggioranza assoluta.\nSeconda maggioranza assoluta.\nLe elezioni del 1991 furono un nuovo trionfo per Cavaco Silva, che ottenne la pi\u00f9 grande maggioranza di sempre della democrazia portoghese (50,60%).\nLa politica economica del governo fu contestata dall'opposizione: Cavaco Silva rispose con una frase rimasta celebre: \"Lasciatemi lavorare\", ed espresse la sua teoria delle forze di blocco. Secondo il premier, coloro che si opponevano, non concordavano o criticavano le sue politiche facevano parte di queste forze. Tra i \"bloqueadores\" furono inclusi, sia pure non apertamente da Cavaco Silva, l'allora Presidente della Repubblica Mario Soares, che con le sue Presidenze Aperte dava spazio alla contestazione che si faceva sentire nel Paese e Sousa Franco, Presidente della Corte dei Conti ed ex Presidente del PSD, che contest\u00f2 spesso i bilanci presentati dal Governo di Cavaco Silva.\nDimissioni dal Governo ed Elezioni Presidenziali.\nCavaco Silva decise di non guidare il suo partito alle elezioni del 1995. Nel congresso del PSD fu eletto come suo successore e candidato premier Fernando Nogueira, fino ad allora Ministro della Difesa. Nelle successive elezioni politiche, il PSD perse 48 seggi e il PS guidato da Ant\u00f3nio Guterres fu il vincitore.\nElezioni Presidenziali del 1996.\nSi candida alle presidenziali, dove viene sconfitto da Jorge Sampaio.\nPrimo turno (14 gennaio 1996)\nNuova candidatura.\nIl 20 ottobre 2005 ha annunciato la sua candidatura alle Elezioni Presidenziali Portoghesi del 2006, ricevendo l'appoggio del PSD e del CDS-PP. I suoi avversari furono Francisco Lou\u00e7\u00e3 (appoggiato dal Bloco de Esquerda), Manuel Alegre (candidato indipendente del PS), Garcia Pereira (appoggiato dal Partito Comunista dei Lavoratori Portoghesi), Jer\u00f3nimo de Sousa (appoggiato dal PCP e dal PEV) e Mario Soares (candidato ufficiale del PS).\nHa vinto le elezioni al primo turno, il 22 gennaio 2006 con il 50,54% dei voti.\nElezioni Presidenziali del 2006.\nPrimo turno (22 gennaio 2006)\nPresidenza della Repubblica.\nHa preso possesso della sua carica, giurando sulla Costituzione all'Assembleia da Rep\u00fablica il 9 marzo 2006, in una cerimonia cui hanno preso parte gli ex-Presidenti Ramalho Eanes e M\u00e1rio Soares, il Principe delle Asturie, l'ex Presidente degli Stati Uniti, George H. W. Bush, il Presidente di Timor Est, Xanana Gusm\u00e3o e altre personalit\u00e0 portoghesi e straniere. Va sottolineato il fatto che Cavaco Silva \u00e8 il primo presidente di destra dal ritorno della Democrazia nel 1974.\nIl suo primo atto ufficiale da Presidente \u00e8 stato quello di decorare il suo predecessore, Jorge Sampaio, con il gran collare dell'Ordem da Liberdade.\nElezioni del 2011.\nSi ricandida per un nuovo mandato presidenziali, e vince le elezioni ottenendo il 52,95% e risultando il pi\u00f9 votato in tutti i distretti portoghesi pi\u00f9 gli arcipelaghi.\nElezioni Presidenziali del 2011.\nPrimo turno (23 gennaio 2011)\nControversie.\nIl 10 giugno del 2008 nell'ambito delle commemorazioni per il Giorno del Portogallo, di Cam\u00f5es e delle Comunit\u00e0 Portoghesi all'estero, Cavaco Silva, fu interrogato sullo sciopero degli autotrasportatori (causato dagli aumenti di prezzi) di quello stesso giorno che bloccava il confine con la Spagna da Nord a Sud. Il Presidente, dribblando la questione, ha sottolineato che la cosa pi\u00f9 importante era \"prima di tutto, la Razza, il giorno della Razza, il Giorno del Portogallo, di Cam\u00f5es e delle Comunit\u00e0 Portoghesi all'estero\". \nQueste dichiarazioni furono contestate dai partiti di sinistra, tra cui il Bloco de Esquerda e il Partito Comunista Portoghese, siccome quell'espressione citata fu utilizzata da Antonio Salazar durante la sua dittatura militare. La frase, come sottolineano i partiti di sinistra, \u00e8 incostituzionale, perch\u00e9 presuppone una superiorit\u00e0 razziale.\nQuando Jos\u00e9 Saramago, l'unico Premio Nobel della Letteratura portoghese, mor\u00ec nel 2010, Cavaco Silva, che si trovava in vacanza alle Azzorre, non torn\u00f2 a Lisbona per presiedere alle esequie di colui che lo aveva etichettato come un \"campione di banalit\u00e0\". \nUna nuova controversia si verific\u00f2 il 2 gennaio 2012, quando Silva dovette fare chiarezza sul suo stipendio da Presidente e sulla sua pensione, lasciando molta ambiguit\u00e0 sulla cifra esatta.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito del titolo di:"}
{"id": "236558", "revid": "1776051", "url": "https://it.wikipedia.org/wiki?curid=236558", "title": "Niederg\u00f6sgen", "text": "Niederg\u00f6sgen (toponimo tedesco) \u00e8 un comune svizzero di 3\u00a0758 abitanti del Canton Soletta, nel distretto di G\u00f6sgen del quale \u00e8 capoluogo."}
{"id": "236559", "revid": "287204", "url": "https://it.wikipedia.org/wiki?curid=236559", "title": "Arren Kae", "text": ""}
{"id": "236560", "revid": "15756", "url": "https://it.wikipedia.org/wiki?curid=236560", "title": "RJ-11", "text": "La sigla RJ-11 (o RJ11, dall'inglese \"Registered Jack\" tipo 11) indica una interfaccia fisica (connettore elettrico) usata per l'attestazione di cavi destinati ai servizi telefonici e di trasmissione dati, standardizzati negli Stati Uniti d'America a partire dagli anni settanta. Comunemente \u00e8 usata per indicare una famiglia di connettori modulari a 6 posizioni, che possono essere usati per varie applicazioni. \nLa sigla RJ-11 identifica una specifica modalit\u00e0 di cablaggio che prevede l'uso di due soli contatti (\"pin\"), spesso indicata come 6P2C (6 posizioni, 2 contatti). In questa configurazione, di uso universale negli Stati Uniti e molto comune nel resto del mondo per il collegamento di apparecchi telefonici e similari, vi \u00e8 una sola coppia di conduttori attestata sui contatti centrali (3 e 4). \nIn Italia l'uso \u2013 dapprima esclusivo \u2013 della presa telefonica tripolare come punto di fornitura per il collegamento dell'apparecchio telefonico, ha lasciato progressivamente il posto alla presa RJ-11.\nLe versioni che utilizzano pi\u00f9 coppie di conduttori sono cablate a partire dal centro verso l'esterno, e assumono nomi diversi a seconda del numero di coppie attestate e dell'applicazione: la versione 6P4C (2 coppie), che usa anche le posizioni 2 e 5, \u00e8 identificata con la sigla RJ-14, mentre la versione 6P6C (3 coppie), con tutte le posizioni collegate, va sotto il nome di RJ-25 (Sigle USOC Universal Service Ordering Code).\nCollegamenti.\nNota Bene: Qualora si debba installare in Italia una presa RJ-11 \u00e8 opportuno sapere che i morsetti da usare sono il 3 e il 4 sui 6 descritti sopra, altrimenti 2 e 3. In ogni caso vanno usati i morsetti centrali."}
{"id": "236561", "revid": "439868", "url": "https://it.wikipedia.org/wiki?curid=236561", "title": "John Bardeen", "text": "\u00c8 l'unico ad aver vinto due premi Nobel in Fisica, nel 1956 per il transistor, assieme a William Bradford Shockley e Walter Brattain, e nel 1972 per la teoria fondamentale della superconduttivit\u00e0 ordinaria assieme a Leon Neil Cooper e John Robert Schrieffer, nota anche come teoria BCS.\nBiografia.\nJohn Bardeen nacque a Madison, Wisconsin da Charles e Althea Bardeen. Il talento di Bardeen per la matematica apparve evidente fin dai suoi primi anni. Bardeen ottenne il diploma di scuola secondaria all'et\u00e0 di 15 anni, ma avrebbe potuto ottenerlo prima. Entr\u00f2 nell'Universit\u00e0 del Wisconsin nel 1923.\nUn suo figlio, James M. Bardeen, \u00e8 anch'egli un affermato fisico teorico, autore di importanti lavori sulla relativit\u00e0 generale.\nCarriera scolastica e accademica.\nBardeen ricevette il Bachelor e la Laurea in Ingegneria elettrica dalla stessa Universit\u00e0 nel 1928. Bardeen segu\u00ec sia i corsi di matematica che di fisica, finendo con lo scrivere la sua tesi in fisica matematica su un problema di fisica dei solidi con il premio Nobel Eugene Wigner. Ottenne il suo Ph.D. a Princeton nel 1936.\nA partire dal 1938 Bardeen lavor\u00f2 come assistente presso l'Universit\u00e0 del Minnesota. Nel 1943 fu invitato a far parte del Progetto Manhattan, ma rifiut\u00f2. Durante gli anni di guerra collabor\u00f2 con l'istituto di Ricerche Navali.\nDopo la fine della Seconda guerra mondiale, Bardeen cerc\u00f2 di rientrare nell'accademia, ma l'Universit\u00e0 del Minnesota non comprese l'importanza delle ricerche sui semiconduttori. Bardeen decise quindi di accettare l'offerta dei Bell Labs nel 1945. Qui condusse ricerche fondamentali che culminarono con lo sviluppo dei transistor, (1947).\nNon molti anni dopo, Bardeen decise di tornare all'Accademia, presso l'Universit\u00e0 dell'Illinois, a Urbana, dove rimase a lungo. Qui partecip\u00f2 allo sviluppo della teoria BCS, che gli valse il secondo premio Nobel, ed ebbe tra i suoi studenti Nick Holonyak Jr., che di l\u00ec a pochi anni mise a punto il primo LED della storia."}
{"id": "236562", "revid": "126257", "url": "https://it.wikipedia.org/wiki?curid=236562", "title": "Marinato (araldica)", "text": ""}
{"id": "236564", "revid": "287204", "url": "https://it.wikipedia.org/wiki?curid=236564", "title": "The WB", "text": ""}
{"id": "236567", "revid": "110157", "url": "https://it.wikipedia.org/wiki?curid=236567", "title": "D\u00e4niken", "text": "D\u00e4niken (toponimo tedesco) \u00e8 un comune svizzero di 2\u00a0769 abitanti del Canton Soletta, nel distretto di Olten. Ospita la centrale nucleare di G\u00f6sgen."}
{"id": "236571", "revid": "92723", "url": "https://it.wikipedia.org/wiki?curid=236571", "title": "Mons", "text": "Mons (in vallone \"Mont\", in piccardo \"Mon\", in olandese Bergen) \u00e8 un comune belga di abitanti, capoluogo della provincia vallona dell'Hainaut.\nMons \u00e8 situata a circa a sud-ovest della capitale Bruxelles, a nord-est di Parigi e ad est di Lilla.\nInfrastrutture e trasporti.\nStrade.\nLa citt\u00e0 \u00e8 un importante crocevia di assi autostradali come la E19 (Amsterdam-Anversa-Bruxelles-Parigi) e la E42 (Lilla-Charleroi-Liegi-Francoforte sul Meno). \nSociet\u00e0.\nIstituzioni, enti e associazioni.\nDal 1967 \u00e8 sede del Supreme Headquarters Allied Powers Europe, il quartier generale militare della NATO.\nGeografia fisica.\nTerritorio.\nLa citt\u00e0 sorge su una ripida collina. \nStoria.\nMons ha origini antiche, ma \u00e8 famosa in particolare per le vicende associate alla prima e alla seconda guerra mondiale.\nMons fu teatro dell'omonimo scontro che vide contrapporsi gli inglesi della BEF alle forze tedesche nell'ambito della cosiddetta Battaglia delle Frontiere, durante la prima guerra mondiale. Lo scontro vide vittoriose le truppe tedesche, anche se pagarono un altissimo prezzo umano. Dopo la battaglia, gli inglesi furono costretti a ritirarsi insieme ai francesi. La ritirata, conosciuta poi come \"Grande ritirata\" ebbe fine solo tre settimane dopo sulla Marna.\nCultura.\nMons \u00e8 stata scelta come capitale europea della cultura per il 2015 insieme a Plze\u0148.\nEventi.\nParticolarit\u00e0 della cittadina, \u00e8 la \"Doudou\" o \"Ducasse\", la festa della patrona della citt\u00e0, in occasione della quale si trasporta il \"Car d'Or\" con l'urna di Sainte-Waudru.\nSport.\nCalcio.\nLa squadra principale della citt\u00e0 \u00e8 il Royal Albert-Elizabeth Club de Mons.\nGeografia antropica.\nSuddivisioni amministrative.\nCuesmes.\nCuesmes \u00e8 una frazione di Mons, una volta comune autonomo. Vi ha abitato Vincent van Gogh. \nNei pressi di Cuesmes nel 1792 l'Armata del Nord affront\u00f2 gli austriaci nella battaglia di Jemappes."}
{"id": "236572", "revid": "126257", "url": "https://it.wikipedia.org/wiki?curid=236572", "title": "Mattonato (araldica)", "text": ""}
{"id": "236573", "revid": "6923", "url": "https://it.wikipedia.org/wiki?curid=236573", "title": "Complemento di termine", "text": "Nella sintassi della frase semplice, il complemento di termine \u00e8 l'elemento a cui si rivolge o su cui ricade l'azione espressa dal verbo. Si trova spesso come argomento del predicato.\nIl complemento risponde alle domande:\nSi tratta di un complemento indiretto e, in latino, corrisponde al caso dativo.\nCome si presenta il complemento di termine.\nIl complemento di termine \u00e8 introdotto quasi sempre dalla preposizione \"a\", semplice o articolata.\nIl complemento di termine indica la persona, l'animale o la cosa alla quale \u00e8 destinato ci\u00f2 che \u00e8 espresso dal verbo, dal nome o dall'aggettivo che lo regge.\nPossono essere nomi: Molti dei candidati non ottennero l'idoneit\u00e0 all'insegnamento.\nComunemente pu\u00f2 consistere in un pronome personale complemento (mi, ti, gli, le, ci, vi, loro ecc.), in tal caso, ovviamente, il complemento di termine non \u00e8 introdotto dalla preposizione \"a\":\nSpesso nel parlato colloquiale si usa la stessa formula pronominale \"gli,\" in riferimento al femminile singolare. Tale uso \u00e8 sbagliato ed \u00e8 considerato un errore a tutti gli effetti.\nL'utilizzo della forma pronominale \"gli\" in riferimento non solo al maschile singolare ma anche al plurale \u00e8 molto comune nel parlato colloquiale. Vi sono diverse visioni al riguardo: alcuni lo considerano accettabile, per altri continua a essere un errore."}
{"id": "236574", "revid": "111373", "url": "https://it.wikipedia.org/wiki?curid=236574", "title": "K\u00f6lliken", "text": "K\u00f6lliken (toponimo tedesco) \u00e8 un comune svizzero di 4\u00a0324 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nK\u00f6lliken \u00e8 servito dall'omonima stazione sulla ferrovia Zofingen-Wettingen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "236575", "revid": "339392", "url": "https://it.wikipedia.org/wiki?curid=236575", "title": "Ghostbusters 2", "text": ""}
{"id": "236578", "revid": "111373", "url": "https://it.wikipedia.org/wiki?curid=236578", "title": "Safenwil", "text": "Safenwil (toponimo tedesco) \u00e8 un comune svizzero di 3\u00a0805 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSafenwil \u00e8 servito dall'omonima stazione sulla ferrovia Zofingen-Wettingen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "236579", "revid": "77358", "url": "https://it.wikipedia.org/wiki?curid=236579", "title": "Quaternario (metro)", "text": ""}
{"id": "236581", "revid": "1776051", "url": "https://it.wikipedia.org/wiki?curid=236581", "title": "Walterswil (Soletta)", "text": "Walterswil (toponimo tedesco) \u00e8 un comune svizzero di 692 abitanti del Canton Soletta, nel distretto di Olten."}
{"id": "236582", "revid": "1913206", "url": "https://it.wikipedia.org/wiki?curid=236582", "title": "Marsilio da Padova", "text": " \nBiografia.\nDefinito \"uomo del suo tempo\", \u00ablegato per mille fili al suo tempo. Come Dante e Tommaso, Marsilio si ispira ad Aristotele, a quell'Aristotele degli Arabi che aveva avuto nel '200 il suo secolo d'oro\u00bb.\nNon vi \u00e8 certezza sulla sua data di nascita: alcuni storici sono soliti indicarla nel 1270, ipotesi per\u00f2 opponibile poich\u00e9 egli verrebbe ad avere 41 anni nel 1311, quando cio\u00e8 Albertino Mussato gli rivolge un'epistola latina, facendo peraltro cenno alla sua florida giovent\u00f9. Altri collocano la sua nascita attorno al 1290, data per\u00f2 forse troppo tarda, poich\u00e9 porterebbe poco credibilmente ad ipotizzare un suo incarico come professore oltrech\u00e9 rettore all'universit\u00e0 di Parigi, ad appena 22 anni. Da ci\u00f2 dunque, la necessit\u00e0 di individuare, quale data di nascita maggiormente probabile, l'anno 1275. Risulta gi\u00e0 da qui evidente, come le notizie sulla sua vita non siano affatto molte. \nNato da una famiglia di giudici e notai che viveva vicino al Duomo di Padova, complet\u00f2 i suoi studi nell'universit\u00e0 della Sorbona presso la facolt\u00e0 delle arti, dove fu insignito dell'autorit\u00e0 di rettore nel 1313. Il tempo trascorso nella citt\u00e0 influ\u00ec moltissimo sull'evoluzione del suo pensiero. Gli anni parigini furono molto importanti e fecondi per l'evoluzione del suo pensiero e la visione dello stato di corruzione in cui versava il clero lo port\u00f2 a diventare anticurialista. \nA Parigi incontr\u00f2 Guglielmo di Ockham e Giovanni di Jandun, con cui condivise passione politica e atteggiamento di avversione verso il potere temporale della Chiesa. Con Giovanni di Jandun rimase legato da grande amicizia e assieme a lui sub\u00ec l'esilio. Marsilio dopo le sue dure affermazioni contro la Chiesa venne bollato con l'epiteto di \"figlio del diavolo\". \nDa Parigi a Roma.\nMarsilio si trovava a Parigi quando si svilupp\u00f2 la lotta tra Filippo il Bello, re di Francia, e il Papato. Tutto ci\u00f2, assieme al vivace contesto culturale in cui si muoveva, lo port\u00f2 alla compilazione della sua opera maggiore il \"Defensor Pacis\", l'opera cui deve la sua fama e che influ\u00ec moltissimo sia sul pensiero filosofico-politico contemporaneo che su quello successivo.\nA Parigi speriment\u00f2 una monarchia decisa ad accrescere il proprio potere e la propria autorit\u00e0 su tutte le forze politiche centrifughe del momento ivi compresa la Chiesa di Bonifacio VIII. Diventato consigliere politico ed ecclesiastico di Ludovico il Bavaro lo segu\u00ec a Roma nel 1327 in occasione della sua incoronazione imperiale e qui fu nominato dallo stesso Ludovico vicario spirituale della citt\u00e0. L'incoronazione imperiale avvenne ad opera del popolo romano anzich\u00e9 del papa inaugurando, cos\u00ec, quella stagione dell'impero laico che Marsilio vagheggiava e che avrebbe aperto la strada alla laicizzazione dell'elezione imperiale e alla cosiddetta \"Bolla d'oro\" (1356) di Carlo IV di Boemia. \nCon la Bolla d'Oro fu eliminata ogni ingerenza del papa nell'elezione imperiale diventando cos\u00ec un fatto esclusivamente tedesco. Fu ancora con Ludovico quando questi si ritir\u00f2, dopo il fallimento dell'impresa romana, in Germania dove rimase fino alla morte avvenuta tra il 1342 e il 1343. \n\u00c8 del periodo immediatamente antecedente la sua morte la compilazione di alcune opere minori tra cui spicca il \"Defensor Minor\", un piccolo capolavoro. Si pu\u00f2 definire l'opera di Marsilio come il prodotto di tempi in cui confluiscono la virt\u00f9 del cittadino, il nazionalismo francese e l'imperialismo renano-germanico.\n\"Defensor pacis\".\nIl \"Defensor pacis\" (difensore della pace), scritto nel 1324 \u00e8 la sua opera pi\u00f9 conosciuta in cui, fra l'altro, tratta dell'origine della legge. Il suo fondamento era il concetto di pace, intesa come base indispensabile dello Stato e come condizione essenziale dell'attivit\u00e0 umana. Si tratta di un'opera laica, chiara, priva di retorica, moderna e per alcuni versi ancora attuale. La necessit\u00e0 dello Stato non discendeva pi\u00f9 da finalit\u00e0 etico-religiose, ma dalla natura umana nella ricerca di una vita \"sufficiente\" e dall'esigenza di realizzare un fine prettamente umano e non altro. \nDa questa esigenza nascono le varie comunit\u00e0, dalla pi\u00f9 piccola alla pi\u00f9 grande e complessa, lo Stato. Ne deriva la necessit\u00e0 di un ordinamento nella comunit\u00e0 che ne assicuri la convivenza e l'esercizio delle proprie funzioni. Per Marsilio questa esigenza ha caratteristiche prettamente umane che non rispondono a finalit\u00e0 etiche ma civili, contingenti e storiche. Alla base dell'ordinamento c'\u00e8 la volont\u00e0 comune dei cittadini, superiore a qualsiasi altra volont\u00e0. \n\u00c8 la volont\u00e0 dei cittadini che attribuisce al Governo, \"Pars Principans\", il potere di comandare su tutte le altre parti, potere che sempre, e comunque, \u00e8 un potere delegato, esercitato in nome della volont\u00e0 popolare. La conseguenza di questo principio era che l'autorit\u00e0 politica non discendeva da Dio o dal papa, ma dal popolo, inteso come \"sanior et melior pars\". In questa ottica egli proponeva che i vescovi venissero eletti da assemblee popolari e che il potere del papa fosse subordinato a quello del concilio. \nMarsilio pone il problema, che tratter\u00e0 anche nel \"Defensor minor\", del rapporto con il Papato e con i suoi principi politici costruiti. \n \nIl giudizio di Marsilio sulla chiesa come istituzione \u00e8 molto negativo e lo manifesta con la crudezza di linguaggio che gli \u00e8 solita quando affronta l'argomento dei rapporti fra lo Stato e la Chiesa. Lo scalpore suscitato da questa opera obblig\u00f2 Marsilio a fuggire presso l'imperatore Ludovico il Bavaro, con il quale scese in Italia nel 1327-1328.\nOpere minori.\nDefensor minor.\n \nIl \"Defensor minor\" composto attorno al 1342 si colloca fra le opere minori di Marsilio da Padova, ma si distingue per la sua importanza. Si differenzia dal Defensor pacis per essere un'opera pi\u00f9 propriamente teologica mentre l'altra \u00e8 prevalentemente politica. \nLo studio condotto nel Defensor Minor riguarda la giurisdizione civile ed ecclesiastica, la confessione auricolare, la penitenza, le indulgenze, le crociate, i pellegrinaggi, la plenitudo potestatis, il potere legislativo, l'origine della sovranit\u00e0, il matrimonio e il divorzio. \nTractatus de iurisdictione imperatoris in causis matrimonialibus.\n \nIl \"Tractatus de iurisdictione imperatoris in causis matrimonialibus\" che Marsilio compil\u00f2 in occasione del divorzio di Giovanni di Moravia e Margherita di Tirolo-Gorizia si trova nell'ultima parte del \"Defensor Minor\". \nAttorno al 1341 le relazioni tra i coniugi Giovanni di Moravia e Margherita del Tirolo erano tanto insostenibili che la sposa prefer\u00ec fuggire. Intervenne l'Imperatore, imparentato con la sposa, e progett\u00f2 il matrimonio tra la fuggitiva e Ludovico di Brandeburgo ma a ci\u00f2 ostavano il precedente matrimonio e alcuni legami di sangue.\nTractatus de translatione Imperii.\n \nIl \"Tractatus de translatione imperii\" \u00e8 un'opera che niente aggiunge alla fama derivatagli dal Defensor Pacis anche se ebbe una certa diffusione in Europa. \nSi pu\u00f2 considerare questo trattato come una storia sintetica dell'Impero dalla fondazione di Roma fino al secolo XIV. \nModernit\u00e0 di Marsilio.\nIn Marsilio lo Stato \u00e8 concepito come prodotto umano, al di fuori da premesse teologiche quali il peccato o simili. \u00c8 fortemente affermato il principio della legge quale prodotto della comunit\u00e0 dei cittadini, legge dotata di imperativit\u00e0 e coattivit\u00e0 oltre che ispirata ad un ideale di giustizia. Questo ideale di giustizia deriva dal consorzio civile, l'unico soggetto che pu\u00f2 stabilire ci\u00f2 che \u00e8 giusto e ci\u00f2 che non lo \u00e8. Per Marsilio l'uomo deve essere inteso come libero e consapevole. \nNel \"Defensor Pacis\" appare diffuso un costituzionalismo affermato fortemente nei confronti sia dello Stato che della Chiesa. \n\u00c8 tra i primi studiosi a distinguere e separare il diritto dalla morale, attribuendo il primo alla vita civile e il secondo alla coscienza. Marsilio \u00e8 sempre un uomo del suo tempo, saldamente ancorato nella sua epoca, il Medioevo, ma con intuizioni che ne fanno un uomo nuovo, anticipatore per certi versi del Rinascimento. La definizione del nuovo concetto di Stato, autonomo, indipendente da qualsiasi altra istituzione umana o, a maggior ragione, ecclesiastica \u00e8 il grande merito di Marsilio. \nAnche nella Chiesa viene affermata una forma di costituzionalismo contro il dilagante strapotere dei vescovi e dei papi. \u00c8 ancora l\"'universitas fidelium\" a prendere, attraverso il Concilio, ogni decisione riguardante qualsiasi materia di ordine spirituale. Il nostro autore non teme di scagliarsi contro la Chiesa, a negare il primato di Pietro e di Roma, affermare la necessit\u00e0 del ritorno del clero a quella povert\u00e0 evangelica tanto cara ad alcune sette riformiste di cui lui certamente conobbe e comprese il pensiero. \nLotta contro la Chiesa ma solo per conservarne o rivalutarne il pi\u00f9 vero, autentico e originario contenuto e significato. Quasi riformista e conservatore nello stesso tempo, riformista l\u00e0 dove \u00e8 contro la corruzione dilagante nella Chiesa di quel periodo, conservatore l\u00e0 dove accetta la necessit\u00e0 di un ordine costituito, della religione, della morale, intese nel senso pi\u00f9 puro.\nLa modernit\u00e0 di Marsilio consiste anche nel metodo della sua trattazione e della terminologia che usa, sempre stringata ed esaustiva, aliena da qualsiasi di quelle forme di retorica che era caratteristica degli autori medievali."}
{"id": "236584", "revid": "767487", "url": "https://it.wikipedia.org/wiki?curid=236584", "title": "Voglia di vincere", "text": "Voglia di vincere (\"Teen Wolf\") \u00e8 un film del 1985 diretto da Rod Daniel, ed interpretato da Michael J. Fox.\nLe riprese del film durarono dall'agosto al dicembre 1984 e appena terminate, l'attore fu impegnato sul set del film (da gennaio ad aprile 1985) che lo fece diventare famoso: \"Ritorno al futuro\" di Robert Zemeckis.\nTrama.\nUn giovane studente liceale statunitense scopre un giorno di essere un licantropo. Inizialmente nasconde a tutti il suo terribile segreto, fino al momento in cui non viene sorpreso dal padre immediatamente dopo la trasformazione in uomo lupo. Ma la sorpresa coglie impreparato il figlio pi\u00f9 del genitore, perch\u00e9 nel momento stesso della \"rivelazione\" il secondo si mostra al primo nell'aspetto di un uomo lupo di mezza et\u00e0. Il padre spiega allora al giovane che si tratta di un problema ereditario e che forse farebbe bene ad accettare al pi\u00f9 presto questa realt\u00e0 per poterci convivere.\nCos\u00ec in breve tempo la matricola imbranata diventa estremamente popolare nonch\u00e9 un campione di pallacanestro della scuola. Ma la sua diversit\u00e0 non mancher\u00e0 di causargli grossi problemi, soprattutto perch\u00e9 il preside della scuola sembra avere un conto in sospeso con il licantropo padre del protagonista. Il preside fa cos\u00ec leva sul complesso di Frankenstein dei giovani studenti per trasformare il mito in un reietto, fino al momento in cui l'inganno verr\u00e0 smascherato ed il giovane licantropo torner\u00e0 a vivere la sua vita in armonia con i compagni.\nDistribuzione.\nIl film usc\u00ec il 23 agosto 1985 e l'incasso negli stati uniti d'America super\u00f2 i 33 milioni di dollari.\nVersione italiana.\nNella versione italiana il nome del protagonista \u00e8 stato cambiato da \"Scott\" a \"Marty\" per sfruttare il successo del personaggio interpretato da Fox in \"Ritorno al futuro\" (infatti, a differenza di quanto accaduto negli Stati Uniti, in Italia \"Voglia di vincere\" usc\u00ec nelle sale dopo \"Ritorno al futuro\" pur essendo in realt\u00e0 stato girato prima). Nel seguito, \"Voglia di vincere 2\" (\"Teen Wolf Too\"), viene invece citato \"il cugino Scott\", come nella versione originale.\nSequel e opere derivate.\nEsiste un sequel, \"Voglia di vincere 2\" (1987); il film ha inoltre dato origine a una serie a cartoni animati (1986-1987) e a \"Teen Wolf\" (2011)."}
{"id": "236589", "revid": "124892516", "url": "https://it.wikipedia.org/wiki?curid=236589", "title": "Le peripezie di Persile e Sigismonda", "text": "Le peripezie di Persile e Sigismonda (titolo originale \"Los trabajos de Persiles y Sigismunda\"), \u00e8 l'ultima opera di Miguel de Cervantes e venne pubblicata postuma nel 1617.\nLa prima edizione italiana attestata risale al 1626, pubblicata a Venezia da Bartolomeo Fontana, con il titolo \" Istoria settentrionale, de trauagli di Persile, e Sigismonda. Divisa in quattro libri. Di Michele di Cervantes Saavedra; nella quale senza interrompere il filo dell'istoria si leggono molti casi d'amore e di fortuna; ... Di nuouo dalla lingua castigliana nella nostra italiana tradotta, dal signor Francesco Ellio milanese\".\nTrama.\nIl romanzo si apre con la dedica a Pedro Fern\u00e1ndez de Castro ed un prologo, entrambi dominati dal presentimento della fine imminente. Esso \u00e8 una sorta di riassunto delle direttive artistiche dello scrittore e rappresenta l'ultimo stadio dell'evoluzione spirituale dominato dall'idea controriformistica della vita che egli intende come un pellegrinaggio che lo condurr\u00e0 al tranquillo porto della fede.\nL'argomento dell'opera \u00e8 incentrato sulle peripezie di Persile, principe di Tule, e di Sigismonda, figlia del re di Frislandia che, fingendosi fratello e sorella sotto i nomi di Periandro e Auristelia, vagano a lungo nel nord dell'Europa fino a giungere a Lisbona da dove, per via terra, si recano a Roma e concludono in questo luogo le sospirate nozze.\nL'opera.\nL'opera ebbe una lunga elaborazione. Secondo alcuni essa fu iniziata nel 1609, secondo altri nel 1599, e si riscontra una notevole differenza tra i primi due libri e gli ultimi cos\u00ec da far comprendere che il romanzo \u00e8 stato concepito al di fuori dagli orientamenti dell'autore che, in quello stesso periodo, si stava esprimendo in opere di genere diverso.\nIl romanzo \u00e8 comunque fortemente inserito in tutta la restante produzione del Cervantes e rappresenta una nuova tappa di quella ricerca di una forma nuova che il romanzo bizantino dell'epoca richiedeva.\nIl tema centrale del romanzo \u00e8 ancora quello della peregrinazione come nei romanzi di cavalleria, anche se in questo caso essa veniva proiettata in un mondo fantastico e allegorico.\nNel prologo dell'opera Cervantes si autodefinisce \"Escritor alegre\", \"regocijo de las musas\", anche se il \"Persile\" non possiede la comicit\u00e0 del Quijote.\nAnalisi e temi.\nNel romanzo vi \u00e8 il gusto della narrazione in una continua esuberanza di fantasia e linguaggio che lega le numerosissime storie in un'unit\u00e0 complessa.\nI due protagonisti, incuriositi dai vari personaggi che incontrano, ascoltano i molteplici racconti di vite avventurose e strane e il romanzo \u00e8 percorso dall'impazienza di tutti di raccontare la propria storia che, muovendosi dall'interno, confluisce nell'incontro casuale di Persile e Sigismonda.\nNell'opera il tema religioso \u00e8 trattato secondo i canoni tridentini, ma rinuncia a una vera indagine psicologica e si incentra sulla molteplicit\u00e0 degli avvenimenti.\nUn esempio \u00e8 quello delle avventure di Antonio, un hidalgo spagnolo che militando nell'esercito di Carlo V si \u00e8 fatto una discreta fortuna. Egli, tornato al paese e insultato da un nobile, reagisce ferendolo ed \u00e8 costretto a scappare. Si reca in Portogallo con l'intenzione di recarsi in seguito in Inghilterra, quando, a causa di un litigio, viene espulso dalla nave e abbandonato su una piccola barca alla deriva. Sbattuto da una tempesta su un'isola selvaggia incontra una donna dalla quale avr\u00e0 due figli. Dopo molti anni, per circostanze fortuite, incontra Persile e Sigismonda e insieme a loro lascia l'isola.\nMolte sono state e sono le interpretazioni date al romanzo, certo che preminente \u00e8 nel \"Persile\" il valore di narrazione in s\u00e9 e che accanto al motivo allegorico esiste il fascino del puro fiabesco, il desiderio di evadere da modelli letterari ormai vecchi e il gusto della molteplicit\u00e0."}
{"id": "236590", "revid": "729019", "url": "https://it.wikipedia.org/wiki?curid=236590", "title": "Battaglia del Ticino", "text": "La battaglia del Ticino rappresent\u00f2, nella seconda guerra punica, il primo scontro diretto e la prima vittoria di Annibale contro Roma. In precedenza, dopo aver valicato le Alpi, il generale cartaginese aveva ripetutamente sconfitto i Taurini che, nemici dei Boi e degli Insubri - alleati dei Punici, rifiutavano di affiancare le forze cartaginesi.\nContesto storico.\nDopo la presa di Sagunto da parte dei Cartaginesi di Annibale, la guerra fu inevitabile, solo che come scrive Polibio, \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\". Era la fine del 219 a.C. e iniziava la seconda guerra punica.\nNel maggio del 218 a.C. Annibale lasci\u00f2 la penisola iberica, con 90.000 fanti e 12.000 cavalieri, oltre a 37 elefanti. Il condottiero cartaginese doveva muoversi in fretta se voleva sorprendere le forze di Roma ed evitare l'attacco diretto a Cartagine; Annibale intendeva combattere la guerra sul territorio nemico e sperava di suscitare con la sua presenza in Italia alla testa di un grande esercito e con una serie di vittorie una rivolta generale dei popoli italici recentemente sottomessi al domino della Repubblica romana.\nIntanto i Romani assegnarono a Publio Cornelio Scipione, padre dell'Africano, e al fratello Gneo Cornelio Scipione la Spagna. Il piano prevedeva di attaccare Annibale in Spagna cercando l'aiuto delle popolazioni locali. Contemporaneamente si dedicarono alla fortificazione delle citt\u00e0 della Gallia cisalpina. La prima delle colonie venne fondata sul fiume Po e venne chiamata \"Placentia\", l'altra venne posta a nord del fiume e chiamata \"Cremona\". La loro funzione era quella di sorvegliare il comportamento delle popolazioni celtiche di Boii e Insubri, che infatti, una volta venute a conoscenza dell'avanzata cartaginese in Gallia Transalpina, si ribellarono al dominio romano.\nNel frattempo la diplomazia di Annibale nella Gallia cisalpina spinse i Galli Boi e Insubri alla rivolta. Questi scacciarono i coloni da Piacenza (\"Placentia\") e li spinsero fino a Modena (\"Mutina\") che venne assediata, e poco ci manc\u00f2 che non fosse occupata. Questa situazione obblig\u00f2 Publio Scipione a dirottare verso la Pianura Padana le sue forze che si trovavano a Pisa in attesa dell'imbarco verso la Gallia. Costretto a tornare a Roma per arruolare una settima legione, finalmente riusc\u00ec a raggiungere \"Massalia\" (Marsiglia) per fronteggiare Annibale, ma era passato troppo tempo prezioso.\nIntanto Annibale, che doveva far passare il suo esercito sulla riva sinistra del Rodano, era atteso sull'altra riva dalla forte trib\u00f9 dei Volci. Una volta sconfitto questo popolo celtico, il cartaginese si rese conto di non poter passare in Italia per la strada costiera e si inoltr\u00f2 fra le montagne seguendo le vallate del Rodano e dell'Is\u00e8re.\nIn ogni caso, l'inizio dell'attraversamento delle Alpi avvenne verso la fine di settembre del 218 a.C.. Il freddo e la fatica si fecero certo sentire per uomini e animali acclimatati al sole della costa spagnola e probabilmente non sufficientemente attrezzati per una traversata a tali altezze, per\u00f2 l'esercito punico raggiunse la Pianura Padana prima che le nevi avessero bloccato i passi. La marcia fu lunga e portata a termine dopo mille difficolt\u00e0. Annibale riusc\u00ec a giungere in Italia dopo una ventina di giorni di aspri combattimenti con le popolazioni montanare che, anche se terrorizzate dall'avanzata di un esercito di dimensioni, per loro, incredibili, dettero filo da torcere alle pur agguerrite truppe cartaginesi.\nNel frattempo Publio Scipione, inviato il fratello Gneo in Spagna con la flotta e parte delle truppe, era ritornato in Italia, sbarcando a Pisa, ed attestandosi a Piacenza. Tiberio Sempronio Longo, richiamato dal Senato romano, dovette rinunciare al progetto di sbarco in Africa. Il piano di Annibale era riuscito; la sua audace e inattesa offensiva terrestre costrinse Roma ad abbandonare precipitosamente i suoi piani di attacco diretto a Cartagine che quindi per il momento non dovette temere minacce da parte del nemico.\nAntefatto.\nUna volta raggiunta la Pianura padana, Annibale si accamp\u00f2 ai piedi delle Alpi e fece riposare le truppe, visto che le stesse avevano dovuto sopportare l'attraversamento della catena montuosa per quindici giorni. L'esercito cartaginese aveva sofferto terribilmente oltre alla fatica dell'ascesa, anche il freddo e la fame. L'esercito stremato era stato letteralmente dimezzato: dai 38.000 fanti e 8.000 cavalieri, si era ridotto a 20.000 fanti e 6.000 cavalieri.\nQuando le truppe si furono riprese, poich\u00e9 i Taurini si erano ribellati agli Insubri, e non avevano molta fiducia nei Cartaginesi, prima prov\u00f2 a stringere con loro un patto di amicizia e poi, non essendoci riuscito, assedi\u00f2 la loro citt\u00e0 pi\u00f9 importante e in tre giorni li condusse alla resa. Molti furono messi a morte, destando grande terrore nelle popolazioni limitrofe, che decisero cos\u00ec di affidarsi alla sua protezione. Le numerose trib\u00f9 celtiche della pianura, che da tempo conoscevano i piani del condottiero cartaginese, non vedevano l'ora di unirsi a lui per marciare insieme contro i Romani. Annibale decise cos\u00ec di avanzare per unirsi a loro, ma venne a sapere che il console Publio Cornelio Scipione (padre dell'Africano) lo aveva preceduto via mare e lo stava aspettando a nord del fiume Po. Entrambi increduli per la rapidit\u00e0 con cui uno aveva concepito e realizzato il piano via mare e l'altro via terra, si apprestarono a dare battaglia dopo aver incitato i propri uomini al combattimento.\nLo stesso sbigottimento provato dai due comandanti avversari si ebbe a Roma alla notizia della calata di Annibale in Italia, tanto che il secondo console inviato in Libia, Tiberio Sempronio Longo, venne richiamato in Italia.\nIntanto Publio Scipione e Annibale avanzarono entrambi lungo le sponde opposte del Ticino. Al secondo giorno di marcia, venuti a sapere che erano vicini tra loro, piantarono i loro accampamenti. Livio aggiunge che i Romani gettarono un ponte sul Ticino e vi costruirono un \"castellum\" per difenderlo.\nIntanto Annibale, mentre i Romani erano impegnati in questa costruzione, invi\u00f2 Maarbale con una schiera di 500 cavalieri Numidi a devastare i campi delle popolazioni alleate del popolo romano. Ordin\u00f2 quindi di risparmiare i Galli in modo che i loro capi potessero defezionare a vantaggio dei Cartaginesi.\nLocalit\u00e0 dello scontro.\nNon siamo in grado di identificare la localit\u00e0 esatta presso cui si svolse la battaglia, forse nei pressi dell'odierna Vigevano o forse verso Castelletto Ticino, sappiamo solo che avvenne nel tardo autunno (met\u00e0 novembre) del 218 a.C. e si present\u00f2 come un breve scontro tra le avanguardie dell'esercito punico e dell'esercito romano, che complessivamente contavano 32.000 fanti e 3.000 cavalieri. Tito Livio racconta che i Romani, dopo aver costruito il ponte sul Ticino, si accamparono nel territorio degli Insubri a 5.000 passi (7,5 km) da \"Victumuli\", dove era gi\u00e0 accampato Annibale. Secondo alcuni l'esercito romano si accamp\u00f2 a Turbigo e quello cartaginese oltre Galliate sull'odierna riva piemontese.\nBattaglia.\nQuando i Romani si accamparono a 5.000 passi (7,5 km) da \"Victumuli\", dove era accampato Annibale, il condottiero cartaginese richiam\u00f2 in tutta fretta Maarbale e i 500 cavalieri, vedendo che la battaglia era imminente. E ancora una volta convoc\u00f2 l'intero esercito, rammentando loro le ricompense che avrebbero percepito in caso di vittoria: da appezzamenti di terreno privi di tassazione anche per i loro figli, a denaro, fino alla cittadinanza cartaginese per gli alleati che lo avessero voluto o anche la liberazione degli schiavi meritevoli in cambio di quelli che presto avrebbero fatto dopo aver vinto la battaglia.\nPublio Cornelio Scipione (padre di Scipione l'Africano) prese l'iniziativa e part\u00ec con la cavalleria (in parte composta da alleati Galli, che al termine della battaglia disertarono, unendosi ad Annibale) e con parte della fanteria leggera formata da frombolieri. Il console romano era partito alla volta degli accampamenti nemici per spiare da vicino quante e quali fossero le truppe dell'esercito cartaginese. Purtroppo anche Annibale aveva avuto la stessa idea e stava avanzando con la cavalleria per esplorare le posizioni intorno al campo. Nessuno dei due poteva sapere dell'altro, ma l'avanzare gli uni verso gli altri e l'aumentare del nugolo di polvere che sollevarono entrambi gli schieramenti, indic\u00f2 reciprocamente l'avvicinarsi del nemico.\nLa cavalleria cartaginese era composta al centro da reparti iberici, mentre le \"ali\" dello schieramento erano formate da reparti di Numidi (in totale 6.000 armati).\nIn sostanza si tratt\u00f2 di uno scontro tra le rispettive cavallerie, con Annibale alla testa della cavalleria numidico-iberica e Scipione al comando di quella romano-gallica. I Romani erano disposti con i fanti leggeri e la cavalleria gallica in prima linea e la cavalleria legionaria e alleata in seconda linea; i Cartaginesi avevano al centro la cavalleria iberica e ai lati quella numidica.\nL'inizio della battaglia vide i frombolieri dello schieramento romano lanciare un grido e fuggire dietro la seconda linea che doveva costituire da riserva. Le due cavallerie si scontrarono frontalmente, dando vita ad un combattimento che per lungo tempo rimase equilibrato. Quando per\u00f2 i Numidi operarono l'accerchiamento alle \"ali\", caricando i soldati romani alle spalle, i \"velites\", che inizialmente avevano evitato l'urto dei cavalieri nemici, vennero schiacciati dall'impeto numida. Alcuni, una volta assaliti alle spalle, si diedero alla fuga, disperdendosi, altri si strinsero attorno al console. Scipione l'Africano, che era poco pi\u00f9 che adolescente, riusc\u00ec a stento a salvare la vita al padre, gravemente ferito, ma da questa battaglia persa apprese tutta una serie di elementi che impieg\u00f2 nelle battaglie future.\nConseguenze.\nReazioni immediate.\nLa fuga degli arcieri, che per primi erano stati assaliti dai Numidi, fu molto disordinata. Il resto della cavalleria si strinse intorno al console ferito per proteggerlo \u00abnon solo con le armi ma anche con i corpi\u00bb, e si rifugi\u00f2 negli accampamenti ripiegando in modo ordinato. Publio Cornelio Scipione, ferito nel corso della prima battaglia, lev\u00f2 il campo e avanz\u00f2, attraverso la pianura, in direzione del ponte sul Po, preoccupato di mettere in salvo le sue legioni.\nI Romani giunsero poi a \"Placentia\" (Piacenza) prima che Annibale si accorgesse che erano partiti dal Ticino. Qui il condottiero cartaginese riusc\u00ec comunque a fare 600 prigionieri fra coloro che si erano attardati a partire, poich\u00e9 dovevano sciogliere i legami all'estremit\u00e0 del ponte. Ci\u00f2 imped\u00ec l'utilizzo del ponte da parte dei Cartaginesi, poich\u00e9 lo stesso ora scorreva galleggiando lungo la corrente. Annibale poi si rec\u00f2 presso l'accampamento nemico, lasciato ormai deserto.\nIn seguito, dopo due giorni di marcia, riusc\u00ec a far passare il grosso dell'esercito cartaginese a sud del Po, sopra un ponte di barche. E mentre i Romani, con il console sconfitto e ferito, furono obbligati a ritirarsi nella colonia romana di Piacenza, tutte le popolazioni celtiche della regione, vennero ad omaggiare il comandante cartaginese per la vittoria riportata, offrendo la loro alleanza, rifornimenti e collaborazione militare. Intanto Annibale inviava Magone e la cavalleria incontro al nemico in perlustrazione. Pochi giorni dopo mosse egli stesso con l'intero esercito e fortific\u00f2 il proprio accampamento a sei miglia dalla citt\u00e0 dove si era rifugiato il console. Qui, una volta schierato l'esercito, offr\u00ec battaglia senza successo.\nImpatto sulla storia.\nLa sconfitta del Ticino fu il banco di prova delle sorprendenti tattiche di Annibale; il condottiero cartaginese avrebbe ripetuto le manovre avvolgenti sui fianchi, condotte principalmente dalla sua ottima cavalleria, anche nella battaglia della Trebbia e nella battaglia di Canne. Durante gran parte della campagna annibalica in Italia, la cavalleria cartaginese, in particolare i contingenti numidi al comando di Maarbale, si dimostr\u00f2 superiore a quella romano-italica.\nPer tal motivo, a Zama, nel 202 a.C., nella battaglia che termin\u00f2 la seconda guerra punica, Scipione l'Africano si dot\u00f2 di un forte contingente di cavalleria numidica (i romani erano alleati coi numidi di re Massinissa), superiore per numero a quella in dotazione ad Annibale, che perse, cos\u00ec, il vantaggio tattico che aveva contribuito fortemente alle sue passate vittorie."}
{"id": "236591", "revid": "1444886", "url": "https://it.wikipedia.org/wiki?curid=236591", "title": "Napoleone Colajanni (1926)", "text": "Biografia.\nLaureato in ingegneria, come il fratello Benedetto, si dedic\u00f2 in particolare ai problemi dell'economia. Ha insegnato per qualche tempo economica alla Luiss (Libera Universit\u00e0 Internazionale degli Studi Sociali) a Roma.\nOmonimo del nonno, fondatore del Partito Repubblicano Italiano, venne influenzato dalle idee progressiste e meridionaliste della sua famiglia per poi iscriversi, dopo la Liberazione dell'Italia dal fascismo, al Partito Socialista Italiano di Unit\u00e0 Proletaria (PSIUP), e aderendo al gruppo di \"Iniziativa Socialista\".\nNel 1947, anno della scissione dallo PSIUP di Giuseppe Saragat, entr\u00f2 nel Partito Comunista Italiano (PCI) assieme ad altri socialisti ed intellettuali palermitani. Tra il 1950 e il 1951 il vicesegretario del partito in Sicilia, Paolo Bufalini gli offr\u00ec la carica di funzionario. Divenne segretario della federazione di Caltanissetta, poi di quella di Palermo, quindi dirigente regionale.\nDentro il PCI (di cui, dal 1960, fu membro del Comitato Centrale) inizi\u00f2 a schierarsi su posizioni anti-staliniste e poi riformiste (miglioriste); fu particolarmente contrario alla regola interna del centralismo democratico, che imponeva a ogni esponente del partito di attenersi alla linea politica di maggioranza.\nNel 1968 fu eletto deputato, e pi\u00f9 tardi senatore (fino al 1987). Espresse lodi al segretario del PSI Bettino Craxi (anche se guid\u00f2 tenacemente l'ostruzionismo al Senato al decreto sulla scala mobile dello stesso governo Craxi), ed era un frequentatore del banchiere Enrico Cuccia. Fu inoltre favorevole alla costruzione di centrali nucleari. Fu il primo a criticare duramente Enrico Berlinguer, tre anni dopo la sua morte; inoltre non ebbe buoni rapporti col suo successore Alessandro Natta.\nIn linea col suo atteggiamento ribelle, nel 1988 vot\u00f2 contro l'elezione di Achille Occhetto a segretario del PCI, scrivendo persino un libro contro di lui (\"La resistibile ascesa di Achille Occhetto\"). Usc\u00ec dal Comitato Centrale del partito, di cui non rinnov\u00f2 pi\u00f9 la tessera dal 1989: questo pur essendo sempre stato favorevole al cambiamento del nome del PCI, che infatti si sarebbe trasformato pi\u00f9 tardi in PDS. Inizi\u00f2 cos\u00ec a dedicarsi all'attivit\u00e0 di pubblicista e scrittore, scrivendo numerosi libri e articoli (collaborando con il \"Corriere della Sera\" e \"Il Sole 24 Ore\"), non abbandonando le sue idee riformiste e socialiste democratiche.\nDurante l'inchiesta Mani Pulite si comport\u00f2 da garantista, attaccando quelli che per lui erano \"eccessi\" della magistratura. Ha criticato a pi\u00f9 riprese Massimo D'Alema, subentrato a Occhetto alla guida del PDS (poi DS), e i suoi successori Walter Veltroni e Piero Fassino.\nDa sempre amico di Emanuele Macaluso (come lui \"migliorista\"), ha fondato con lui nel 1995 il mensile \"Le nuove ragioni del socialismo\", da cui si \u00e8 distaccato nel 2002.\nIl 25 settembre 2000 ha confessato, al quotidiano \"La Sicilia\", di aver ricevuto alla fine degli anni cinquanta finanziamenti da appaltatori sospettati di vicinanza a Cosa Nostra quando guidava la federazione palermitana del PCI.\nDue settimane prima della sua morte (era gi\u00e0 gravemente malato) scrisse un ultimo articolo su \"Il Sole 24 Ore\", in cui sosteneva l'incapacit\u00e0 di centro-destra e centro-sinistra di far uscire l'Italia dalla crisi economica."}
{"id": "236593", "revid": "1222", "url": "https://it.wikipedia.org/wiki?curid=236593", "title": "Hyosciamus niger", "text": ""}
{"id": "236594", "revid": "6923", "url": "https://it.wikipedia.org/wiki?curid=236594", "title": "Tamoxifene", "text": "Il tamoxifene o tamossifene \u00e8 un farmaco antitumorale assunto per via orale e appartenente alla famiglia dei modulatori selettivi del recettore degli estrogeni (SERM).\nStoria.\nLo sviluppo del tamoxifene ha origine da un'area di ricerca che aveva un ampio interesse negli anni sessanta del Novecento, ovvero quella che riguardava i farmaci contraccettivi; si era visto infatti inizialmente che gli antiestrogeni avevano attivit\u00e0 come contraccettivi post-coitali negli animali da esperimento, ma nell'uomo poi si vide che inducevano l'ovulazione in donne subfertili. L'interesse verso gli antiestrogeni in questo ambito svan\u00ec quindi con questa evidenza clinica, ma il fallimento di questa applicazione divent\u00f2 un'opportunit\u00e0 per sviluppare dei farmaci contro il tumore alla mammella.\nLa dipendenza dagli ormoni nella crescita di alcuni tumori al seno si conosceva fin dal 1896, quando il dottor George Beatson riport\u00f2 che una donna con un cancro al seno metastatico in stadio avanzato rispose sensibilmente alla rimozione delle sue ovaie, che sono gli organi preposti alla sintesi degli ormoni femminili. Altri studi rilevarono che solo una donna su tre rispondeva all'intervento di rimozione e non c'era un modo di sapere quali pazienti avrebbero risposto. Nel 1971 il dottor Elwood Jensen scopr\u00ec che esisteva un recettore per gli estrogeni (ER) che mediava l'azione di questi ormoni in particolari tessuti e applic\u00f2 questo concetto con successo tanto da elaborare un test predittivo per il trattamento del cancro al seno: tramite una biopsia del tumore, il test mira a verificare o meno la presenza dei recettori ER e quindi la risposta della paziente alla terapia sia di rimozione delle ovaie sia alla terapia farmacologica con molecole estrogene sintetiche.\nIl primo antiestrogeno non steroideo scoperto fu il MER25 (etamoxitrifetolo), che pur avendo una struttura simile agli estrogeni sintetici, quella del trifeniletanolo, aveva attivit\u00e0 antagonista verso il recettore ER. Tuttavia questo farmaco destava preoccupazioni per la sua possibile tossicit\u00e0 se usato in terapie a lungo termine come quella richiesta nel tumore al seno. Questo perch\u00e9 era un derivato strutturale del farmaco ipocolesterolemizzante triparanolo, che era stato ritirato dal commercio: i suoi effetti sui livelli di colesterolo infatti sembravano far aumentare i livelli di desmosterolo e questo si pensava provocasse una maggiore incidenza di cataratta in donne giovani. Di conseguenza, solo farmaci che non modificassero i livelli circolanti di desmosterolo sarebbero stati accettati per una terapia a lungo termine.\nNel 1962, una chimica di nome Dora Richardson sintetizz\u00f2 il composto ICI46,474, che poi divenne il tamoxifene; lei faceva parte di un team di endocrinologi riproduttivi della Divisione Farmaceutica presso le Imperial Clinical Industries (ora AstraZeneca), a capo della quale c'era il biologo Arthur Walpole. Nel 1967 si scopr\u00ec che l'isomero trans di ICI46,474 aveva una parziale attivit\u00e0 agonista/antagonista nel ratto mentre aveva una piena attivit\u00e0 agonista nel topo, inoltre abbassava i livelli di colesterolo circolante senza alzare i livelli di desmosterolo. Uno studio successivo del 1969 dimostr\u00f2 che il tamoxifene ad alte dosi induceva l'ovulazione, mentre a basse dosi tendeva ad avere un'azione anti-estrogenica.\nC'era per\u00f2 una certa riluttanza nel continuare lo sviluppo di tale farmaco essendo un trattamento palliativo a breve termine per il cancro al seno in fase avanzata. Diversi fattori vennero considerati nella decisione di non proseguire lo sviluppo: la classe di composti non aveva il brevetto negli USA (fu posto nel 1985), inoltre non si riteneva significativo il mercato per un farmaco palliativo che sarebbe stato efficace per un anno in una paziente su tre, non c'erano poi infrastrutture per supportare un programma contro il tumore al seno, e soprattutto era opinione comune che un'altra terapia endocrina non avrebbe aggiunto niente alla lista di terapie contro il cancro al seno.\nNel 1971 uno studio sull'ICI46,474 condotto dal dottor Lars Terenius del dipartimento di farmacologia a Lund, in Svezia, per il trattamento del cancro al seno in pazienti in post-menopausa, mostr\u00f2 una certa efficacia accompagnata da un profilo migliore per quanto riguardava gli effetti collaterali rispetto agli altri estrogeni o androgeni.\nNell'ottobre del 1973, ICI46,474 usc\u00ec nel Regno Unito come farmaco per l'infertilit\u00e0 e come trattamento palliativo del cancro al seno. Nonostante questo, fu sviluppata una strategia per un'appropriata applicazione clinica del farmaco in modo da dirigerlo nelle masse tumorali che avrebbero risposto, cio\u00e8 quelle la cui crescita \u00e8 estrogeno-dipendente.\nLa strategia iniziale per la valutazione del tamoxifene fu l'uso per un anno come terapia adiuvante dopo intervento chirurgico; si temeva infatti che un trattamento pi\u00f9 lungo avrebbe causato resistenza al farmaco. Tuttavia, la seguente valutazione di due o cinque anni di terapia adiuvante di pazienti in pre-menopausa con tumore ER positivo mostr\u00f2 un aumento della sopravvivenza, mentre un anno di terapia non si dimostr\u00f2 efficace. Con l'aumento della durata della terapia a dieci anni invece, risult\u00f2 un aumento di ricomparse di tumori e di effetti collaterali (cancro all'endometrio, coaguli di sangue), effetti assenti nella terapia di cinque anni. Questa resistenza al tamoxifene sembrava dovuta soprattutto al fatto che le cellule tumorali crescevano stimolate dal farmaco a livello del seno e dell'endometrio.\nLa terapia di cinque anni con tamoxifene divenne quindi il trattamento di prima scelta negli anni 1990, grazie anche al vantaggio che dopo la sospensione della terapia l'effetto durava per almeno altri dieci anni; questo probabilmente perch\u00e9 il farmaco modifica la struttura delle cellule tumorali in modo che, dopo la sospensione, le basse concentrazioni di estrogeni rimaste, uccidano le cellule tumorali.\nC'erano inoltre numerose evidenze scientifiche che portavano a pensare che il farmaco potesse essere utile per prevenire il tumore al seno: nel 1992 part\u00ec negli Stati Uniti uno studio clinico randomizzato su 13\u00a0800 volontarie per testare il tamoxifene come agente preventivo per ridurre l'incidenza di cancro al seno in donne ad alto rischio. Ne risult\u00f2 una diminuzione del 50% in pazienti trattate con tamoxifene rispetto alle pazienti trattate con placebo. Gli attesi effetti collaterali (aumento d'incidenza di trombi e tumore all'endometrio) furono notati solo in donne in post-menopausa. Nel 1998 il tamoxifene fu approvato dall'FDA per la riduzione del rischio di cancro al seno in donne in pre- e post- menopausa.\nFarmacodinamica.\nIl tamoxifene presenta un meccanismo d'azione complesso e non ancora chiaramente definito. Il principale bersaglio di questo farmaco \u00e8 il recettore per gli estrogeni (ER), il quale \u00e8 un recettore nucleare presente in due diverse isoforme: ER\u03b1 ed ER\u03b2. Il tamoxifene agisce legandosi al recettore in competizione con il substrato endogeno, l'estradiolo, con una diversa modalit\u00e0 nei confronti delle due isoforme \u03b1 e \u03b2: \u00e8 un parziale agonista verso ER\u03b1, mentre \u00e8 un totale antagonista nei confronti di ER\u03b2. L'azione del tamoxifene pu\u00f2 essere quindi sia pro-estrogena sia anti-estrogena in relazione al tessuto in cui agisce: l'effetto finale dipende dal rapporto di recettori ER\u03b1/ER\u03b2 presenti e dall'insieme di co-attivatori e co-repressori espressi in una determinata cellula con cui il recettore ER pu\u00f2 interagire.\nTuttavia, anche nello stesso tessuto, il tamoxifene pu\u00f2 avere effetti opposti. Ad esempio, nel tessuto mammario induce i recettori del progesterone (effetto agonista), mentre inibisce la crescita del cancro al seno (effetto antagonista) nello stesso seno.\nQuesta azione antagonista risulta essere essenziale nel trattamento di tumori al seno estrogeno-dipendenti, in cui lo sviluppo e la crescita della massa tumorale \u00e8 favorita dalla presenza di ormoni estrogeni. Dal punto di vista molecolare, il farmaco interagisce con il recettore legandosi a livello del Ligand Binding Domain, sito a cui dovrebbe legarsi l'estrogeno endogeno.\nA seguito di questo legame, il complesso tamoxifene-recettore recluta delle molecole chiamate co-repressori e lega il DNA in specifiche regioni chiamate ERE (Estrogen response elements). In questo modo il tamoxifene modula l'espressione genica riducendo l'attivit\u00e0 degli estrogeni. In modo particolare induce un arresto della crescita cellulare, bloccando le cellule tumorali allo stato G0/G1 del ciclo cellulare.\nUn altro meccanismo suggerito per questa azione antiproliferativa \u00e8 l'induzione da parte del tamoxifene della sintesi da parte delle cellule tumorali del fattore di crescita trasformante citochina-\u03b2 (TGF-\u03b2), una citochina che agisce come una molecola regolatrice negativa autocrina, cio\u00e8 induce la morte delle cellule tumorali stesse.\nTuttavia, \u00e8 stato dimostrato che il tamoxifene pu\u00f2 indurre la sintesi del TGF-\u03b2 anche nelle cellule che non esprimono il recettore degli estrogeni.\nFarmacocinetica.\nAssorbimento.\nIl tamoxifene \u00e8 assorbito rapidamente nel tratto gastrointestinale. La sua biodisponibilit\u00e0, ossia la frazione di farmaco che raggiunge il circolo sistemico immodificato, \u00e8 elevata (approssimativamente del 100%) e indipendente dalla dose in quanto subisce uno scarso effetto di primo passaggio. A seguito della somministrazione di una dose di 40\u00a0mg di tamoxifene, la concentrazione plasmatica massima (Cmax) raggiunta \u00e8 di circa 65 \u00b5g/L e si registra dopo circa 3-4 ore dalla somministrazione.\nDistribuzione.\nIl tamoxifene ha elevata affinit\u00e0 di legame per le proteine plasmatiche, specie per l'albumina (maggiore del 95%). La sua distribuzione \u00e8 stata studiata in tessuti animali mediante l'utilizzo del [C14] tamoxifene: elevata radioattivit\u00e0 \u00e8 stata registrata nel tessuto mammario, nell'utero, nel fegato, nei reni, polmoni e pancreas. Nell'uomo il volume di distribuzione \u00e8 di circa 60 L/kg.\nMetabolismo.\nIl tamoxifene subisce metabolismo di fase I nel fegato per opera della famiglia dei citocromi P450. I metaboliti che si formano derivano dalla sua idrossilazione, demetilazione e coniugazione e come tali essi agiscono similmente al farmaco immodificato contribuendo all'effetto terapeutico. Le isoforme dei citocromi che intervengono nel metabolismo del tamoxifene sono CYP3A4, CYP2C19 e CYP2D6. I metaboliti che si formano sono N-demetiltamoxifene, che si forma per N-demetilazione del tamoxifene per opera del CYP3A4, e il 4-idrossitamoxifene o afimoxifene, che si forma per idrossilazione in posizione 4 del tamoxifene per opera del CYP2D6. L'N-demetiltamoxifene \u00e8 un metabolita attivo con minor affinit\u00e0 per il recettore degli estrogeni (ER) rispetto al tamoxifene; esso pu\u00f2 essere ulteriormente metabolizzato per idrossilazione per opera del CYP2D6 formando un altro metabolita attivo detto endoxifene (N-demetil-4-idrossitamoxifene). Afimoxifene ed endoxifene sono metaboliti attivi con un'affinit\u00e0 da 30 a 100 volte maggiore per il recettore degli estrogeni (ER) rispetto al tamoxifene stesso. Il tamoxifene ha solamente il 6% e il 7% dell'affinit\u00e0 dell'estradiolo rispettivamente per i recettori ER\u03b1 e ER\u03b2 mentre l'endoxifene ha il 178% e il 338% dell'affinit\u00e0 dell'estradiolo per ER\u03b1 ed ER\u03b2.\nLa concentrazione sierica del tamoxifene allo stato stazionario \u00e8 raggiunta dopo circa 3-4 settimane per dosaggi pari a 20\u00a0mg/die o 40\u00a0mg/die. Le concentrazioni medie allo steady-state variano tra 164-494 \u00b5g/L, per somministrazione di 20\u00a0mg/die e 186-214 \u00b5g/L, per dosaggi pari a 40\u00a0mg/die. L'area sottesa alla curva (AUC), per somministrazione di 10\u00a0mg di tamoxifene due volte al giorno per 21 giorni, \u00e8 di 1\u00a0597 \u00b5g*h/L.\nEscrezione.\nIl tamoxifene \u00e8 escreto con la bile ed eliminato per via fecale mentre solo una piccola parte per via renale. L'emivita di eliminazione (\u03c4\u03b2) del tamoxifene immodificato \u00e8 di 5-7 giorni e dipende dalla circolazione enteroepatica, dal legame del farmaco con le proteine plasmatiche e dall'autoinibizione del metabolismo. L'emivita di eliminazione invece dell'N-demetiltamoxifene \u00e8 di circa 14 giorni.\nUsi.\nCarcinoma mammario.\nIl tamoxifene \u00e8 utilizzato nel trattamento del carcinoma mammario precoce e avanzato positivo al recettore per gli estrogeni nelle donne sia in pre-menopausa sia in post-menopausa. \u00c8 inoltre utilizzato per la prevenzione del carcinoma al seno nelle donne predisposte alla malattia. Il tamoxifene \u00e8 stato inoltre approvato per il trattamento del cancro controlaterale ed \u00e8 utilizzato anche nel trattamento ormonale del cancro al seno maschile.\nInfertilit\u00e0.\nNella donna i modulatori selettivi del recettore estrogenico non steroidei (SERM), come il tamoxifene e il clomifene, sono comunemente usati per indurre l'ovulazione. Il clomifene induce l'ovulazione agendo a livello ipotalamico sul recettore per gli estrogeni con effetto antagonista mentre il tamoxifene, con lo stesso effetto, agisce come un agonista sui recettori degli estrogeni della mucosa vaginale e dell'endometrio.\nNell'uomo iI tamoxifene agisce con effetto antiestrogenico a livello ipotalamico occupando il recettore degli estrogeni. Quest'azione induce un aumento della secrezione di GnRH a livello ipotalamico che porta a un successivo aumento del rilascio delle gonadotropine quali l'ormone luteinizzante (LH) e follicolo-stimolante (FSH) da parte dell'ipofisi anteriore che stimolano la secrezione di testosterone. L'aumento di testosterone si traduce in un aumento della densit\u00e0 del liquido spermatico e del numero degli spermatozoi vivi. Il tamoxifene sembra non avere effetto invece sulla motilit\u00e0 e la morfologia degli spermatozoi. Un significativo aumento di questi parametri \u00e8 stato verificato per\u00f2 solo in uomini affetti da oligozoospermia e oligospermia ma non in uomini normozoospermici.\nGinecomastia.\nIl tamoxifene, agendo come modulatore dei recettori per gli estrogeni, riduce i sintomi della ginecomastia primaria, in alcuni casi promuove anche la risoluzione della patologia e viene inoltre utilizzato come misura preventiva in piccole dosi o alle prime manifestazioni di qualsiasi sintomo come dolore o sensibilit\u00e0 al capezzolo. La ginecomastia \u00e8 una condizione che porta a un accrescimento atipico del tessuto mammario maschile dovuto a una relativa iperattivit\u00e0 degli estrogeni. Pu\u00f2 essere primaria o secondaria e in quest'ultimo caso pu\u00f2 essere dovuta all'assunzione di particolari farmaci, per patologie epatiche, insufficienza renale o per disordini genetici o maligni. La ginecomastia \u00e8 solitamente asintomatica ma pu\u00f2 anche manifestarsi con un gonfiore vicino all'areola.\nEffetti collaterali.\nEffetti collaterali ginecologici.\nQuesti effetti collaterali dipendono, oltre che dal tessuto specifico, dalla concentrazione di estradiolo presente e quindi da un eventuale stato di menopausa della paziente.\nA livello dell'epitelio vaginale sono state registrate delle variazioni in pazienti in post-menopausa in seguito al trattamento prolungato con tamoxifene: sono state evidenziate molte candidiasi vulvovaginali, di solito rare in condizioni di post-menopausa perch\u00e9 queste infezioni richiedono un tessuto molto ricco di glicogeno per proliferare. Per spiegare questi sintomi, attraverso degli studi \u00e8 stato dimostrato che il tamoxifene ha un'azione estrogeno-simile a livello dell'epitelio vaginale di queste pazienti. In donne pi\u00f9 giovani non ancora entrate nella menopausa (che quindi presentano alte concentrazioni di estrogeni a livello vaginale) il tamoxifene ha invece un effetto opposto, ovvero azione estrogeno-antagonista. A questo effetto possono conseguire secchezza vaginale e problemi nei rapporti sessuali.\nIl tamoxifene si \u00e8 dimostrato capace d'indurre un aumento del rischio dello sviluppo del cancro all'endometrio. L'effetto del farmaco sull'endometrio dipende dalla concentrazione dei recettori ER presenti e sembra agire come un estrogeno-agonista solo in pazienti in post-menopausa. Questo avviene perch\u00e9 nell'endometrio l'aumento dei livelli di estrogeni indotto dal tamoxifene provoca la stimolazione della crescita epiteliale e un aumento dell'espressione dei recettori dei progestinici. Per quanto riguarda le pazienti non ancora entrate in menopausa non sono state registrate differenze rispetto a donne non trattate, il che suggerisce un effetto estrogeno-antagonista del tamoxifene in un ambiente ricco di estrogeni. Quindi il tamoxifene in questa classe di pazienti non sembra aumentare il rischio di sviluppare il cancro all'endometrio, ma provoca alcuni effetti meno severi: ad esempio il ciclo mestruale diventa irregolare, oligomenorreico o amenorreico.\nPer quanto riguarda l'endometriosi, questa si verifica quasi esclusivamente nelle donne in et\u00e0 riproduttiva. Tuttavia sono stati registrati dei casi anche in pazienti in postmenopausa che assumono il tamoxifene. In questa classe di soggetti, i recettori degli estrogeni e i recettori del progesterone sono stati descritti in concentrazioni simili a quelle di donne in pre-menopausa non trattate con tamoxifene. Poich\u00e9 l'endometriosi \u00e8 una malattia estrogeno-dipendente, il meccanismo d'azione probabilmente \u00e8 dato dalla stimolazione del tessuto endometriale ectopico anche nelle donne in post-menopausa, in virt\u00f9 dell'attivit\u00e0 estrogeno-agonista del tamoxifene.\nA livello delle ovaie, Klopper e Hall nel 1971 descrissero per primi gli effetti del tamoxifene: esso \u00e8 in grado di indurre l'ovulazione in donne non fertili che non sono in grado di ovulare, portando a un aumento delle concentrazioni sieriche di estrogeni e progesterone. In donne in pre-menopausa il tamoxifene induce la produzione di estrogeni nell'ovaio, mentre i livelli di FSH e LH non aumentano o lo fanno solo leggermente. Sempre a livello ovarico il tamoxifene pu\u00f2 portare alla formazione di cisti.\nPer quando riguarda la sfera psicosessuale, il tamoxifene provoca in molte pazienti una riduzione della libido sessuale. Questo fenomeno pu\u00f2 essere dovuto a sintomi dovuti principalmente all'attivit\u00e0 anti-estrogena del farmaco, che possono essere pi\u00f9 o meno marcati in base al soggetto: vampate di calore, secchezza vaginale, emicranie, ecc. Gli effetti pi\u00f9 marcati sulla sessualit\u00e0 si riscontrano nella fascia di pazienti a cui il trattamento con tamoxifene induce una condizione di menopausa prematura, mentre nelle donne gi\u00e0 in menopausa la riduzione dell'attivit\u00e0 sessuale risulta essere meno significativa.\nEffetti collaterali cardiovascolari.\nIl tamoxifene ha dimostrato avere un effetto benefico sul profilo lipidico sierico: in pazienti in post-menopausa \u00e8 stata registrata una diminuzione sia del colesterolo sia delle LDL, probabilmente dovuto alla parziale attivit\u00e0 agonista a livello dei recettori ER. Per\u00f2 il tamoxifene sembra non avere effetti positivi sui trigliceridi: i livelli sierici in seguito al trattamento tendono ad aumentare e possono causare ipertrigliceridemia.\nI diversi effetti sulle concentrazioni di colesterolo e dei trigliceridi nel sangue suggeriscono che il farmaco non ha un effetto cardioprotettivo, cio\u00e8 non porta a un beneficio clinicamente rilevante rispetto allo sviluppo o alla progressione di patologie cardiovascolari. Infatti il tamoxifene sembra provocare un aumento dell'incidenza di infarto, embolia polmonare ed eventi di tromboembolismo venoso.\nEffetti collaterali ossei.\nIl trattamento con tamoxifene nelle donne in post-menopausa induce una riduzione della perdita di densit\u00e0 ossea, il che suggerisce un'azione estrogeno-agonista del farmaco a livello del tessuto osseo. In modo particolare il tamoxifene aumenta l'espressione di FasL (ligando del recettore Fas) a livello degli osteoblasti, provocando l'apoptosi dei pro-osteoclasti e quindi riducendo i processi di demineralizzazione dell'osso.\nQuesta attivit\u00e0 estrogeno-agonista del tamoxifene a livello del tessuto osseo si verifica per\u00f2 solo in condizioni in cui vi sia un basso livello di estrogeni endogeni nell'organismo. Infatti nelle donne in pre-menopausa, che presentano alti livelli di estrogeni, il farmaco ha azione estrogeno-antagonista e provoca perdita di densit\u00e0 ossea. Induce invece un certo grado di protezione dalla demineralizzazione ossea nelle donne in cui si \u00e8 sviluppata una menopausa precoce indotta dalla chemioterapia.\nEffetti collaterali centrali.\nIl trattamento con tamoxifene nelle donne in post-menopausa pu\u00f2 portare a una condizione di ipometabolismo nei lobi laterali (frontali e dorsali) del cervello a causa di una minor capacit\u00e0 di utilizzare glucosio. Sono state registrate anche significative riduzioni della memoria semantica.\nEffetti collaterali alla vista.\nIn donne trattate con alte dosi di tamoxifene sono stati registrati casi di retinopatie, ovvero disturbi a livello della retina, mentre in donne trattate con dosi standard questi effetti collaterali sono molto pi\u00f9 ridotti. Inoltre il trattamento con tamoxifene \u00e8 associato a un lieve aumento dell'incidenza di cataratta.\nInterazioni.\nLa contemporanea assunzione di anticoagulanti orali come il warfarin pu\u00f2 essere pericolosa perch\u00e9 il tamoxifene ne aumenterebbe significativamente l'attivit\u00e0 anticoagulante causando emorragie; il meccanismo di interazione \u00e8 sconosciuto ma si pensa che sia coinvolta la competizione per il legame alle proteine plasmatiche, poich\u00e9 il tamoxifene \u00e8 molto legato alle proteine. In questi casi si monitorano gli indici di coagulazione e si diminuiscono le dosi di warfarin.\nLa rifampicina, un farmaco antibatterico usato nel trattamento della tubercolosi, induce diverse isoforme di citocromi tra cui il CYP3A4, coinvolto nel metabolismo del tamoxifene, che assunto con la rifampicina viene eliminato pi\u00f9 velocemente e quindi ha una minore concentrazione plasmatica.\nL'associazione con inibitori dell'aromatasi, altri farmaci per trattare il tumore al seno, non ha mostrato miglioramenti nell'efficacia ma \u00e8 stato visto che la combinazione dei due farmaci altera la farmacocinetica del tamoxifene: quest'ultimo vedrebbe infatti ridotte le sue concentrazioni plasmatiche. \u00c8 dunque da tenere presente questa interazione quando si valuta l'efficacia della terapia di combinazione.\nIl letrozolo, che fa parte degli inibitori dell'aromatasi, non altera invece il metabolismo del tamoxifene, ma al contrario \u00e8 il tamoxifene che provoca una diminuzione delle concentrazioni plasmatiche di letrozolo.\nPossibili interazioni si possono riscontrare con inibitori del citocromo CYP2D6, con riduzione del 65% \u2013 75% dei livelli plasmatici di un metabolita attivo del tamoxifene, il 4-idrossi-N-desmetiltamoxifene (endoxifene). In alcuni studi, \u00e8 stata riportata una ridotta efficacia del tamoxifene quando somministrato in concomitanza con alcuni antidepressivi inibitori selettivi del reuptake della serotonina SSRI (ad es. paroxetina, fluoxetina); \u00e8 quindi preferibile evitare l'associazione di questi farmaci.\nGravidanza e allattamento.\nL'assunzione di tamoxifene \u00e8 controindicata in gravidanza. Infatti, nonostante non sia stata stabilita nessuna relazione causale con il farmaco, sono stati segnalati alcuni casi di aborti spontanei, anomalie congenite e morti fetali in pazienti che avevano assunto il principio attivo.\nNegli studi di tossicit\u00e0 sul ciclo riproduttivo nel ratto, coniglio e scimmia, il tamoxifene non ha mostrato potenziale teratogeno. Nei modelli sperimentali di sviluppo del tratto riproduttivo fetale del roditore, tamoxifene \u00e8 stato associato a modificazioni simili a quelle causate da estradiolo, etinilestradiolo, clomifene e dietilstilbestrolo (DES), come l'adenosi vaginale.\nI potenziali rischi per il feto possono esserci anche se s'instaura una gravidanza nei due mesi successivi all'interruzione della terapia.\nL'allattamento non \u00e8 consigliato durante il trattamento con tamoxifene, in quanto non \u00e8 noto se il farmaco sia escreto nel latte materno.\nPazienti speciali.\nIn pazienti con insufficienza renale \u00e8 stato visto che c'\u00e8 un cos\u00ec ridotto effetto sulla farmacocinetica del tamoxifene (e su tutti i SERM, modulatori selettivi del recettore degli estrogeni) che pu\u00f2 essere trascurato. Il tamoxifene infatti viene eliminato prevalentemente nella bile e nelle feci, mentre solo una piccola percentuale \u00e8 eliminata con le urine.\nPoich\u00e9 la via principale di eliminazione dei SERM \u00e8 quella epatica, se una paziente ha qualche patologia del fegato questa pu\u00f2 influenzare la farmacocinetica del tamoxifene. Su questo farmaco per\u00f2 non sono stati fatti molti studi al riguardo: uno solo ha mostrato che in un paziente con un'ostruzione epatica, le concentrazioni ematiche di tamoxifene aumentavano. Un altro studio ha invece mostrato che l'assunzione di tamoxifene pu\u00f2 aggravare le condizioni di un fegato gi\u00e0 steatosico o rallentarne la guarigione.\nLa farmacocinetica del tamoxifene \u00e8 influenzata anche dall'et\u00e0, infatti uno studio rivela che maggiore \u00e8 l'et\u00e0 di una donna e maggiori sono le concentrazioni ematiche di farmaco: su donne con meno di 40 anni si sono viste concentrazioni di circa 249 nmol/L, mentre su donne con pi\u00f9 di 80 anni si sono viste concentrazioni di 656 nmol/L.\nTamoxifene come farmaco orfano.\nIl 22 maggio 2017 la Commissione europea ha concesso all'azienda GB Pharma di Pavia la designazione del tamoxifene citrato come farmaco orfano per la fibrosi cistica. Il farmaco aumenta infatti l'attivit\u00e0 di una proteina chiamata \"canale dei cloruri calcio-dipendente\" (CaCC), coinvolta nella regolazione della produzione di muco e di succhi gastrici. Questo aiuterebbe a diminuire le eccessive secrezioni che si riscontrano nella fibrosi cistica, migliorando i sintomi di questa malattia e le funzioni polmonari.\nIl 12 ottobre 2017 la Commissione europea ha concesso all'azienda Duchenne UK la designazione del tamoxifene citrato come farmaco orfano per la distrofia muscolare di Duchenne. Il farmaco infatti, agendo sui recettori per gli estrogeni anche nei muscoli, ne aumenterebbe la forza e la riparazione; inoltre proteggerebbe le cellule muscolari da diversi tipi di danni che si riscontrano nella distrofia di Duchenne. Questi effetti sono stati osservati in modelli sperimentali, ma al momento della designazione come farmaco orfano non era stato effettuato nessuno studio clinico."}
{"id": "236596", "revid": "1702319", "url": "https://it.wikipedia.org/wiki?curid=236596", "title": "La sventurata rispose", "text": "La sventurata rispose \u00e8 una celebre frase del X capitolo dei \"Promessi Sposi\" di Alessandro Manzoni, divenuta col tempo un'espressione ricorrente della lingua italiana.\nStoria della frase.\nIl capitolo narra la storia di Gertrude, la monaca di Monza, costretta dal padre a causa del maggiorascato a scegliere la vita monastica sin dalla pi\u00f9 tenera et\u00e0, che viene sedotta da Egidio, \"un giovine, scellerato di professione\".\nNella prima stesura del romanzo (il \"Fermo e Lucia\"), Manzoni aveva narrato dettagliatamente il rapporto tra i due. Gi\u00e0 nella prima edizione del testo, per\u00f2, l'autore omette tutti i particolari pi\u00f9 scabrosi, ritenendoli non funzionali alla trama, oltre che moralmente non accettabili.\nCon questa frase il Manzoni esprime la profonda divisione interiore di Gertrude: col termine \"la sventurata\" allude a tutte le avversit\u00e0 capitate alla Monaca (a partire dall'obbligo di farsi suora per rispetto del maggiorascato); con \"rispose\" l'autore per\u00f2 segnala la colpa individuale di Gertrude, che consiste nell'aver risposto ad Egidio, fatto che poi la costringer\u00e0 a compiere una lunga serie di delitti e a contravvenire alla prima delle regole monastiche, quella della castit\u00e0. Altra colpa \u00e8 anche quella di non essersi mai ribellata n\u00e9 opposta fermamente all'imposizione paterna della vita monastica, cosa che la porter\u00e0 a vivere la vita di monaca non come una cosa positiva e buona, attraverso la quale si pu\u00f2 fare del bene alla gente, ma solo come una gretta ed inutile prigionia che odier\u00e0 sempre, anche se, nel corso degli anni, imparer\u00e0 a sopportare.\nNel paragrafo successivo la seduzione si \u00e8 gi\u00e0 compiuta. Infatti Manzoni prosegue: \nRetorica.\n\"La sventurata rispose\" \u00e8 a volte considerata un'ellissi, ma in effetti \u00e8 una aposiopesi, probabilmente la pi\u00f9 famosa della letteratura italiana.\nUso.\nLa frase \u00e8 spesso citata come esempio dell'abilit\u00e0 stilistica (ma anche della \"pruderie\") di Manzoni. Vedi ad esempio Umberto Eco, nelle \"Postille a \"Il nome della Rosa\" (1983)\": \u00ab\"La sventurata rispose\" - punto e a capo - non ha lo stesso ritmo di \"Addio monti\", ma quando arriva \u00e8 come se il bel cielo di Lombardia si riempisse di sangue.\u00bb\nUna citazione si trova anche in un romanzo storico di Andrea Camilleri, \"Il birraio di Preston\".\nA volte, pu\u00f2 essere usata nel lessico colloquiale con intenti parodici, dovuti soprattutto alla diffusione scolastica dei \"Promessi Sposi\" in Italia."}
{"id": "236597", "revid": "1222", "url": "https://it.wikipedia.org/wiki?curid=236597", "title": "Giusquiamo nero", "text": ""}
{"id": "236598", "revid": "729019", "url": "https://it.wikipedia.org/wiki?curid=236598", "title": "Battaglia di Ilipa", "text": "La battaglia di Ilipa fu combattuta nel 206 a.C. presso l'omonima citt\u00e0 (oggi Alcal\u00e1 del R\u00edo, nella Spagna sudoccidentale) tra romani e cartaginesi durante la seconda guerra punica. La vittoria ottenuta da Publio Cornelio Scipione fu molto importante perch\u00e9 spezz\u00f2 definitivamente il potere cartaginese in Spagna (in particolare modo quello dei Barcidi), mettendo cos\u00ec al riparo l'Italia da nuove invasioni.\nContesto storico.\nNel 206 a.C. i due comandanti cartaginesi Asdrubale, figlio di Giscone, e Magone Barca, il pi\u00f9 giovane dei fratelli di Annibale, reduci da una serie di sconfitte ad opera dei romani, raggiunsero Ilipa, non lontano dall'odierna Siviglia, per unirsi agli alleati spagnoli e numidi. Venne schierato un esercito di circa 70.000 fanti, 4.000 cavalieri e 32 elefanti. Scipione raccolse le forze romane e quelle degli alleati spagnoli, schierando un esercito di 45.000 fanti e 4.000 cavalieri. Dopo diversi giorni di schermaglie, Scipione sorprese l'esercito avversario, sconfiggendolo. Asdrubale e Magone riuscirono a salvarsi e si rifugiarono a Gades (odierna Cadice).\nBattaglia.\nDopo la sconfitta cartaginese nella battaglia di Baecula e la partenza di Asdrubale Barca (fratello di Annibale) alla volta dell'Italia, nuovi rinforzi furono mandati in Spagna da Cartagine agli inizi del 207 sotto il comando di Annone, che si un\u00ec a Magone Barca (fratello minore di Annibale). Le truppe furono da loro rinfoltite con un reclutamento tra i celtiberi. Inoltre, Asdrubale Giscone fece avanzare il suo esercito da Gades (cio\u00e8 Cadice) nell'Andalusia. Di fronte a un cos\u00ec poderoso esercito nemico, Scipione decise di mandare un distaccamento al comando di Marco Giunio Silano per sconfiggere prima Magone, il cui campo fu attaccato a sorpresa dalle truppe romane e disperso. Annone stesso fu catturato. E cos\u00ec Asdrubale si trov\u00f2 a fronteggiare da solo le armate di Scipione. Il cartaginese riusc\u00ec per\u00f2 a evitare lo scontro, dislocando le sue forze in diverse citt\u00e0 fortificate spagnole. La campagna del 207 si concluse cos\u00ec senza ulteriori azioni di rilievo.\nIn primavera i cartaginesi lanciarono l'offensiva nel tentativo di ripristinare il loro dominio sulla penisola iberica. Magone fu raggiunto a Ilipa da Asdrubale Giscone, e cos\u00ec i due misero insieme un esercito pi\u00f9 numeroso di quello romano. Magone attacc\u00f2 con audacia il campo romano con la maggior parte della sua cavalleria, composta dai numidi di re Massinissa. Ma l'attacco fu vanificato dalla cavalleria romana, che caric\u00f2 il fianco dei nemici, che subirono grosse perdite. Nei giorni successivi i generali decisero di fronteggiare e studiare l'avversario senza, per\u00f2, arrivare a battaglia. Gli eserciti si schieravano sul campo uno di fronte all'altro, mantenendo entrambi ogni giorno la stessa formazione: Scipione schier\u00f2 al centro i legionari e gli spagnoli sui lati, affiancati a loro volta dalla cavalleria, mentre i Velites furono schierati, come al solito, davanti ai legionari; i cartaginesi formarono uno schieramento uguale a quello romano, con la fanteria d'\u00e9lite africana al centro (che avrebbe dovuto affrontare i legionari romani), gli spagnoli e la cavalleria sui fianchi (che avrebbero dovuto affrontare le rispettive controparti), la fanteria leggera al centro (davanti agli africani) e gli elefanti davanti alla cavalleria.\nCi\u00f2 si ripet\u00e9 per alcuni giorni, finch\u00e9 Scipione decise di prendere l'iniziativa e attaccare i nemici: fece preparare i suoi soldati durante la notte e all'alba invi\u00f2 i velites e la cavalleria ad effettuare un'incursione contro l'accampamento nemico. L'esercito cartaginese usc\u00ec sul campo di battaglia in modo completamente disordinato, dato che i soldati erano stati colti di sorpresa e non erano pronti a combattere (molti stavano ancora dormendo). Asdrubale e Magone schierarono le truppe nello stesso modo dei giorni precedenti, ma ci\u00f2 fu l'errore che cost\u00f2 loro la battaglia. Scipione, infatti, aveva cambiato formazione scambiando i legionari, che vennero posizionati sui lati, con gli alleati spagnoli, che vennero posizionare al centro. I velites vennero fatti scorrere lungo lo schieramento e fatti posizionare tra i legionari e la cavalleria, con il compito di affrontare gli elefanti nemici. I due eserciti entrarono, infine, in contatto, con lo scontro tra le cavallerie, lo scontro tra i legionari romani e gli spagnoli dell'esercito cartaginese e i velites che affrontarono gli elefanti. I rispettivi centri dei due eserciti, per\u00f2, come aveva previsto il giovane Scipione, non entrarono in contatto. Il proconsole romano aveva, infatti, fatto indietreggiare i suoi ispanici volontariamente. La qualit\u00e0 dei legionari permise loro di avere la meglio sui soldati iberici di Asdrubale e Magone, mentre i velites, grazie all'utilizzo di giavellotti e trombe riuscirono a respingere e a far imbizzarrire gli elefanti, che andarono a travolgere e massacrare gran parte della cavalleria cartaginese. In questo modo i soldati africani, non potendo aiutare i propri compagni (altrimenti avrebbero lasciato completamente scoperto il centro, andando a dividere in due l'intero schieramento, dando cos\u00ec l'opportunit\u00e0 ai soldati iberici di Scipione di superare lo stesso schieramento e attaccarlo sui fianchi e sul retro), si demoralizzarono. Il resto dell'esercito cartaginese, vedendo che anche i soldati migliori del loro schieramento avevano ormai perso le speranze, si diedero alla fuga insieme ad essi, inizialmente, in modo ordinato, ma quando il generale romano diede l'ordine ai propri soldati iberici di inseguire i nemici, la loro fuga divenne completamente disordinata. L'esercito cartaginese fu letteralmente massacrato e i pochi superstiti si arresero poco dopo. Asdrubale e Magone riuscirono a salvarsi e si rifugiarono a Gades.\nConseguenze.\nDopo questa rovinosa disfatta, Asdrubale Giscone torn\u00f2 in Africa per far visita al potente re numida Siface, che era corteggiato anche dai romani. Magone si rec\u00f2 invece nelle isole Baleari, da dove avrebbe voluto raggiungere per mare la Liguria e tentare un'invasione dell'Italia settentrionale. Dopo aver definitivamente conquistato la Spagna cartaginese ed essersi vendicato dei capitrib\u00f9 locali che avevano tradito e provocato la morte del padre e dello zio, Scipione torn\u00f2 a Roma, ove fu eletto console nel 205."}
{"id": "236599", "revid": "775372", "url": "https://it.wikipedia.org/wiki?curid=236599", "title": "Teste di cuoio", "text": "Le unit\u00e0 tattiche di polizia, conosciute come teste di cuoio a livello popolare e dei media, sono delle unit\u00e0 speciali d'intervento dei corpi di polizia o di gendarmeria impiegate in operazioni di sicurezza e/o antiterrorismo, ma non dispongono di una preparazione specifica militare, invece tipica delle forze speciali.\nStoria.\nLa nascita dei primi corpi.\nNel settembre 1972 un gruppo palestinese noto come \"Settembre Nero\" sequestra un gruppo di atleti israeliani che partecipano alle olimpiadi di Monaco. Undici di loro muoiono nell'attacco della polizia federale, che aveva utilizzato normali agenti con minime dotazioni di servizio: l'evento \u00e8 noto come \"Massacro di Monaco\".\nL'esito disastroso dell'operazione spinger\u00e0 la Germania nel 1973 a istituire il GSG-9, e molti altri paesi a dotarsi di unit\u00e0 antiterrorismo di polizia a livello nazionale, poi comunemente chiamate \"teste di cuoio\".\nL'espressione venne utilizzata a seguito dell'operazione Zauber Feuer, prima importante operazione condotta dallo GSG-9 della Polizia federale tedesca, il 17 ottobre 1977 a Mogadiscio, che ha liberato gli ostaggi a bordo di un Boeing 737 del volo Lufthansa LH181 dirottato mentre percorreva la tratta Francoforte - Palma di Maiorca. Gli specialisti della polizia tedesca che furono impiegati indossavano - come si pu\u00f2 vedere nelle numerose fotografie dell'epoca - un singolare elmetto rivestito di pelle con lunghi paraorecchi protettivi anch'essi rivestiti di pelle, simile a quello dei piloti d'aereo.\nDa allora, tutti i reparti speciali antiterrorismo vengono popolarmente accomunati con questo termine, anche se la pelle \u00e8 stata sostituita da pi\u00f9 tecnologici materiali, quali il kevlar.\nLe squadre \"SWAT\".\nTra le prime unit\u00e0 speciali di polizia dell'epoca contemporanea possiamo annoverare gli SWAT statunitensi, nate negli anni sessanta del XX secolo con alcune differenze, a livello locale, nell'addestramento e nel loro utilizzo (generalmente pi\u00f9 frequente).\n\"S.W.A.T\" \u00e8 l'acronimo inglese per \"Special Weapons And Tactics\" (in origine era \"Special Weapons Assault Team\"), che indica le unit\u00e0 speciali nate negli anni sessanta presenti in molti dipartimenti di polizia locale statunitensi. Queste unit\u00e0 vengono impiegate in operazioni ad alto rischio, come arresti di importanti criminali, prevenzione di attacchi terroristici e scontri a fuoco con criminali.\nNella maggior parte dei casi, per\u00f2, il salvataggio degli ostaggi dagli anni '80 \u00e8 un compito affidato all'Hostage Rescue Team (HRT), la SWAT dell'FBI, in quanto il sequestro di persona negli Stati Uniti d'America \u00e8 un reato federale, cos\u00ec come il terrorismo.\nLe unit\u00e0 antiterrorismo.\nSull'esempio dei GSG-9 tedeschi, sono poi state create unit\u00e0 speciali di pronto intervento in funzione antiterrorismo, da parte delle diverse forze di polizia. Nei Paesi con strutture di polizia \"napoleonica\", cio\u00e8 dotate di corpi di polizia militarizzati (Italia, Francia, Spagna) sono state inoltre istituite unit\u00e0 speciali intermedie, impegnate anche in operazioni civili e militari come il GIS (Gruppo Intervento Speciale) dei Carabinieri italiani (nati nel 1978 insieme ai NOCS) e i GIGN della gendarmeria francese, istituiti nel 1974, reparti apprezzati per la loro flessibilit\u00e0.\nCaratteristiche.\nI principali compiti sono la liberazione di ostaggi e anche le operazioni antiterrorismo nazionale (a volte anche quello internazionale, ma sempre sul territorio del proprio paese). Solitamente dipendono dal ministero dell'interno, e non da quello della difesa come invece le forze speciali.\nI membri di tali unit\u00e0, dopo il normale addestramento di polizia, sono sottoposti a severissimi addestramenti, ad un'alta preparazione psicofisica, ad un'elevatissima abilit\u00e0 nell'uso di armi come fucili di precisione, pistole e mitra, e a una conoscenza approfondita delle arti marziali."}
{"id": "236600", "revid": "23629", "url": "https://it.wikipedia.org/wiki?curid=236600", "title": "The kick inside", "text": ""}
{"id": "236604", "revid": "123313527", "url": "https://it.wikipedia.org/wiki?curid=236604", "title": "Zebibyte", "text": "Lo zebibyte \u00e8 un'unit\u00e0 di misura dell'informazione o della quantit\u00e0 di dati, \nil termine deriva dalla contrazione di zetta binary byte ed ha per simbolo ZiB. \nLo zebibyte \u00e8 collegato strettamente allo zettabyte, il quale \u00e8 usato (creando spesso ambiguit\u00e0) o come sinonimo per zebibyte oppure per riferirsi a 1021 byte (1 triliardo di byte) creando in quest'ultimo caso un errore del 18%.\n1 zebibyte = = 270 byte = \n1 zebibyte \u2248 byte \u2192 18% di errore\nI prefissi yobi e zebi non erano in origine parte del sistema dei prefissi binari ma sono stati aggiunti nell'agosto 2005 dalla Commissione Elettrotecnica Internazionale (IEC).\nConversioni.\nIn byte:\nIn bit:\nCuriosit\u00e0.\nZetta, richiama il termine Epta (7). \nQuesto ci aiuta a ricordare la cifra delle decine del logaritmo in base 2 del ZiB, varr\u00e0 7, quindi 1 ZiB = 2^70B, ovvero il valore di 1 Zi \u00e8 rappresentabile in binario con 70 bit"}
{"id": "236605", "revid": "113495850", "url": "https://it.wikipedia.org/wiki?curid=236605", "title": "Yobibyte", "text": "Lo yobibyte \u00e8 un'unit\u00e0 di misura dell'informazione o della quantit\u00e0 di dati, \nil termine deriva dalla contrazione di yotta binary byte ed ha per simbolo YiB.\nLo yobibyte \u00e8 collegato strettamente allo yottabyte, il quale \u00e8 usato (creando spesso ambiguit\u00e0) o come sinonimo per yobibyte oppure per riferirsi a 1024 byte (1 quadrilione di byte) creando in quest'ultimo caso un errore del 20,9%.\n1 yobibyte = = 280 byte = byte\n1 yobibyte \u2248 byte \u2192 20,9% di errore\nI prefissi yobi e zebi non erano in origine parte del sistema dei prefissi binari ma sono stati aggiunti nell'agosto 2005 dalla Commissione Elettrotecnica Internazionale (IEC).\nConversioni.\nIn bit:\nCuriosit\u00e0.\nYotta, richiama il termine octa (8). \nQuesto ci aiuta a ricordare la cifra delle decine del logaritmo in base 2 del YiB, varr\u00e0 8, quindi 1 YiB = 2^80B, ovvero il valore di 1 Yi \u00e8 rappresentabile in binario con 80 bit"}
{"id": "236607", "revid": "1170", "url": "https://it.wikipedia.org/wiki?curid=236607", "title": "ZiB", "text": ""}
{"id": "236608", "revid": "9447", "url": "https://it.wikipedia.org/wiki?curid=236608", "title": "YiB", "text": ""}
{"id": "236612", "revid": "1005847", "url": "https://it.wikipedia.org/wiki?curid=236612", "title": "Francisco Pinto Balsem\u00e3o", "text": "Sposato, laureato in Giurisprudenza all'Universit\u00e0 di Lisbona. Oltre all'attivit\u00e0 politica, \u00e8 stato giornalista fondando il settimanale Expresso.\nAttualmente \u00e8 imprenditore e presiede la holding dell'informazione Impresa, quotata nella Borsa di Lisbona nel paniere PSI-20, proprietaria tra l'altro, della rete televisiva privata Sociedade Independente de Comunica\u00e7\u00e3o (SIC), la prima nel suo genere in Portogallo, anch'essa da lui fondata nel 1992, e di altre attivit\u00e0 nei media."}
{"id": "236613", "revid": "1428919", "url": "https://it.wikipedia.org/wiki?curid=236613", "title": "Diogo Freitas do Amaral", "text": "Fondatore del Partito Popolare Portoghese, da cui \u00e8 stato espulso per avere aderito in qualit\u00e0 di Ministro degli Esteri al Governo socialista di Jos\u00e9 S\u00f3crates nel 2005. Nel giugno del 2006 dovette abbandonare l'incarico per motivi di salute, lasciando il posto a Lu\u00eds Filipe Marques Amado."}
{"id": "236616", "revid": "767487", "url": "https://it.wikipedia.org/wiki?curid=236616", "title": "Manuel Mar\u00eda Guti\u00e9rrez", "text": "Inizi\u00f2 a suonare il flauto nella banda militare di San Jos\u00e9, per la quale suon\u00f2 fino al 1845. Pass\u00f2 in seguito alla Banda di Heredia e quindi a quella della capitale.\nIl 2 marzo del 1852 fu promosso dall'allora Presidente della Repubblica, Juan Rafael Mora Porras alla Direzione Generale delle Bande musicali della Repubblica e, tre mesi pi\u00f9 tardi, compose le note dell'inno nazionale della Costa Rica.\nPerfezion\u00f2 gli studi della musica a L'Avana e, di ritorno in Costa Rica, compose altri importanti pezzi musicali, fra i quali ricordiamo il valzer \"El Palacio\", composto per l'inaugurazione del Palacio Nacional a San Jos\u00e9.\nMor\u00ec a San Jos\u00e9 all'et\u00e0 di 58 anni.\nFu insignito dell'appellativo di \"benemerito della patria\"."}
{"id": "236620", "revid": "1718925", "url": "https://it.wikipedia.org/wiki?curid=236620", "title": "Silhouette", "text": "Una silhouette (termine francese; pronuncia italianizzata ), in italiano siluetta o siloetta, \u00e8, nelle arti visive, un'immagine di un oggetto che ne rende esclusivamente i contorni.\nStoria.\nIl termine nacque in Francia, nella seconda met\u00e0 del XVIII secolo, per indicare una tecnica di ritratto, eseguito riproducendo i soli contorni del viso, come un'ombra, chiamati \"profil \u00e0 la silhouette\". La definizione \u00e8 scherzosamente riferita al ministro \u00c9tienne de Silhouette (1709\u20141767), ministro delle finanze di Luigi XV di Francia, divenuto proverbiale per la sua politica amministrativa essenziale e improntata all'estrema parsimonia e per i tagli effettuati addirittura alle spese del re. Il suo nome pass\u00f2 a indicare colui che spende poco, mangia poco, ed \u00e8 poi divenuta d'uso comune anche in altri paesi europei, compresa l'Italia dove viene usata, erroneamente, per definire il profilo slanciato di una persona, in particolare di una donna, di un'automobile sportiva o di un oggetto d'arte.\nPeriodo di maggiore produzione delle \"silhouette\" fu la met\u00e0 del XVIII secolo. Il soggetto era posto dietro un telo bianco, dove la sua ombra (\"silhouette\") era proiettata grazie alla luce di una finestra. L'artista seguiva i contorni del viso e anneriva l'interno al termine del procedimento."}
{"id": "236623", "revid": "2196166", "url": "https://it.wikipedia.org/wiki?curid=236623", "title": "Palazzo delle Poste (Taranto)", "text": "Il palazzo delle Poste di Taranto \u00e8 la sede centrale delle Poste italiane nel Borgo Nuovo della citt\u00e0. Fu costruito sul suolo acquistato nel 1935 dal re Vittorio Emanuele III di Savoia (come risulta dal contratto registrato dall'allora Ministero delle Comunicazioni), e fu completato nel 1937 su progetto dell'architetto Cesare Bazzani.\nIl palazzo \u00e8 alto 23 metri, ma con la torre laterale rispetto al prospetto principale si eleva di altri 17 metri.\nPur avendo solo quattro piani, ha le dimensioni notevoli tipiche dell'architettura dell'epoca fascista, pensate appositamente per conferirgli una marcata monumentalit\u00e0 e consentirgli di essere visibile anche dal mar Grande.\nI prospetti esterni sono rivestiti fino al primo piano in pietra calcarea di Trani e mazzaro, e per la restante altezza da intonaco speciale e pietra artificiale. Sulla facciata principale ci sono sei colonne di ordine ionico intervallate da ampie vetrate, sovrastate ognuna da statue che impersonano le scienze e le arti, nonch\u00e9 rappresentazioni di aquile.\nAll'interno del palazzo si apre al piano terra un grande atrio arricchito da marmi pregiati, a disposizione dell'utenza postale, la cui illuminazione era in origine affidata a punti luce alloggiati in appositi candelieri. Al di sopra degli sportelli postali si pu\u00f2 osservare la riproduzione di una stampa raffigurante la Taranto antica."}
{"id": "236629", "revid": "287204", "url": "https://it.wikipedia.org/wiki?curid=236629", "title": "Varttina", "text": ""}
{"id": "236631", "revid": "14", "url": "https://it.wikipedia.org/wiki?curid=236631", "title": "Piano Schuman", "text": ""}
{"id": "236638", "revid": "228587", "url": "https://it.wikipedia.org/wiki?curid=236638", "title": "Architetture di Taranto", "text": "Questo \u00e8 un elenco in ordine alfabetico delle architetture presenti a Taranto o nel suo territorio storico: fortezze, palazzi e case appartenute alle personalit\u00e0 illustri della citt\u00e0, nonch\u00e9 chiese, conventi ed i pi\u00f9 importanti luoghi di culto. "}
{"id": "236639", "revid": "599013", "url": "https://it.wikipedia.org/wiki?curid=236639", "title": "Maniscalco", "text": "Il maniscalco \u00e8 l'artigiano che esercita l'arte della \"mascalcia,\" ossia del pareggio e ferratura del cavallo e degli altri equini domestici (asino e mulo).\nL'etimologia della parola \u00e8 strettamente legata a quella di \"maresciallo\" (come dimostra anche la vecchia variante sininimica \"mariscalco\"), dalla radice \"mare\" (in inglese, giumenta) e dalla radice \"scealc\" (servo, soldato); interpretazioni pi\u00f9 accreditate indicano l'origine della parola inglese \"marshal\" dall'antico germanico \"marah\" (cavallo) e \"schalh\" (servo), indicando quindi \"colui che si occupa/che \u00e8 responsabile/che si prende cura dei cavalli\", parola che poi si \u00e8 diffusa in Europa.\nStoria.\nLa figura del maniscalco si sovrapponeva in parte a quella del fabbro; i ferri venivano infatti forgiati al momento, e su misura, secondo le necessit\u00e0 dei cavalli. Attualmente l'ampia disponibilit\u00e0 commerciale di ferri di cavallo gi\u00e0 pronti rende inutile il loro confezionamento, ma \u00e8 comunque richiesta una certa competenza nella lavorazione del ferro per i necessari adattamenti che vengono attuati a freddo o a caldo con i tradizionali attrezzi del fabbro (fucina, incudine, mazza).\nA seguito del diffondersi anche in Italia del \"barefoot movement\", l'arte della mascalcia ha trovato un nuovo impulso; nel cavallo scalzo, infatti, il pareggio ha una particolare importanza e richiede l'apprendimento di nuove tecniche. Inoltre, l'uso del cavallo scalzo richiede che il maniscalco sia anche preparato a un'attivit\u00e0 professionale del tutto nuova, l'adattamento delle scarpette usate nel \"periodo di transizione\" (il periodo che intercorre fra la sferratura e la completa riabilitazione dello zoccolo, della durata di alcuni mesi), durante il quale gli zoccoli (in genere, solo gli anteriori) richiedono una certa protezione per evitare al cavallo qualsiasi disagio sui terreni difficili.\nL'unica scuola italiana dove apprendere il mestiere del maniscalco \u00e8 la scuola di Mascalcia presso il Centro militare veterinario in Grosseto, aperta anche ai civili.\nL'attivit\u00e0.\nNel suo lavoro, collabora strettamente con il proprietario (che gli fornisce tutte le informazioni sull'uso abituale del cavallo, su eventuali esigenze particolari, su eventuali problemi dell'andatura) e con il veterinario (con il quale concorda gli accorgimenti opportuni in caso di patologie della zampa o delle articolazioni degli arti).\nL'atto dell'adattamento e dell'applicazione del ferro non esaurisce il compito del maniscalco; infatti, un'importante fase della ferratura \u00e8 il pareggio, che consiste nell'asportazione dell'eccessiva crescita delle varie parti dello zoccolo rivolte verso il suolo (\"muraglia, fettone, suola, barre\"). opera anche nel corso di ogni manifestazione sportiva equestre, insieme al veterinario e al personale di assistenza medica di primo soccorso."}
{"id": "236641", "revid": "25185", "url": "https://it.wikipedia.org/wiki?curid=236641", "title": "Mascalcia", "text": ""}
{"id": "236642", "revid": "2225", "url": "https://it.wikipedia.org/wiki?curid=236642", "title": "Teste di Cuoio", "text": ""}
{"id": "236652", "revid": "108107", "url": "https://it.wikipedia.org/wiki?curid=236652", "title": "Nazionale di pallacanestro maschile dell'Italia", "text": ""}
{"id": "236653", "revid": "267975", "url": "https://it.wikipedia.org/wiki?curid=236653", "title": "Basilica di Santa Maria del Popolo", "text": "La basilica di Santa Maria del Popolo \u00e8 un luogo di culto cattolico del centro storico di Roma, situato in piazza del Popolo, dalla quale prende il nome, a lato della porta del Popolo (\"populus\" in latino significa \"popolo\", ma anche \"pioppo\").\nLa chiesa ospita numerose opere d'arte e monumenti funebri, risalenti soprattutto al periodo tra il XV e il XIX secolo, comprese personalit\u00e0 da paesi come Spagna, Francia, Belgio, attive sia nel campo artistico, che religioso, che civile. Alcune sepolture sono particolarmente famose, come quelle della Cappella Chigi, il singolare monumento funebre di Giovanni Battista Gisleni e la Cappella Cerasi.\nStoria.\nOrigini.\nLa chiesa ha origine da una piccola cappella, eretta da papa Pasquale II nel 1099, dopo aver fatto demolire il mausoleo dei Domizi Enobarbi, tomba dell'imperatore Nerone. \nForse l'occasione era stata il ringraziamento per la liberazione del Santo Sepolcro, avvenuta quell'anno, e l'opera venne pagata dal Popolo romano, da cui il nome.\nNel 1227 la cappella fu ingrandita da papa Gregorio IX, che vi fece trasportare dalla cappella del Santissimo Salvatore in Laterano l'immagine di \"santa Maria del popolo\", che ancora oggi si venera nella chiesa. \nSuccessivamente venne ricostruita e ampliata, sotto Sisto IV, da Giovannino de' Dolci, tra il 1472 ed il 1477, con un aspetto rinascimentale; la tradizione, ribadita dal Vasari, che attribuisce la sua costruzione a Baccio Pontelli, \u00e8 da respingere.\nDal 1250 la chiesa \u00e8 officiata dagli Agostiniani, dapprima quelli della Tuscia e poi, dal 1472, quelli della Congregazione Lombarda; di questo periodo rimane visibile il campanile tardogotico di gusto lombardo con rivestimento in cotto, cuspide a cono cestile e pinnacoli (sempre in cotto) agli angoli. In virt\u00f9 della sua appartenenza all'ordine, Martin Lutero fu \"ospite a Roma della chiesa agostiniana di Santa Maria del Popolo\".\nGli interventi cinque-secenteschi.\nTra il XV e XVI secolo la chiesa effettua una serie di profondi interventi, che danno una caratterizzazione barocca all'essenziale struttura rinascimentale. Tale armoniosa commistione dei due stili e periodi \u00e8 ci\u00f2 che caratterizza questa chiesa in modo particolare. Essi furono:\nDal XVI secolo la chiesa divenne anche parrocchia, quando papa Pio IV, con il decreto \"Sacri apostolatus\" del 1\u00ba gennaio 1561 cre\u00f2 la parrocchia di Sant'Andrea nella chiesa di Sant'Andrea del Vignola e la un\u00ec in perpetuo alla chiesa agostiniana di piazza del Popolo, i cui monaci dovevano occuparsi della parrocchia; Papa Pio V trasfer\u00ec la parrocchia nella sua sede attuale.\nLa chiesa, dal 1587, \u00e8 sede del titolo cardinalizio di \"\u201cSanta Maria del Popolo\u201d\".\nEpoca moderna.\nAgli inizi dell'Ottocento, per la sistemazione della piazza e del Pincio, fu sacrificato il vasto convento agostiniano, nel quale aveva soggiornato Martin Lutero durante la sua permanenza in Italia nei suoi anni giovanili. A quest'epoca risalgono le sepolture pi\u00f9 recenti.\nDescrizione.\nLa facciata, rivestita di travertino, risale all'epoca di papa Sisto IV, il cui stemma \u00e8 inserito nel timpano; fu poi modificata dal Bernini. Essa \u00e8 tripartita con due ordini di lesene, e con tre portali, di cui quello centrale, sormontato nella lunetta da una \"Madonna col Bambino\", \u00e8 della bottega del Bregno.\nL'interno della basilica \u00e8 a tre navate con quattro cappelle per lato; termina con un ampio transetto, sul quale affacciano quattro cappelle, una cupola ed un profondo presbiterio.\nPresbiterio e coro.\nL'altare maggiore fu fatto eseguire dal cardinale Antonio Maria Sauli nel 1627; a lui si deve anche la decorazione dell'arco trionfale, ove in stucco \u00e8 rappresentata la \"Leggenda della fondazione della chiesa\". L'altare include la tavola del XIII secolo, in stile bizantino, raffigurante la \"Madonna del Popolo\", che nel corso dell'ultimo restauro (2018) ha rivelato la firma di Filippo Rusuti. Nei pressi dell'altare, a destra, vi sono resti di marmo con decorazione cosmatesca e data del 1263.\nIl coro fu ristrutturato dal Bramante agli inizi del XVI secolo; in esso si trovano due capolavori di Andrea Sansovino, i monumenti funebri dei cardinali Ascanio Sforza e Girolamo Basso Della Rovere. Nella volta si trovano affreschi del Pinturicchio (1508-10), mentre le vetrate, raffiguranti \"Episodi della vita di Maria e di Ges\u00f9\", sono di Guillaume de Marcillat (1509).\nTransetto.\nIl transetto presenta due altari principali ai suoi estremi, disegnati entrambi dal Bernini. Su esso affacciano quattro cappelle, due per ciascuno dei lati a fianco del presbiterio.\nNavate.\nNavata destra.\nDal fondo della chiesa verso il transetto, si incontrano i seguenti elementi:\nNavata sinistra.\nPercorrendo la navata, dal transetto fino all'entrata, troviamo i seguenti monumenti:\nOrgani a canne.\nOrgano Testa.\nNel corso dei lavori di ristrutturazione dell'antica basilica rinascimentale in stile barocco, l'artefice del progetto, Gianlorenzo Bernini, present\u00f2 ad Alessandro VII, il committente del restauro, gi\u00e0 cardinale titolare della chiesa, due progetti per un nuovo organo da collocarsi sopra una cantoria nel transetto destro. Dei due progetti delle casse, uno pi\u00f9 classico con tre campate suddivise in due per l'altezza, l'altro innovativo, fu scelto il secondo, in cui le canne erano imbrigliate fra rami di rovere, albero simbolo della famiglia Chigi, quella del papa committente.\nLa costruzione della parte fonica del nuovo organo fu affidata all'organaro Giuseppe Testa, mentre gli scultori Gabriele Renzi, Antonio Raggi, Antonio Chiccheri, Marcantonio Inverni e Baldassarre Castelli che realizzarono anche le cantorie. L'organo Testa, la cui costruzione si protrasse dal 1656 fino al 1658, fu rifatto nel 1814 ma attualmente (2011) dello strumento non rimangono che le 27 canne di facciata, le catenacciature e i somieri.\nOrgano Vegezzi Bossi.\nNel transetto sinistro, fu costruita dal Bernini una cantoria gemella a quella del transetto destro e vi fu collocato l'organo a canne gi\u00e0 presente nella chiesa, rimasto \"in loco\" fino al XVIII secolo e poi smantellato. Fu sostituito solo nel 1906 da un nuovo strumento della ditta Vegezzi-Bossi a due tastiere e pedaliera e a trasmissione pneumatica e costruito secondo i canoni dell'epoca. Lo strumento, poi, \u00e8 stato elettrificato nel 1975 ed \u00e8 stata aggiunta una nuova consolle nella navata (gi\u00e0 ce n'era una in cantoria). La facciata, molto arretrata rispetto alla balaustra della cantoria e incassata nella parete, \u00e8 costituita 33 canne appartenenti al registro principale."}
{"id": "236655", "revid": "131962", "url": "https://it.wikipedia.org/wiki?curid=236655", "title": "Nazionale italiana di pallacanestro", "text": ""}
{"id": "236657", "revid": "599013", "url": "https://it.wikipedia.org/wiki?curid=236657", "title": "Gianluca Basile", "text": "Carriera.\nClub.\nDopo aver svolto tutta la trafila giovanile con la Pallacanestro Reggiana esordisce in Serie A2 all'et\u00e0 di 20 anni mostrando sin da subito un grandissimo potenziale.\nNella stagione 1996-1997 conquista la promozione in Serie A1.\nTrascorre alcuni anni nella prima serie con la maglia reggiana per poi passare nel gennaio del 1999 alla Fortitudo Bologna.\nCon la formazione bolognese passa sette stagioni vincendo due scudetti e arrivando in finale di Eurolega nella stagione 2003-2004.\nNel 2005 si trasferisce al Barcellona in Liga ACB.\nCon il club spagnolo vince due campionati, tre Copa del Rey, due Supercoppe spagnole ed un'Eurolega.\nAl termine dell'esperienza in maglia blaugrana torna a calcare i parquet della Serie A, prima con la maglia della Pallacanestro Cant\u00f9, poi con quella dell'Olimpia Milano.\nNel 2013 firma un contratto con l'Orlandina Basket in Divisione Nazionale A Gold, il secondo livello del campionato italiano, conquistando l'ennesima promozione in Serie A.\nLe successive stagioni resta a vestire la maglia della societ\u00e0 siciliana nel massimo campionato italiano, abbandonando il parquet alla fine della stagione 2015-2016\nNazionale.\nEsordisce con la Nazionale Italiana il 30 dicembre 1996 in occasione dell'amichevole contro la North Carolina University.\nNel 1997 prende parte ai Giochi del Mediterraneo disputati a Bari contribuendo alla medaglia d'argento.\nL'anno successivo viene convocato per il Campionato mondiale svolto ad Atene.\nPrende poi parte ad EuroBasket 1999 dove l'Italia vince la medaglia d'oro laureandosi campione d'Europa.\nNel 2000 partecipa alle Olimpiadi di Sydney e l'anno successivo ad EuroBasket 2001.\nAll'EuroBasket 2003 conquista la medaglia di bronzo.\nAlle Olimpiadi di Atene del 2004 si rende protagonista di uno dei pi\u00f9 grandi traguardi che la nazionale azzurra sia mai riuscita a raggiungere, conquistando la medaglia d'argento e laureandosi vice-campione olimpico.\nPrende parte l'anno successivo ad EuroBasket 2005 e nel 2006 ai Mondiali.\nNel 2007 prende parte al suo ultimo EuroBasket.\nHa disputato 209 incontri con la maglia azzurra (5\u00ba giocatore con pi\u00f9 presenze) per un totale di punti in 11 anni.\nStatistiche.\nPresenze e punti nei club.\n\"Dati aggiornati al 4 maggio 2016\"\nIl \"tiro ignorante\".\nCon il termine \"tiro ignorante\" si identifica un particolare tiro da tre punti della pallacanestro preso in situazioni di emergenza, estremamente forzato, in precario equilibrio e con pi\u00f9 avversari addosso. O, pi\u00f9 generalmente, un tiro \"senza coscienza\".\nQuesto genere di azione lascia completamente spiazzati i difensori di qualsiasi squadra (e spesso anche i propri compagni) ed \u00e8 stato \"inventato\" da Gianluca Basile all'indomani della vittoria della sua squadra a Cant\u00f9, durante i quarti di finale di playoff della stagione 2002-03. Era il 20 maggio 2003, al Pianella si gioc\u00f2 gara 3 sul punteggio di 1-1 nella serie. L'allora Skipper vinse 102-87 dopo un tempo supplementare, in una gara che cambi\u00f2 probabilmente il destino del club e che si risolse all'inizio dell'overtime. Con, appunto, una serie di tiri ignoranti, con triple prese da Basile in transizione o dopo pochi secondi dall'inizio dell'azione.\nIl tiro ignorante per eccellenza \u00e8 considerato da tutti quello all'ultimo secondo contro l'Efes Pilsen Istanbul nell'Eurolega 2003-04 che qualific\u00f2 i bolognesi alla Final Four. Cos\u00ec come, una stagione pi\u00f9 tardi, una serie di tiri ignoranti ribaltarono e vinsero la gara di Top16 contro il Tau Vitoria, nell'ultimo quarto. L'ultimo tiro della serie con la maglia del Barcellona Basile lo ha fatto registrare in gara 1 della finale dei playoff 2009 della liga ACB contro il Tau Vitoria. Con la maglia di Cant\u00f9, Basile realizza una tripla ignorante allo scadere regalando il successo sul campo del Bizkaia Bilbao Basket, e di fatto il passaggio alle top 16, nell'8\u00aa giornata di Eurolega 2011-12. Con la maglia di Capo d'Orlando, con un tiro ignorante allo scadere (pi\u00f9 fallo) Basile porta alla vittoria i padroni di casa contro la Scaligera Verona."}
{"id": "236658", "revid": "729019", "url": "https://it.wikipedia.org/wiki?curid=236658", "title": "Gemini 11", "text": "Gemini 11 (GT-11) fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nSolo due giorni dopo l'atterraggio di Gemini 8, il 19 marzo 1966, la NASA annunci\u00f2 che l'equipaggio di riserva per questa missione sarebbe volato sulla prossima missione disponibile, per l'appunto su Gemini 11.\nIl comando venne dunque assunto da Charles \"Pete\" Conrad, gi\u00e0 precedentemente nello spazio con Gemini 5 mentre Richard Gordon, un astronauta al suo primo volo nello spazio, venne nominato pilota della missione.\nL'equipaggio di riserva era composto da Neil Armstrong, il comandante della missione di Gemini 8, affiancato da William Alison Anders, un astronauta che non aveva ancora volato nello spazio.\nSvolsero il ruolo di radiofonisti di contatto con la capsula (Capcom) Clifton Williams operante da Cape Kennedy durante la fase di lancio, mentre John Young ed Alan L. Bean operavano da Houston, Texas. Young aveva gi\u00e0 svolto due missioni Gemini, mentre Williams e Bean non avevano ancora volato nello spazio, anche se avevano assunto il ruolo di radiofonisti di contatto con la capsula durante pi\u00f9 missioni svoltesi in precedenza. Tutto sommato, la squadra poteva essere ritenuta abbastanza esperta.\nPreparazione.\nCome durante la missione di Gemini 10 fu previsto che la capsula si agganciasse ad un satellite del tipo Agena, per essere, in conseguenza, portato su una traiettoria pi\u00f9 alta mediante la spinta raggiunta con l'accensione dei congegni di propulsione del satellite stesso. Fu il comandante Pete Conrad ad appoggiare assiduamente questo piano, anche se molteplici avversari volevano far valere le loro opinioni contrarie, temendo in particolar modo i pericoli derivanti dall'esposizione ai raggi gamma delle fasce di Van Allen.\nInoltre venne ovviamente dato peso a delle attivit\u00e0 extraveicolari (EVA). Dalle esperienze ottenute dalle precedenti \"passeggiate\" di Eugene Cernan e Mike Collins con Gemini 9 e Gemini 10 rispettivamente, vennero introdotti molteplici miglioramenti per la missione di Gemini 11. La prima di queste fu l'accorciamento della corda di sicurezza da 15 metri a 9 metri, dall'altra parte vennero montate un numero maggiore di maniglie e pedane sull'esterno della capsula Gemini e sull'Agena stessa, onde consentire a Gordon un sostegno migliore durante lo svolgimento dei diversi lavori previsti per questa missione.\nLa capsula Gemini venne consegnata a Cape Kennedy il 7 luglio 1966, mentre il razzo vettore del tipo Titan vi giunse il 22 luglio. L'assemblaggio di tutto sulla rampa di lancio venne terminato il 28 luglio.\nIl lancio della missione era programmato per il 9 settembre ma dovette essere spostato, dato che durante la fase di rifornimento di carburante venne scoperta una falla nel razzo vettore.\nAnche il giorno successivo non pot\u00e9 essere effettuato il lancio. Conrad e Gordon si trovavano gi\u00e0 instradati verso la rampa di lancio, quando vennero messi a conoscenza di un problema con l'autopilota dell'Agena che come ovvia conseguenza aveva il contemporaneo spostamento del lancio della capsula Gemini.\nMissione.\nIl 12 settembre 1966 fu finalmente effettuato con successo il lancio del razzo vettore del tipo Atlas che port\u00f2 il satellite \"GATV-11\" (\"Gemini Agena Target Vehicle\") in un'orbita intorno alla Terra.\nIl piano di volo prevedeva che Gemini 11 venisse lanciato esattamente dopo che il satellite avesse effettuato la sua prima orbita intorno alla Terra. Tale operazione dovette essere effettuata con talmente alta precisione da consentire un tempo di lancio in un intervallo di soli due secondi. L'operazione riusc\u00ec perfettamente e alle 09:42 ora locale il razzo vettore del tipo Titan si lev\u00f2 dalla rampa di lancio. Solo 85 minuti pi\u00f9 tardi, cio\u00e8 con largo anticipo in confronto a precedenti missioni Gemini, Conrad effettu\u00f2 con successo la manovra di agganciamento all'Agena.\nOvviamente era stato consumato molto meno carburante, e pertanto si poterono guadagnare molteplici ulteriori esperienze con agganciamenti effettuati in orbita. Infatti, entrambi gli astronauti poterono pilotare la capsula per agganciarsi e staccarsi al satellite, effettuando tale manovra due volte per ciascuno.\nLa prossima apoteosi programmata per questa missione era l'attivit\u00e0 extraveicolare del pilota Richard Gordon. Come per le precedenti missioni si dovette ben presto constatare che l'effettuazione di lavori indossando la tuta spaziale era molto pi\u00f9 difficile e faticoso del previsto. Gordon inizi\u00f2 a sudare e in conseguenza la visiera del suo casco inizi\u00f2 ad appannarsi, tanto che l'attivit\u00e0 extraveicolare dovette essere interrotta prima di quanto previsto. In seguito venne acceso il congegno di propulsione dell'Agena per 26 secondi. Tale manovra port\u00f2 Gemini 11 in un'orbita intorno alla Terra alquanto pi\u00f9 alta, tanto che venne raggiunto un apogeo di 1374 chilometri. Il record precedentemente raggiunto dalla missione di Gemini 10 due mesi prima pertanto era stato polverizzato. Tale misura inoltre rimase irraggiunta sino alla missione di Apollo 8, cio\u00e8 fino al primo volo verso la Luna, e a parte le missioni Apollo rimane un record di quota tuttora imbattuto per un veicolo con equipaggio umano.\nGordon esegu\u00ec una seconda attivit\u00e0 extraveicolare. In questa occasione non lasci\u00f2 completamente la navicella spaziale, bens\u00ec rimase in piedi nell'abbaino aperto della capsula per fotografare la Terra e le stelle. Esegu\u00ec dunque una cosiddetta \"Stand-Up-EVA\". Durante la fase di riposo prevista per questa EVA, si addormentarono sia il comandante Conrad sia il pilota Gordon. Si tratt\u00f2 della prima dormita di due astronauti nel vuoto dello spazio. Questa EVA dur\u00f2 circa due ore e pot\u00e9 essere eseguita, dal punto di vista dell'impegno fisico, in una maniera alquanto migliore della prima di questa missione.\nConrad e Gordon eseguirono un'ulteriore manovra di volo che fino a questo momento non era ancora stata testata. Per questo motivo si staccarono nuovamente dallo stadio dell'Agena, rimanendo comunque collegati con questo mediante un cavo di sicurezza della lunghezza di circa 30 metri. Mediante apposite manovre di pilotaggio, gli astronauti furono in grado di far ruotare la coppia di veicoli spaziali cos\u00ec composta intorno al loro centro di gravit\u00e0 comune. Pertanto si riusc\u00ec a creare per la prima volta una forza di gravit\u00e0 artificiale direttamente nello spazio. La coppia di veicoli spaziali impegn\u00f2 circa sei minuti per effettuare una rotazione completa, la micro forza di gravit\u00e0 generata artificialmente comunque fu talmente minima, che i due astronauti non poterono sentirla influente sui loro corpi direttamente. Fu comunque sufficiente per muovere determinati oggetti sospesi nell'abitacolo della capsula.\nIn seguito a tale manovra, Gemini 11 si stacc\u00f2 completamente da GATV-11, per allontanarsi per circa 30 chilometri. Il giorno successivo si avvicin\u00f2 nuovamente al satellite, senza comunque eseguire un aggancio completo.\nPer questa missione, l'accensione dei retrorazzi frenanti e il rientro nell'atmosfera terrestre avvenne per la prima volta nella storia dei voli nello spazio in modo completamente automatico.\nGemini 11 atterr\u00f2 a circa 4,6 chilometri dal punto di atterraggio previsto. Gli astronauti Conrad e Gordon vennero recuperati da un elicottero e portati a bordo della nave \"USS Guam\".\nImportanza per il programma Gemini.\nLa missione fu un pieno successo. La manovra rendezvous e l'aggancio avvennero in un tempo record. Inoltre poterono essere guadagnate importanti esperienze per future manovre di questo tipo. Pure i cambiamenti di traiettoria mediante l'utilizzo della spinta dell'Agena riuscirono senza incontrare problemi e l'orbita raggiunta, alquanto pi\u00f9 alta delle precedenti, non signific\u00f2 semplicemente un nuovo record, bens\u00ec diede importantissimi risultati scientifici.\nI problemi maggiori furono incontrati durante le attivit\u00e0 extraveicolari. L'esperienza di Gordon fu la semplice conferma di quanto precedentemente constatato da Cernan e Collins: anche il maneggio delle cose pi\u00f9 semplici pu\u00f2 diventare problematico in assenza di forza di gravit\u00e0. Inoltre si prevedeva che la tuta spaziale e i rispettivi sistemi di sopravvivenza non fossero idonei, concepiti in maniera insufficiente, per essere impegnati durante un volo verso la Luna e pertanto necessitavano di ulteriore perfezionamento.\nIl programma Gemini volgeva verso la fine. Un'ultima missione, programmata due mesi pi\u00f9 tardi, doveva portare a termine tale progetto spaziale."}
{"id": "236660", "revid": "124613805", "url": "https://it.wikipedia.org/wiki?curid=236660", "title": "Sistema di numerazione posizionale", "text": "Un sistema di numerazione posizionale \u00e8 un sistema di numerazione in cui i simboli (cifre) usati per scrivere i numeri assumono valori diversi a seconda della posizione che occupano nella notazione. \nDescrizione.\nAd esempio nel sistema di numerazione arabo (cos\u00ec chiamato per ragioni storiche, anche se la sua origine in realt\u00e0 \u00e8 indiana), quello pi\u00f9 comunemente usato oggi al mondo, la prima cifra da destra esprime il numero delle unit\u00e0, la seconda quello delle decine, la terza quello delle centinaia, la quarta quello delle migliaia, e cos\u00ec via. Per esempio il numero 555 si legge: \"5 centinaia, 5 decine, 5 unit\u00e0\" (cinquecentocinquantacinque). La stessa cifra 5 quando si trova nella prima posizione (sempre contando da destra) ha valore cinque, nella seconda posizione ha valore cinquanta, nella terza posizione ha valore cinquecento. In un sistema di numerazione non posizionale invece per esprimere questi tre valori si usano tre simboli diversi: ad esempio in numeri romani cinquecentocinquantacinque si scrive DLV.\nI sistemi di numerazione posizionali necessitano della cifra zero per segnare i posti \"vuoti\". Ad esempio il numero cinquecentocinque (5 centinaia, 0 decine, 5 unit\u00e0) va scritto 505, con uno zero nella posizione delle decine: se non si mettesse lo zero, scrivendo 55, sarebbe il numero cinquantacinque invece di cinquecentocinque. Nei sistemi non posizionali invece non si usa lo zero perch\u00e9 l'uso di simboli diversi per unit\u00e0, decine, centinaia eccetera lo rende non necessario: in numeri romani cinquecentocinque si scrive DV e non si pu\u00f2 confondere con cinquantacinque che si scrive LV.\nL'utilizzo della posizione per codificare delle informazioni permette di usare un numero minore di simboli: infatti il sistema di numerazione indiano \u00e8 in grado di rappresentare numeri ampi con una notazione compatta utilizzando solamente dieci simboli a differenza del sistema romano che, per rappresentare numeri \"elevati\", faceva uso di simboli aggiuntivi che complicavano l'apprendimento della matematica e rendevano complessi i calcoli di ingegneria. L'adozione della notazione posizionale ha permesso infatti di definire ed applicare algoritmi relativamente semplici ed indipendenti dalla dimensione dei numeri per effettuare le operazioni elementari come l'addizione, la moltiplicazione o l'elevamento a potenza, con ci\u00f2 di fatto consentendo lo sviluppo del calcolo matematico astratto, e quindi della scienza moderna. \nI diversi sistemi da numerazione posizionale.\nNel caso pi\u00f9 generale, un sistema di numerazione posizionale \u00e8 definito da una successione di moltiplicatori b1, b2, b3... che corrispondono al rapporto tra il valore che una cifra assume in una data posizione e quello che assume nella posizione successiva. In formula si pu\u00f2 scrivere (limitandosi per semplicit\u00e0 a un numero di quattro cifre; la generalizzazione \u00e8 ovvia):\nQuando i moltiplicatori sono tutti uguali, questa formula si riduce a:\nIl numero b si dice \"base\" del sistema di numerazione. Il sistema arabo \u00e8 quello \"in base 10\" (perci\u00f2 viene detto anche sistema numerico decimale).\nQuando si confrontano numeri scritti in sistemi con diverse basi, si usa indicare la base scrivendola come un pedice dopo il numero: per esempio 2435 \u00e8 scritto in base 5 e vale:\nNell'antichit\u00e0 i babilonesi usavano esprimere la parte frazionaria dei numeri con un sistema \"sessagesimale\", cio\u00e8 in base 60. Tracce di quest'usanza sono rimaste fino ad oggi nella suddivisione delle ore e dei gradi in minuti (1/60 di ora o di grado) e secondi (1/60 di minuto).\nUn sistema con moltiplicatori diversi era invece quello usato dai Maya: essi usavano bn=20 per n=1 e per n\u22653, ma b2=18. Pertanto (usando le cifre decimali al posto dei simboli Maya) il simbolo 10 valeva venti, il simbolo 100 valeva trecentosessanta (venti \u00d7 diciotto), 1000 valeva settemiladuecento (venti \u00d7 diciotto \u00d7 venti), e cos\u00ec via.\nNel campo dell'informatica, con l'avvento dei calcolatori digitali, si usano spesso sistemi di numerazione posizionale in basi che sono potenze di 2:\nNel sistema esadecimale, come cifre corrispondenti ai numeri da 10 a 15 si usano le lettere dell'alfabeto dalla A alla F."}
{"id": "236661", "revid": "767487", "url": "https://it.wikipedia.org/wiki?curid=236661", "title": "Hoobastank", "text": "Gli Hoobastank (talvolta stilizzato come h\u221ebastank) sono una band alternative-rock statunitense formata da Doug Robb (voce), Dan Estrin (chitarra), Chris Hesse (batteria) e Jesse Charland (basso).\nStoria del gruppo.\nIl gruppo si forma nel 1994 con la coppia Robb - Estrin, ancora liceali, nel paesino di Agoura Hills, presso Los Angeles. Essi si conoscono ad una Battle of The Bands, facenti parte di due band rivali. Alla ricerca di un batterista, pubblicano un annuncio nel giornale locale, al quale risponde Chris Hesse. Al basso si aggiunge Markku Lappalainen, amico di vecchia data di Estrin. L'anno successivo autoproducono la musicassetta \"Muffins\" che contiene pezzi ska, ed una chicca: uno scherzo telefonico al celeberrimo \"Cobalt Caf\u00e8\" di Los Angeles. Il brano, se cos\u00ec si pu\u00f2 chiamare, diventa un vero e proprio cult tra i giovani della zona, che lo fanno girare assieme ad altre \"prank calls\" degli stessi Hoobastank. Nel 1997 si esibiscono allo \"Ska Fest\" di Seattle, in una performance memorabile, registrata e tuttora disponibile gratuitamente in parecchi siti internet.\nUn anno dopo autoproducono il primo vero e proprio CD, intitolato \"They Sure Don't Make Basketball Shorts Like They Used To\". Le canzoni sono principalmente ska, e i componenti della band diventano sei, poich\u00e9 ai membri fondatori si aggiungono Derek Kwan e Jeremy Wasser ai sassofoni. I temi principali di Basketball Shorts sono l'ecologia, il sistema scolastico e l'amicizia, ma non mancano i brani demenziali come \"Can I Buy You a Drink\" e \"The Dance That Broke My Jaw\". L'album ha un successo inaspettato, e nonostante l'esigua tiratura di poche migliaia di copie, arriva fino in Brasile ed Europa. A tutt'oggi viene venduto su eBay a cifre esorbitanti.\nNel 1999 pubblicano, per i numerosi fan del sito ufficiale, cinque brani: \"Paper Promises\", \"End Of Our Rope\", \"Now or Never\", \"Tin Walls\" e \"Divine\". Successivamente all'abbandono da parte di Kwan e Wasser, gli Hoobastank firmano con l'etichetta \"Island Records\", \u00e8 gi\u00e0 il 2000 e i quattro ragazzi si mettono al lavoro per il nuovo disco che uscir\u00e0 l'anno successivo. \"Crawling In The Dark\" \u00e8 il primo singolo estrapolato dall'album \"Hoobastank\", al quale seguono \"Running Away\" (il primo vero grande successo commerciale della band) e \"Remember Me\". Ormai il gruppo \u00e8 noto al mondo intero, e partono in tour assieme a 311, Alien Ant Farm e Incubus (con loro toccano anche l'Italia in due date). Nel frattempo vengono chiamati a collaborare nella realizzazione delle colonne sonore per tre delle maggiori pellicole di quel periodo: \"Spider-Man 2\", \"Daredevil\" e \"Il Re Scorpione\", oltre a quella per il videogioco \"Halo 2\". Le canzoni, nell'ordine precitato, sono: \"Did You\", \"Right Before Your Eyes\", \"Losing My Grip\" e \"Connected\". Instancabili, lavorano ad un nuovo album, nonostante il chitarrista venga sottoposto ad una delicatissima operazione al cranio in seguito ad un grave incidente in minimoto.\n\"The Reason\" esce nel dicembre 2003 e, partito un po' in sordina col singolo \"Out Of Control\", sconvolge le classifiche mondiali con la \"titletrack\", conquistando un secondo posto nella prestigiosa \"Billboard Top 200\". Il brano \"The Reason\" \u00e8 il tormentone dell'estate 2004, in \"heavy rotation\" nei maggiori palinsesti radio e TV anche per i mesi successivi. Complessivamente vende due milioni di copie, ottenendo il doppio disco di platino ed una fama inarrestabile in tutto il globo. Si esibiscono in una sola data italiana del loro tour nell'ottobre dello stesso anno, mentre tornano a Roma per gli Europe Music Awards, suonando davanti a mezzo milione di persone (la folla del pre-show che si radunava di fronte al Colosseo). Durante quello stesso inverno rilasciano il loro primo dvd: \"Let It Out\" con un documentario sulla loro vita \"on the road\", tutti i video realizzati fino a quel momento, e tre extra riguardanti il video e la canzone \"The Reason\" (tra i quali l'esilarante finta storia della nascita del brano, dove si possono notare le qualit\u00e0 di Estrin come attore comico). A \"The Reason\" segue \"Same Direction\", il quale videoclip \u00e8 il seguito di quello che lo precede, con la risoluzione del mistero dietro al furto del \"China Star Ruby\". Ci sono anche dei cameo da parte di Chester Bennington (Linkin Park), Joel Madden (Good Charlotte) e Kanye West. Il quarto singolo estrapolato dall'album \u00e8 \"Disappear\", una rock ballad dai toni epici ma che non riscuote il successo sperato. Nell'estate del 2005 il bassista Markku Lappalainen lascia il gruppo per formarsi una famiglia (un anno dopo avr\u00e0 una bimba) e per aprire un \"Subway Restaurant\" a Los Angeles. Inizialmente viene rimpiazzato da Matt McKenzie (\"Tsunami Bomb\") per la registrazione del nuovo album, ma successivamente subentra Joshua Moreau, il ventiquattrenne ex bassista degli Under the Influence of Giants - e straordinario pluristrumentista - che contemporaneamente collabora con altri artisti, tra i quali l'ex surfer \"Timmy Curran\".\nNel maggio del 2006 esce \"Every Man for Himself\" (in due edizioni, con una sola differenza estetica, il colore della copertina da rossa a verde) in assoluto il disco pi\u00f9 maturo del gruppo, nel quale la tematica principale \u00e8 appunto la dipartita di Lappalainen. Il 9 maggio, per presentare il nuovo lavoro scelgono la cornice del teatro parigino di \"La Cigale\", nel quale sono supportati da un'orchestra di venti elementi, la performance \u00e8 stata registrata per la realizzazione di un dvd, che esce in tutta Europa nell'inverno successivo. Il primo singolo di \"EMFH\" \u00e8 If I Were You, che ha un discreto successo durante l'estate, ma che permette al CD di vendere solo duecentomila copie. Gli altri due singoli, usciti quasi in contemporanea, sono \"Born To Lead\" ed \"Inside Of You\". Nell'estate dello stesso anno annunciano un ricco tour europeo, con due date italiane (Treviso e Milano), ma che sono costretti ad annullare poco dopo per \"improvvisi impegni negli States\".\nGli Hoobastank hanno lavorato al quarto album durante il 2008, ed \u00e8 stato pubblicato il 27 gennaio 2009 negli USA e successivamente in Europa con il nome di \"For(N)ever\". Il brano \"Sick of hanging on\", presente in questo album, \u00e8 stato anche incluso nella playlist di Pro Evolution Soccer 2010.\nNel myspace ufficiale di Katy Perry, Josh Moreau appare come bassista della famosa cantante e non si hanno notizie ufficiali sull'abbandono o no del gruppo. In data 19 settembre, Josh non figura pi\u00f9 come componente del gruppo. Non ci sono notizie ufficiali in merito da parte degli altri componenti.\nL'11 settembre 2012 \u00e8 uscito il quinto album \"Fight or Flight\"."}
{"id": "236664", "revid": "125223502", "url": "https://it.wikipedia.org/wiki?curid=236664", "title": "Lepus europaeus", "text": "La lepre comune o lepre europea (\"Lepus europaeus\" ) \u00e8 un mammifero lagomorfo appartenente alla famiglia dei Leporidi e originario dell'Europa e dell'Asia.\nDescrizione.\nDimensioni.\nIl corpo della lepre ha una lunghezza che varia tra i 40 e 70\u00a0cm (oltre a circa 8\u00a0cm di coda), e un peso che si attesta tra 1,5 e 5\u00a0kg: tali misure ne fanno il leporide vivente di maggiori dimensioni.\nAspetto.\n\u00c8 un animale dalla forma piuttosto slanciata, con arti posteriori pi\u00f9 lunghi di quelli anteriori, particolarit\u00e0 che, insieme al potente retrotreno, gli conferisce la velocit\u00e0 e l'abilit\u00e0 di un grande corridore e saltatore. Il muso \u00e8 caratterizzato da due grandi occhi gialli e lunghe vibrisse bianche. Gli occhi sono posti ai lati del capo e questa posizione consente all'animale di avere un campo visivo molto ampio, una visone di quasi 360\u00b0 gradi anche se la sua vista \u00e8 modesta. Il senso dell'udito \u00e8 invece particolarmente sviluppato: la mobilit\u00e0 degli ampi padiglioni auricolari gli permette di percepire e localizzare rumori anche minimi.\nIl pelo ha una colorazione fulva che va dal giallo-bruno al grigio-bruno sul dorso, mentre il ventre \u00e8 sempre bianco-grigiastro. Le orecchie gigantesche (sono lunghe circa 15\u00a0cm) hanno la punta nera, mentre la coda a fiocco \u00e8 bianca con un pennacchio nero all'estremit\u00e0. Sulla testa sono assenti le caratteristiche brizzolature nere che abbondano invece sul dorso, mentre attorno agli occhi \u00e8 presente un cerchio bruno. D'inverno la colorazione del pelo tende ad assumere tonalit\u00e0 pi\u00f9 vicine al grigio. Come tutti i lagomorfi i piedi non hanno cuscinetti.\n\"I tratti anatomici delle lepri sono molto simili a quelli dei conigli, entrambe le specie riflettono il loro bisogno di avvertire con estremo anticipo il pericolo ed essere in grado di sfuggire ai possibili predatori. Conigli e lepri hanno una coda piccola e sferica e anche peli sulle piante dei piedi che permettono agli stessi di migliorare la propria presa durante la corsa.Tutte e due le specie hanno delle grandi narici con un'apertura di tipo longitudinale che pu\u00f2 chiudersi completamente e in alcune specie le femmine sono pi\u00f9 grandi dei maschi. I lagomorfi (ossia le lepri, i conigli e i pica) hanno incisivi molto sviluppati e in continua crescita e dietro questi ultimi si trova una seconda fila di incisivi pi\u00f9 piccoli dei primi. Nei lagomorfi la pulizia del mantello \u00e8 un aspetto importantissimo nella loro quotidianit\u00e0 ed \u00e8 un gesto non reciproco infatti la grande flessibilit\u00e0 del loro collo consente loro con una rotazione di circa 180\u00b0 di raggiungere la pelliccia sul dorso e pulirla in totale autonomia.\"\nBiologia.\nLa lepre \u00e8 un animale dalle abitudini crepuscolari e notturne; pu\u00f2 per\u00f2 essere osservata anche di giorno, sia pure piuttosto di rado e nei luoghi poco disturbati o in giorni particolarmente nuvolosi. A differenza dei conigli, la lepre non scava tane in profondit\u00e0, ma si rifugia in anfratti naturali o in buche superficiali del terreno, profonde al massimo una ventina di centimetri. In queste buche si accoccola mimetizzandosi perfettamente col terreno circostante, grazie al mantello altamente mimetico.\n\u00c8 un animale molto timido e cauto dai sensi assai sviluppati. Quando si accorge di essere in pericolo, non scappa immediatamente (rischiando di attrarre l'attenzione), bens\u00ec tende a congelare i propri movimenti e a rimanere perfettamente immobile nell'intento di mimetizzarsi con l'ambiente circostante. Se necessario, esce allo scoperto con un balzo (fino a 1,5 m in altezza e 2,5 m in lunghezza) e inizia una fuga che spesso avviene in direzione zigzagante per confondere le idee all'assalitore e disperdere le tracce. Durante la corsa pu\u00f2 raggiungere i 60\u00a0km orari.\nAlimentazione.\nHa una dieta esclusivamente erbivora. In estate comprende piante erbacee, frutti, e funghi; in inverno erbe secche e cortecce di alberi e arbusti. Come tutti i lagomorfi, la lepre comune ha una doppia digestione del cibo, atta a estrarre il maggior quantitativo possibile di energia da una dieta erbivora. Dopo aver ingerito il cibo lo espelle sotto forma di \"feci molli\", di colore verdastro e consistenza gelatinosa, che vengono nuovamente ingerite e ridigerite, per poi venire espulse come \"feci dure\", di colore scuro.\nRiproduzione.\nLa stagione riproduttiva cade solitamente in primavera: durante questo periodo i maschi si raggruppano attorno alle femmine in estro, ingaggiando combattimenti per arrogarsi il diritto ad accoppiarsi per primi con esse. Tali combattimenti consistono in violenti colpi sferrati sia con le zampe anteriori che con quelle posteriori, oltre che in morsi e balzi spettacolari: durante questo periodo i maschi sono talmente presi dalla foga amorosa che divengono assai meno cauti del solito, costituendo perci\u00f2 una facile preda per gli animali carnivori. Tale comportamento \u00e8 all'origine del detto anglosassone \"mad as a March hare\" (\"pazzo come una lepre a marzo\"); lo stesso personaggio della Lepre Marzolina, presente nel libro \"Alice nel Paese delle Meraviglie\", \u00e8 ispirato alle lepri in fregola.\nL'accoppiamento \u00e8 assai promiscuo: ciascun maschio, infatti, tende ad accoppiarsi col maggior numero di femmine possibile, servendosi anche della forza; d'altro canto, ciascuna femmina viene montata da numerosi maschi.\nDurante l'arco dell'anno una femmina pu\u00f2 portare a termine fino a tre gravidanze, a seconda della disponibilit\u00e0 di cibo; dopo una gestazione di 6 settimane nascono generalmente da 1 a 6 piccoli. Pu\u00f2 essere interessante ricordare che nel caso della Lepre, a differenza del coniglio, i piccoli appena nati hanno gi\u00e0 gli occhi aperti e il corpo ricoperto da peli, e gi\u00e0 a partire da qualche ora dopo la nascita sono in grado di muoversi agilmente. Tuttavia, essi passano la maggior parte del tempo nascosti singolarmente in luoghi diversi siti nei pressi del rifugio materno, con la femmina che torna da loro solo per la poppata: dopo lo svezzamento, che avviene attorno al mese di vita, i cuccioli si allontanano definitivamente dalla madre, tuttavia non possono dirsi sessualmente maturi sino all'anno d'et\u00e0. Un'altra particolarit\u00e0 consiste nel fatto che la femmina pu\u00f2 essere fecondata nuovamente prima ancora di avere partorito (superfetazione).\nPredatori.\nGrazie alla sua velocit\u00e0, la lepre deve temere solo pochi predatori; tra di essi, l'aquila reale, la lince, il lupo, l'astore e, soprattutto, la volpe.\n\u00c8 un animale cacciabile ai sensi della legge 157/92.\nDistribuzione.\nL'areale naturale occupato dalla specie si estende su quasi tutta l'Europa (incluse Gran Bretagna e Irlanda, ma a eccezione di alcune zone dell'Italia centro-meridionale e della Corsica, dove vivono\" Lepus corsicanus\" e \"Lepus capensis mediterraneus\", quest'ultima nella sola Sardegna) fino al Medio Oriente e all'Asia centrale. Le lepri sono state tuttavia introdotte con successo dall'uomo in numerose parti del mondo, dove si sono naturalizzate: attualmente se ne possono trovare in America settentrionale (zona dei Grandi Laghi, New England), centrale (Messico) e meridionale (Argentina e Cile), oltre che in Australia e Nuova Zelanda.Pur adattandosi a una vasta gamma di \"habitat\", questi animali prediligono le aree prative circondate da zone cespugliose dove nascondersi."}
{"id": "236665", "revid": "1543377", "url": "https://it.wikipedia.org/wiki?curid=236665", "title": "Congettura di Beal", "text": "La congettura di Beal \u00e8 una congettura della teoria dei numeri resa popolare dal miliardario texano e matematico amatoriale Andrew Beal. Analizzando diverse generalizzazioni dell'ultimo teorema di Fermat, nel 1993 Andrew Beal formul\u00f2 la seguente congettura:\nPer esempio, la soluzione 33 + 63 = 35 ha tutte le basi divisibili per 3, e la soluzione 76 + 77 = 983 ha le basi con il fattore comune 7. In effetti, ci sono infinite soluzioni le cui basi hanno un fattore in comune. Per esempio, l'identit\u00e0\nfornisce una soluzione per ogni formula_13, formula_14, formula_15. In questo caso, tutte le basi hanno il fattore comune formula_16.\nFino al 2006, non c'erano controesempi noti. Le ricerche sono state effettuate almeno fino a 1.000 in tutte le variabili.\nLa congettura di Beal \u00e8 una generalizzazione dell'ultimo teorema di Fermat, che corrisponde al caso in cui formula_17. Se formula_18 con formula_19, allora o le basi sono coprime oppure hanno un fattore in comune. Se hanno un fattore in comune, allora, dividendole per il loro massimo comune divisore, si ottiene una soluzione pi\u00f9 piccola con le basi coprime. In entrambi i casi, un controesempio dell'ultimo teorema di Fermat fornisce anche un controesempio della congettura di Beal.\nLa congettura non \u00e8 valida nel pi\u00f9 ampio dominio degli interi gaussiani. Dopo che era stato offerto un premio di $50 per un controesempio, Fred W. Helenius trov\u00f2 che formula_20.\n\u00c8 stato argomentato il fatto che altri matematici avessero gi\u00e0 proposto la stessa congettura prima di Andrew Beal.\nBeal ha offerto un premio di $1,000,000 USD per la dimostrazione o la confutazione della congettura."}
{"id": "236666", "revid": "2225", "url": "https://it.wikipedia.org/wiki?curid=236666", "title": "Gianlorenzo Bernini", "text": ""}
{"id": "236667", "revid": "1186766", "url": "https://it.wikipedia.org/wiki?curid=236667", "title": "Chiesa di Santa Maria del Popolo", "text": ""}
{"id": "236669", "revid": "6923", "url": "https://it.wikipedia.org/wiki?curid=236669", "title": "Calenzano", "text": "Calenzano (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nGeografia fisica.\nIl Comune di Calenzano \u00e8 situato nella piana di Firenze-Prato-Pistoia e si estende su una superficie di . Il suo territorio, per i due terzi montuoso, \u00e8 compreso tra i Monti della Calvana a ovest, che raggiungono la massima altitudine con i 916 metri di Monte Maggiore e il Monte Morello ad est con i 934 metri di Poggio dell'Aia. La parte viabile pi\u00f9 elevata \u00e8 il Passo delle Croci a 427 metri.\nLo attraversano in senso longitudinale numerosi corsi d'acqua che, scendendo dai rilievi circostanti, scorrono in direzione Nord-Sud. Da ovest verso est troviamo il torrente Marinella di Travalle, affluente del fiume Bisenzio, il torrente Marina (principale corso d'acqua del territorio e anch'esso affluente del Bisenzio) da cui prende nome l'omonima Valle, la Marinella di Legri, che sfocia nella Marina e il torrente Chiosina. Quest'ultimo nei pressi dell'abitato si immette nel canale Nuovo Garille e sfocia nella suddetta Marina.\nIl centro storico di Calenzano (\"il Donnini\") dista circa da Firenze e da Prato. Intorno all'area densamente urbanizzata e popolata, sorta soprattutto a partire dalla seconda met\u00e0 del secolo scorso ai piedi del colle su cui sorgono il Castello e il borgo di Calenzano Alto, il paesaggio muta radicalmente, lasciando posto a rilievi coperte di boschi e uliveti tipici dei dintorni di Firenze. Il territorio comunale confina in senso orario con i Comuni di Barberino di Mugello, San Piero a Sieve, Vaglia, Sesto Fiorentino, Campi Bisenzio, Prato e Vaiano.\nCalenzano \u00e8 raggiungibile in auto dall'autostrada A1 (uscita Calenzano-Sesto Fiorentino) e in autobus da Firenze (ATAF, linea 2), Prato (CAP, linea 4), Sesto Fiorentino (ATAF, linee 2 e 57), Campi Bisenzio (ATAF, linee 75 e 303) e Barberino di Mugello (Autolinee Mugello Valdisieve, linea Firenze-Prato-Barberino di Mugello)\nA Calenzano si trovano anche due stazioni ferroviarie (Calenzano e Pratignone) dove fermano treni interregionali (linea Firenze-Prato-Bologna) e regionali (linea Firenze-Prato-Pistoia-Lucca-Viareggio).\nSu tutto il territorio comunale \u00e8 attivo il servizio di Radio Taxi chiamando il numero 055-4242.\nL'aeroporto pi\u00f9 vicino \u00e8 l'Amerigo Vespucci di Firenze, distante circa . Per chi abbia necessit\u00e0 di raggiungere l'aeroporto di Bologna, il bus navetta Appennino Shuttle ferma a Calenzano nei pressi del centro commerciale Carrefour.\nStoria.\nDalla Preistoria all'Alto Medioevo.\nLa storia di Calenzano , in un'epoca remota in cui il grande lago preistorico che occupava la pianura tra Firenze, Prato e Pistoia, si stava prosciugando e lasciava il posto a paludi e acquitrini. Intorno a questa zona umida viveva una fauna simile all'attuale. Le prime tracce di antropizzazione di questo territorio datano a circa 40.000 anni fa, in pieno Paleolitico e sono costituite da numerosi strumenti litici, specie in diaspro rosso, ritrovati in particolare nella zona di Travalle. All'Et\u00e0 del Bronzo risalgono i primi insediamenti umani, dei villaggi di capanne dislocati nella fascia pedemontana. Il popolo pi\u00f9 antico che abit\u00f2 questo territorio pare sia stato quello dei Liguri. Erano queste genti pastori nomadi, provenienti dalla Liguria e dal Piemonte che si stanziarono nell'area tra il Bisenzio e l'Arno verso il 2000 a.C. \u00c8 una teoria ormai consolidata quella secondo cui i Liguri furono ricacciati verso nord-ovest dall'avanzata degli Etruschi. Numerosi sono stati nel corso degli anni i ritrovamenti archeologici che testimoniano la massiccia presenza del popolo tirrenico a Calenzano. Uno su tutti, anche se situato in territorio pratese alla confluenza tra il fiume Bisenzio e il torrente Marinella di Travalle, quello della citt\u00e0 di Gonfienti, edificata alla fine del VII secolo a.C. ed estesa su una superficie di ben 17 ettari. Nel 1735 fu rinvenuta sulle pendici di Poggio Castiglioni, un colle posto sempre ai confini tra Calenzano e Prato, la statuetta bronzea detta \u201cl'offerente\u201d, oggi conservata al British Museum di Londra. Infine, il reperto forse pi\u00f9 importante: il famoso Cippo di Settimello. Si tratta di un monumentale cippo scolpito in pietra che doveva esser posto sopra un tumulo funerario, da prima conservato al Museo Archeologico di Firenze \u00e8 oggi collocato nella villa Corsini di Castello.\nArriviamo dunque al periodo della dominazione romana. Le tracce pi\u00f9 evidenti lasciate dai latini sono di tre tipi: assetto del territorio, ritrovamenti archeologici e toponomastica. Dalla fondazione della colonia di \"Florentia\" tra il 30 e il 15 a.C. deriv\u00f2 una generale opera di riorganizzazione della piana circostante. Le zone paludose furono in gran parte bonificate e le terre a nord e a sud dell'Arno fino al pistoiese vennero sottoposte alla centuriazione. Partendo da un centro, come accadeva per disegnare la pianta viaria di citt\u00e0 e accampamenti, si tracciavano un cardo e un decumano sui quali si intersecavano in modo ortogonale altre linee che formavano quadrati con lati di circa 700 metri. Questi quadrati costituivano singole unit\u00e0 agricole che spesso venivano redistribuite tra i legionari veterani di guerra. Osservando dall'alto la piana a ovest di Firenze, tale suddivisione \u00e8 ancora ben visibile. Strade vicinali, fossi e confini di campi seguono le direttrici tracciate dagli antichi agrimensori.\nTutta la piana era in quel tempo attraversata dalla via Cassia che collegava Florentia con Pistoia, Lucca e il porto di Luni. La presenza di questo percorso \u00e8 testimoniata dai nomi dei luoghi. Terzolle, Quarto, Quinto, Sesto e Settimello non indicano altro che la distanza in miglia da Firenze. La Tabula Peutingeriana pone in corrispondenza del nono miglio la \"mansio\" (stazione di posta e cambio dei cavalli) denominata \"Ad Solaria\". Durante i lavori per la realizzazione di una rotonda nella zona detta \u201cil Rosi\u201d, sono venuti alla luce i resti di un grande complesso dotato di magazzini, cortile interno e un pozzo, databile al I-II secolo d.C. e identificato dagli studiosi proprio con la sopracitata mansio Ad Solaria. Non \u00e8 un caso che questa stazione di posta si trovasse in corrispondenza dell'incrocio tra la Cassia e una delle direttrici che andavano verso Nord (\u00e8 il percorso dell'attuale SP8) e valicato il Passo delle Croci, raggiungevano il Mugello ricollegandosi alla via Flaminia Militare. Di notevole interesse \u00e8 stato inoltre il ritrovamento nel 2003 dei resti di una villa-fattoria di et\u00e0 augustea poco oltre la localit\u00e0 detta \u201cLa Chiusa\u201d, tra la collina di Montedomini e il torrente Marina. Dagli scavi, condotti dalla Soprintendenza per i Beni Archeologici della Toscana, si \u00e8 potuto evidenziare che l'edificio fu occupato per tutta l'et\u00e0 imperiale e abbandonato nel periodo tardo antico a seguito di un incendio.\nVista la sua posizione geografica \u00e8 evidente che Calenzano, o meglio il primo nucleo che sarebbe diventato il paese attuale, aveva in quel periodo un'importanza strategica notevole, non solo per quanto riguarda la viabilit\u00e0. Pochi sanno infatti che proprio dalla frazione della Chiusa partiva l'acquedotto che riforniva d'acqua Florentia. Sar\u00e0 facile notare come \u201cChiusa\u201d sia un toponimo parlante, dal momento che ricorda la presenza dell'imboccatura dell'acquedotto che captava le acque del torrente Marinella di Legri, scelto dagli ingegneri romani per la sua portata costante durante tutte le stagioni. Si trattava di un'opera di alto livello tecnico realizzata nei primi anni del II secolo d.C., costituita in gran parte da un cunicolo interrato, a tratti ancora esistente, che usciva all'aperto nella zona di Rifredi e proseguiva fino alla citt\u00e0 su arcate. Calenzano ha gi\u00e0 nel nome un ricordo della presenza latina: il suffisso -\"ano\" \u00e8 indice certo di fondazione romana. Un'ipotesi non accertata faceva derivare il nome del paese da quello di un'antichissima famiglia fiorentina, i \"Calenzia\", che avrebbe posseduto terre in questa zona. Sembra per\u00f2 pi\u00f9 probabile che il toponimo tragga origine dal nome proprio di persona latino \"Calentius\". Nell'et\u00e0 tardoantica e nell'alto medioevo si verifica anche a Calenzano quel fenomeno di \u201cvuoto documentario\u201d comune a tante parti d'Europa. Di nuovo pu\u00f2 esserci d'aiuto la toponomastica: \u201ccastellare\u201d, \u201ccastiglione\u201d, \u201ccastellaccio\u201d indicano con molta probabilit\u00e0 la presenza di insediamenti militari bizantini e longobardi. \u201cSalenzano\u201d un piccolo abitato posto in posizione elevata a nord di Legri, trarrebbe origine da \"sala\", termine longobardo che indicava prima una casa da signore e conseguentemente una propriet\u00e0 terriera. A seguito del crollo del sistema statale romano, vengono meno le condizioni che rendevano possibile un'adeguata manutenzione delle vie consolari. Le zone pianeggianti sono soggette all'azione di bande di briganti e ai periodici straripamenti del torrente Marina. Pertanto si inizia a usare maggiormente una viabilit\u00e0 di crinale, che corre e valica le creste montuose.\nNei primi secoli dell'alto medioevo al sistema insediativo e produttivo della \"villae\", sorto in et\u00e0 imperiale, si sostituisce gradualmente quello che fa capo alle pievi. I tre plebati pi\u00f9 antichi del territorio di Calenzano sono quello di San Donato, di Santa Maria a Carraia e di San Severo a Legri, tutti fondati tra il X e l'XI secolo. La chiesa di San Niccol\u00f2, all'interno del borgo fortificato del castello, diverr\u00e0 pieve solo nel 1799, distaccandosi dal plebato di San Donato. La testimonianza architettonica pi\u00f9 rilevante per l'alto medioevo \u00e8 costituita senz'altro dalla pieve romanica di San Severo a Legri. Citata per la prima volta in documenti del X sec. ma probabilmente di fondazione pi\u00f9 antica, forse addirittura risalente al V-VI secolo. La chiesa, cos\u00ec come il vicino castello, possesso dei conti Guidi, sorgeva sull'antica via (uno dei percorsi \u201cdi crinale\u201d di cui parlavamo prima) che dalla valle del torrente Marinella, risalendo i contrafforti montuosi arrivava nella localit\u00e0 detta \u201cIl Carlone\u201d, nei pressi di Vaglia e quindi in Mugello.\nIl Basso Medioevo.\nValicato il grande spartiacque cronologico dell'anno Mille, incontriamo il primo documento in cui \u00e8 citato il nome \u201cCalenzano\u201d. Si tratta di una bolla di papa Innocenzo II del 1134 in cui si nomina la \"\"curtem de Calenzano\". La seconda attestazione \u00e8 costituita da un editto dell'imperatore Enrico VI del 1191 in cui il figlio di Federico Barbarossa conferma ai conti Guidi da Modigliana i loro possessi in Toscana, tra i quali compaiono: \"Kalenzanum cum tota curte sua; quidquid habet in monte Morello, quartam partem Castri de Ligari\"\". Proprio alla potente famiglia comitale dei Guidi si deve con ogni probabilit\u00e0 il primo incastellamento della collina di Calenzano. Questo nucleo originario del castello assunse nel XII secolo una notevole importanza strategica, situato com'era al confine tra due diocesi, quella di Firenze e Pistoia (Prato lo diventer\u00e0 solo nel 1653) e i domini feudali dei gi\u00e0 citati Guidi, dei conti Alberti, che controllavano la Val di Bisenzio, e degli Ubaldini, signori ghibellini del Mugello. Risalgono al XIII secolo le prime menzioni di Calenzano inteso come \u201ccastello\u201d. Ne troviamo traccia nel \"Libro di Montaperti\" del 1260 e nel \"Libro degli Estimi\" del 1269. In questa seconda fonte in particolare si descrivono i danni subiti dai guelfi di Firenze dopo la sconfitta nella battaglia di Montaperti ad opera dei ghibellini, i quali provocarono ingenti distruzioni anche al castello di Calenzano.\nDai Guidi il castello pass\u00f2 sotto la giurisdizione del vescovo di Firenze e infine agli inizi del '300 divenne possesso della Repubblica di Firenze. \u00c8 interessante notare che altri tre castelli erano dislocati lungo la Val di Marina: Quello di Combiate, presso il Passo delle Croci, di cui non resta traccia, difendeva l'accesso alla piana da nord; quello di Legri, gi\u00e0 possesso dei conti Guidi poi dei Figiovanni e dei Cattani-Cavalcanti, restaurato in anni recenti in stile neogotico \u00e8 oggi residenza privata; e il castello di Travalle, anch'esso antico feudo dei Guidi. La propriet\u00e0 di quest'ultimo, divisa tra i Tosinghi e i Lamberti, fu acquistata dal Comune di Firenze nel 1225. Passato quindi all'antica famiglia dei Corbinelli, a loro rimase per tutto il '600. Da allora il \u201ccastellaccio\u201d di Travalle, come viene chiamato, costituisce uno dei poderi della grande villa fattoria prima degli Strozzi Alamanni, poi dei Ganucci Cancellieri. Ai castelli si affiancavano nel controllo del territorio numerose torri d'avvistamento, come la torre di Collina, la \u201cTorraccia\u201d o la torre di Baroncoli.\nIl fatto storico pi\u00f9 rilevante che riguarda il castello avvenne la notte tra il 4 e il 5 ottobre 1325. Le milizie ghibelline del condottiero lucchese Castruccio Castracani, reduci dalla vittoriosa battaglia di Altopascio, attaccarono e incendiarono le fortificazioni senza incontrare resistenza durante la loro avanzata su Firenze. In quel secolo di guerre continue che fu il '300, Calenzano sub\u00ec nuovamente gravi devastazioni. Nel 1351 fu assediato e danneggiato dalle truppe dei Visconti di Milano guidate da Giovanni di Oleggio. A quel punto la Repubblica fiorentina, consapevole di non poter rinunciare a una roccaforte che era la vera porta d'accesso alla piana fiorentina da ovest, decise di prendere provvedimenti. Le strutture difensive furono consolidate e ampliate, facendo assumere alla cerchia muraria la conformazione che conserver\u00e0 per i secoli a venire. Questi dispendiosi lavori si dimostrarono efficaci quando nel 1363 i pisani, fiancheggiati dai mercenari inglesi di Giovanni Acuto, imperversarono per il contado di Firenze, depredando e saccheggiando. Le mura del castello resistettero e fornirono riparo anche agli abitanti della vicina Sesto. In quello stesso anno il Comune di Firenze deliber\u00f2 un ulteriore rafforzamento delle opere di difesa e decret\u00f2 il divieto assoluto per gli abitanti, pena una multa di libbre di fiorini piccoli, di costruire o abitare case o capanne addossate alle mura del castello o in un perimetro di 200 braccia intorno ad esse.\nTra gli ultimi decenni del '300 e i primi del '400 il castello di Calenzano raggiunse l'apice del suo splendore, sia a livello economico che militare. Ma come spesso accade, dopo il massimo momento di gloria arriva, seppur lentamente, il declino. Dopo che la Repubblica fiorentina ebbe esteso e consolidato i suoi domini in Toscana, il castello di Calenzano perse l'importanza strategica che aveva acquisito nei secoli precedenti e da avamposto militare si trasform\u00f2 progressivamente in centro abitativo a carattere agricolo. Gi\u00e0 nel 1452 la magistratura dei Dieci di Balia dovette prendere provvedimenti per far riparare nuovamente le strutture difensive. \"Rimaste cos\u00ec ferme per i secoli a venire, nella loro configurazione tipicamente medievale, le mura di Calenzano ebbero da respingere solo gli assalti del tempo, che portava la rovina delle pietre, e quelli abbastanza modesti per la verit\u00e0, degli uomini che costruivano sopra le mura\".\nAl 1411 risalgono i primi statuti della Lega e Comune di Calenzano, conservati nell'Archivio di Stato di Firenze. Vi sono contenute le norme, aggiornate a pi\u00f9 riprese nel 1516, 1594 e 1635, riguardanti i vari aspetti della vita pubblica: l'elezione dei rettori a capo di ogni \u201cpopolo\u201d, degli otto consiglieri che reggevano la comunit\u00e0, la riscossione delle tasse, dei dazi e l'amministrazione della giustizia. Firenze esercitava il suo controllo amministrativo e militare sul territorio tramite un Capitano, affiancato da un Podest\u00e0. \nNel 1512 Calenzano non fu toccato per sua fortuna dalle truppe papaline e dai mercenari spagnoli autori del famoso Sacco di Prato, che misero a ferro e fuoco anche Campi Bisenzio. In quel tragico frangente che fu l'assedio di Firenze del 1529-1530, sappiamo che il castello venne usato come piazzaforte militare nel contado, senza tuttavia subire danni: \"si tenne per fortezza et ne fu commissario Agnolo Anselmi, cittadino fiorentino\". Se, come abbiamo visto, l'importanza militare del borgo fortificato era gi\u00e0 diminuita nel secolo precedente, Calenzano dopo la proclamazione del Granducato sotto Cosimo I, perse definitivamente ogni rilevanza strategica. Le torri vennero affittate a privati che ne fecero abitazioni, mentre i terreni furono usati a scopi agricoli.\nL'Et\u00e0 moderna.\nGiunti a questo punto della nostra breve narrazione vediamo come nel corso del '400 si verifica un altro fondamentale cambiamento nel sistema di controllo e gestione del territorio. Venuta meno, lo si \u00e8 gi\u00e0 sottolineato, l'esigenza di mantenere piazzeforti militari nel contado, l'organizzazione socio-economica e degli insediamenti non ha pi\u00f9 al centro i castelli, ma bens\u00ec le ville-fattoria appartenenti a potenti famiglie fiorentine o originarie della campagna stessa. Sia che fossero nobili di antica data o borghesi arricchiti con la mercatura e le operazioni finanziarie, a partire dal XV secolo, gli esponenti dei ceti elevati iniziarono a reinvestire i loro ingenti capitali acquistando o ampliando \u201ccase da signore\u201d e poderi, spesso di grandi dimensioni, lavorati dai contadini con le loro famiglie.\n\u00c8 l'inizio della mezzadria, quel regime di conduzione delle terre coltivabili che caratterizzer\u00e0 la Toscana e non solo fino a tutta la prima met\u00e0 del Novecento e che tanta parte ebbe nelle formazione nell'identit\u00e0 socio-culturale delle nostre campagne. All'interno di questo nuovo contesto prese avvio, tra XV e XVI secolo, quella che potremo definire come fase preindustriale. Gli impianti messi in opera a quel tempo erano soprattutto mulini ad acqua e fornaci, la cui attivit\u00e0 si legava al lavoro agricolo e all'economia della villa-fattoria. Dai documenti del tempo risulta che a Calenzano erano attivi ben 23 mulini, dei quali 18 funzionavano ancora ai primi del Novecento. Le fornaci, che tanta parte avranno nello sviluppo industriale del territorio nel XX secolo, erano 20 e almeno 10 di queste sorsero per le esigenze delle ville padronali. Vi si producevano infatti oltre ai laterizi anche orci e altri recipienti in terracotta. Da una di queste, ubicata nella zona di Settimello e di propriet\u00e0 dei Ginori, nel 1573 arriv\u00f2 a Firenze la calcina necessaria alla ricostruzione del ponte di Santa Trinita.\nVerso il 1575 Giovanni Battista Cavalcanti impiant\u00f2 un opificio per la fabbricazione della carta in un luogo che da quel momento prese il nome di \u201cFogliaia\u201d. L'impresa per\u00f2 non ebbe fortuna a causa del regime incostante del torrente Marina, le cui acque erano state incanalate per azionare i magli. La coltivazione del gelso e la lavorazione della seta presero avvio nello stesso periodo, ma si diffusero maggiormente in Toscana a partire dalla seconda met\u00e0 del XIX secolo. Possiamo far rientrare in questa fase di pre-industrializzazione anche l'allevamento del bestiame, lo sfruttamento razionale dei boschi e la produzione di vino e olio d'oliva.\nMolte furono le famiglie illustri che ebbero tra i loro possessi case e terreni nel castello di Calenzano e nel territorio circostante. Una su tutte i Ginori, la cui storia \u00e8 legata a doppio filo con quella di questo spicchio di Toscana. Gino di Benvenuto, originario del popolo di San Niccol\u00f2 (la chiesa castellana), ne fu il capostipite agli inizi del XIV secolo. Proprietari di molte case dentro le mura del castello e terreni nella pianura circostante, secondo il catasto fiorentino del 1427 i Ginori risultarono la famiglia pi\u00f9 ricca di Firenze. Agli inizi del '500 costruirono lungo il perimetro delle vecchie mura orientali, inglobate nei nuovi edifici, la villa conosciuta ancora col loro nome. Interessante esempio di architettura rinascimentale, si contraddistingue per la semplicit\u00e0 e l'eleganza delle linee, inconfondibile col biancore dei suoi intonaci che spicca nel verde intenso degli ulivi e dei cipressi circostanti. Oltre ai Ginori molte altre famiglie di alto lignaggio ebbero la loro origine a Calenzano. Tra quelle pi\u00f9 antiche troviamo gli Scali, i Tosinghi (o Della Tosa), i Bonaccorsi e i Cavalcanti. Appartenevano invece al ceto mercantile gli Arrighetti, i Benvenuti, gli Onorati, i Marucelli e gli stessi Ginori.\nUna delle caratteristiche che contraddistinguono il territorio di Calenzano \u00e8 quella di aver conservato molto del suo passato contadino, sia a livello paesaggistico che architettonico, nonostante l'espansione urbanistica e demografica che ha interessato l'area soprattutto a partire dagli anni settanta. Adagiate su colline sapientemente modellate dal lavoro dell'uomo, o su terreni fertili e ricchi, fanno bella mostra di s\u00e9 tante di quelle ville a cui accennavamo poc'anzi. Alcune svolgono ancora oggi la funzione di azienda agricola per cui erano state costruite e in molte si produce l'olio extravergine d'oliva vanto dell'enogastronomia locale. \nTroppo lungo e dispersivo sarebbe in questa sede ricordare tutte le grandi tenute signorili che abbelliscono la campagna di Calenzano. Ci limiteremo pertanto a ricordare solo le pi\u00f9 notevoli dal punto di vista storico e architettonico. La villa Ginori a Collina, perfetto esempio di villa-fattoria cinquecentesca, situata su un colle in posizione panoramica domina il lato sinistro della val di Marina. Costruita nel '500 dalla ricca famiglia fiorentina dei Salviati -pare che vi abbia lavorato anche Baccio Bandinelli- su una preesistente torre medievale degli Aliotti, pass\u00f2 per un brave periodo ai principi Borghese di Roma, dal 1794 al 1843. A quel tempo fu acquistata da Marianna, figlia del marchese Lorenzo Ginori Lisci, che pens\u00f2 di utilizzare i fitti boschi che tuttora la circondano come riserva di legname per alimentare i forni della prestigiosa Manifattura di porcellane di Doccia. La fattoria appartiene oggi ai parenti dell'ultimo marchese Paolo Venturi Ginori Lisci, scomparso nel 2000. Vi si producono olio extravergine d'oliva, vino e legname. Nei pressi della villa, collegato al giardino da un insolito cavalcavia, \u00e8 posto l'oratorio della Visitazione, costruito nel '500 e interamente affrescato da Bernardino Poccetti.\nLa villa fattoria di Volmiano \u00e8 incastonata tra le pendici occidentali di Monte Morello, a poca distanza dall'abitato di Legri. Se il nome tradisce un'origine romana, il nucleo della fattoria si svilupp\u00f2, cos\u00ec come accadde per Collina, intorno a una torre medievale. Di propriet\u00e0 dell'importante famiglia fiorentina dei Cerretani fin dal '400, pass\u00f2 poi ai Gondi Cerratani e fu acquistata infine nel 1929 da Luisa Citernesi, Nei pressi della villa si conservano un piccolo oratorio gentilizio dedicato a San Giovanni Decollato con affreschi della scuola di Filippo Lippi e una fontana costruita nel Settecento.\nInfine la principesca villa fattoria di Travalle, frazione di Calenzano racchiusa in una valletta ai piedi dei monti della Calvana. Proprio da questi monti scendono numerosi rivi che la rendono fertile e ricca d'acqua. Qui gli Strozzi, che da secoli vi possedevano case coloniche e poderi, costruirono la sfarzosa villa fattoria, abbellita da un giardino all'italiana con statue barocche, una fontana, un ninfeo e dotata di tutti gli annessi che la rendevano un'azienda funzionale, quali le stalle, i fienili, il frantoio, la cantina, le serre e le limonaie, oltre alla cappella privata. Alla fine del '600 la villa e le propriet\u00e0 che le facevano capo passarono ai Rucellai, poi agli Incontri, ai Pandolfini, di nuovo agli Strozzi, in particolare al ramo degli Strozzi Alamanni e infine ai Ganucci Cancellieri di Pistoia.\nIntorno alle ville fattoria dei ricchi signori locali o fiorentini si aggregarono i tanti poderi in cui si era frammentato il territorio a partire dal '400. Queste propriet\u00e0 di famiglie nobili o che comunque vantavano potenza e prestigio, erano di sovente esentate dal pagamento delle tasse. Il fisco era invece molto gravoso per i piccoli possidenti che a stento riuscivano a ricavare dalla terra quel tanto che bastava per sopravvivere. Lo si evince dalla generale indigenza delle parrocchie rurali, intorno alle quali era radunata la popolazione.\nDurante il '600 non si registrano eventi di particolare rilievo che riguardano il nostro territorio. La vita dovette scorrere relativamente sonnacchiosa e tranquilla in questo secolo che fu contraddistinto per la Toscana, cos\u00ec come per il resto d'Europa, da una generale crisi economica e demografica.\nIl secolo dei lumi - il Settecento- si apre invece con un avvenimento degno di nota. Seppur non vi siano prove certissime, pare che il marchese Carlo Ginori, fondatore della Manifattura di porcellane di Doccia nel 1735, avesse condotto i primi esperimenti di cottura con l'aiuto di maestranze fatte venire espressamente da Vienna, nella fornace che la sua famiglia possedeva ai piedi del castello di Calenzano. Il paese e il suo contado godettero certamente dei benefici delle numerose riforme portate avanti da Pietro Leopoldo, secondo granduca della dinastia lorenese. Tra tutte ricordiamo l'abolizione dei dazi interni sul commercio del grano e dei limiti alla produzione di pane, la soppressione delle corporazioni medievali, ostacolo allo sviluppo di un libero mercato e dei conventi, oltre che di molti enti e compagnie religiose ritenute improduttive, la fine degli antichi privilegi e vincoli feudali e la redazione di un nuovo catasto. Un'opera questa che proseguir\u00e0 sotto la dominazione francese e sar\u00e0 ultimata dal granduca Leopoldo II negli anni venti dell'Ottocento. \nSullo scorcio finale del Settecento il vento della Rivoluzione Francese attraversa le Alpi e soffia impetuoso anche sulla Toscana. Il 25 marzo 1799 le truppe francesi di Napoleone occupano Firenze e il granduca Ferdinando III parte per l'esilio a Vienna. Dopo una brevissima restaurazione, dal marzo del 1800 i francesi controlleranno stabilmente la Toscana, trasformata prima in Regno d'Etruria e governata dai Borbone-Parma dal 1801 al 1807 e successivamente inglobata nell'Impero come Provincia. Il territorio venne diviso in tre Dipartimenti: Arno, Mediterraneo e Ombrone. Il nostro Comune rientr\u00f2 nel Dipartimento dell'Arno e fino al 1814, anno della caduta di Bonaparte dopo la sconfitta subita nella battaglia di Lipsia, fu amministrato da un \"maire\" -un sindaco- come veniva chiamato con termine francese. Bisogna, giunti a questo punto, fare una piccola digressione tornando indietro nel tempo fino alla met\u00e0 del '500, per vedere quali furono i maggiori cambiamenti che riguardarono l'amministrazione di Calenzano. Dall'epoca di Cosimo, primo granduca di Toscana, la comunit\u00e0 di Calenzano aveva perso la sua autonomia ed era passata sotto la giurisdizione del podest\u00e0 di Campi. Un suo notaio veniva una o due volte la settimana \"a rendere ragione\", cio\u00e8 a sbrigare le questioni di pubblica amministrazione che gli competevano. Il Comune riacquister\u00e0 la sua autonomia solo nel 1809, all'inizi\u00f2 del mandato del primo \"maire\", il farmacista Giuseppe Cecchi. In questo periodo il centro della vita sociale ed economica di Calenzano si sposta progressivamente dal vecchio e cadente castello alla pianura. Si tratta per\u00f2, come vedremo, di uno spostamento lento e non definitivo, che riguarda in primis la sede del municipio che nel giro di circa quarant'anni cambia tre volte ubicazione. Proprio seguendo questi spostamenti, si pu\u00f2 ricostruire la storia dello sviluppo sociale ed economico di Calenzano nel XIX secolo. Il sindaco farmacista Cecchi aveva delle propriet\u00e0 nella frazione di Chiosina e perci\u00f2 la sede del \"maire\" venne stabilita in un edificio situato vicino al ponte sul torrente che dava il nome al luogo stesso. Quando invece divenne \"maire\" il signor Giuseppe Frittelli, esponente di una famiglia arricchita di recente, la sede del potere politico e amministrativo torn\u00f2 sul colle del castello, in quella stessa villa Arrighetti che aveva ospitato la podesteria cinquecentesca. L'edificio fu scelto perch\u00e9 i Frittelli in quegli anni erano divenuti proprietari di terre e case situate a Calenzano Alto. A loro si deve la costruzione del primo nucleo di quello straordinario complesso architettonico in stile eclettico che diventer\u00e0 a cavallo tra Ottocento e Novecento la villa Vespasiana, conosciuta oggi col nome di villa Peragallo.\nL'Et\u00e0 contemporanea.\nFurono anni quelli della prima met\u00e0 del XIX secolo di forte espansione per la Manifattura di Porcellane Ginori a Doccia. Basti pensare che nel 1873 gli addetti erano 500, diventati 1500 nel 1896 all'atto della fusione con la Richard di Milano. Si ritenne allora che Settimello, la frazione pi\u00f9 popolosa di Calenzano, potesse espandersi e beneficiare dei vantaggi portati dalla crescita dell'industria sestese. Per ci\u00f2 nel 1854 venne decisa la costruzione di una nuova sede comunale, in localit\u00e0 Carpugnane, a poca distanza dalla vecchia sede del \"maire\" napoleonico. Le cose per\u00f2 non andarono nel modo sperato. Settimello non si ingrand\u00ec tanto quanto era previsto e il benessere derivante dalla floridezza della Manifattura di Doccia, and\u00f2 soprattutto a vantaggio della vicina Sesto. A questo si aggiunse un calo demografico dovuto in parte anche a un'epidemia di colera. Nel 1850 gli abitanti erano , mentre dieci anni dopo erano scesi a . A partire dal 1865 la popolazione di Calenzano torn\u00f2 a crescere, ma in modo lento e graduale. Una crescita a cui contribu\u00ec il basso numero di calenzanesi che emigrarono all'estero. Dai abitanti del 1865, si pass\u00f2 ai del 1924.\nLa principale attivit\u00e0 economica di Calenzano rest\u00f2 per tutta la seconda met\u00e0 dell'Ottocento e per buona parte del Novecento l'agricoltura. Essa era per molti abitanti la pi\u00f9 importante, se non l'unica fonte si reddito. Accanto al lavoro dei campi acquis\u00ec un certo rilievo l'industria, o per meglio dire la protoindustria, della lavorazione della paglia. Tra gli addetti nell'industria della paglia nacquero le prime cooperative operaie che tra Sesto, Settimello e Calenzano riunivano complessivamente oltre 500 soci. Da una relazione del 1892 redatta dal Ministero dell'Agricoltura, Industria e Commercio veniamo a sapere che a Calenzano esistevano all'epoca 19 opifici in cui lavoravano 81 operai. Si trattava di industrie di piccole dimensioni in cui era ancora forte e marcata la presenza artigianale. Stando a un'altra relazione stilata nel 1906 dalla Camera di Commercio di Firenze, Calenzano era da considerarsi: \"quasi totalmente agricolo\" e la sua popolazione: \"\u00e8 per due terzi composta di coloni\". Veniva coltivato soprattutto frumento, in particolare il grano detto \"gentile\" e si ricavavano vino e olio dalle viti e dagli olivi impiantati sulle colline. \nParlando del mondo rurale non si pu\u00f2 non fare un accenno al ruolo fondamentale svolto nell'organizzazione socio-economica del territorio dalla mezzadria. Il contratto mezzadrile, abolito nel 1964, legava i coloni alla terra che lavoravano. Questo spiega in parte la scarsa emigrazione dalle campagne Toscane. Gli investimenti da parte dei proprietari terrieri erano bassi e la produzione volta in gran parte all'autoconsumo. Secondo una tesi consolidata la mezzadria impediva indirettamente la nascita di un moderno tessuto industriale, proprio a causa della cristallizzazione della societ\u00e0 che si generava in questo regime di dipendenza tra colono e padrone. \nTra la fine del XIX e l'inizio del XX secolo iniziarono a sorgere le attivit\u00e0 che pi\u00f9 di tutte caratterizzeranno il panorama paesaggistico e industriale di Calenzano fino agli anni settanta: l'estrazione di minerali non ferrosi e la conseguente produzione in fornaci di calce e cemento. Sul territorio comunale sono state attive fino a dieci cave e due grandi impianti industriali per la lavorazione dei materiali lapidei. Il primo fu il cementificio C.I.M.A. impiantato nella frazione di Settimello, sfruttando la vicinanza delle cave poste nelle colline retrostanti. \u00c8 ancora oggi in attivit\u00e0 e fa parte del gruppo Buzzi Unicem. Il secondo, collocato nei pressi della stazione ferroviaria, per beneficiare del trasporto via treno, fu il cementifico Valmarina, realizzato su iniziativa dell'ing. Stefanutti nel 1914. Grazie all'impiego di un nuovo tipo di forni vi si arrivarono a produrre fino a quintali di cemento l'anno. Questo stabilimento \u00e8 stato invece smantellato all'inizio degli anni settanta. Era l'evoluzione su larga scala e con l'uso di moderne tecnologie di un tipo di lavorazione gi\u00e0 presente da secoli a Calenzano. Ricordiamo le numerose piccole formaci adibite alla produzione di laterizi, orci e conche delle quali abbiamo gi\u00e0 detto.\nNegli ultimi anni dell'800 inizi\u00f2 a costituirsi una nuova frazione, incastonata tra i colli del Castello e di San Donato. L'abitato venne chiamato \"il Donnini\" dal cognome del proprietario della prima casa che vi si edific\u00f2. Era costui un certo Torello Donnini, arricchitosi proprio grazie alla lavorazione della paglia. Questa frazione sar\u00e0 destinata a diventare quello che \u00e8 ancora oggi il centro di Calenzano. La sede comunale, a met\u00e0 strada tra il nuovo nucleo e la frazione di Settimello, rimase quindi isolata e decentrata, iniziando a mostrare l'inadeguatezza a svolgere al meglio le sue funzioni. In epoca fascista, dopo un lungo dibattito e ben otto progetti presi in visione, fu scelto di costruire il nuovo palazzo comunale al Donnini. Il municipio venne ultimato nel 1936 e svolge ancora oggi le sue funzioni, affiancato dal moderno polo istituzionale, inaugurato nel luglio del 2011. Durante la Grande Guerra partirono da Calenzano ben 850 giovani diretti al fronte. Un numero molto alto se pensiamo che gli abitanti erano meno di . 681 fecero ritorno, 169 \"mancarono ai vivi\", come si usava scrivere allora per comunicare ai familiari la perdita di un parente, evitando di pronunciare il termine \"morte\" per alleviare la pena.\nIn epoca fascista, oltre alla costruzione del nuovo municipio, furono intraprese altre opere di pubblica utilit\u00e0: il rifacimento generale delle strade, una nuova illuminazione, il primo collegamento via autobus con Firenze, i ben noti incentivi alla produzione agricola e alla vita rurale. Grazie alla generosit\u00e0 dei coniugi Dandolo e Giulia Matt\u00f2li, nobili proprietari della villa Ginori al Castello, venne costruito il primo acquedotto, inaugurato addirittura alla presenza dell'arcivescovo di Napoli.\nI vantaggi materiali di cui pot\u00e9 godere la popolazione - in larghissima parte ancora tutta legata al lavoro dei campi - ebbero come contropartita le costrizioni, i soprusi e il controllo di ogni aspetto dell'esistenza che comporta il vivere sotto un regime totalitario. Quegli tra le due Guerre furono anche gli anni di massimo splendore per Villa Peragallo, lo straordinario complesso di edifici in stile eclettico con parco monumentale, gi\u00e0 di propriet\u00e0 dei Targioni, esempio unico in provincia di Firenze, che occupa tutta la parte meridionale della collina del Castello. In questo suggestivo scenario si svolgevano feste paesane e processioni religiose, come quella delle Quarantore. Oggi purtroppo, dopo un trentennio di colpevole abbandono, gli edifici versano in un grave stato di decadenza.\nLe sofferenze e le privazioni degli anni della Seconda Guerra Mondiale hanno lasciato un ricordo indelebile nella popolazione, rimasto ancora vivo grazie alla memoria degli anziani sopravvissuti. A partire dal novembre del 1943 Calenzano fu occupata dalle truppe germaniche che stabilirono il loro comando proprio a Villa Peragallo. Subito dopo l'8 settembre iniziarono a organizzarsi vari gruppi di resistenza, composti principalmente da giovani renitenti alla leva, ex prigionieri di guerra stranieri e dissidenti politici. Il loro principale teatro d'azione divennero Monte Morello e la catena della Calvana. Qui nell'isolato borgo di Valibona ebbe luogo il 3 gennaio 1944 la prima battaglia per la Resistenza in Toscana. Una piccola formazione partigiana di 17 uomini, guidata da Lanciotto Ballerini, riusc\u00ec a fronteggiare oltre 150 militi fascisti. Nello scontro per\u00ec assieme a due compagni lo stesso Ballerini, poi decorato con la Medaglia d'Oro al Valor Militare. Il loro sacrificio permise la fuga degli altri membri del gruppo d'azione.\nLa presenza della linea ferroviaria e dei due grandi cementifici di cui abbiamo parlato, rendevano Calenzano una zona rilevante dal punto di vista strategico. A pi\u00f9 riprese gli aerei alleati, in particolare tra luglio e settembre '44, sganciarono le loro bombe, nel tentativo di interrompere le comunicazioni del nemico e provocando allo stesso tempo distruzioni e morti tra i civili. La popolazione trovava rifugio nei boschi, nelle grotte carsiche della Calvana, o nelle gallerie scavate nelle cave retrostanti al cementificio Marchino di Settimello. Non mancarono le ruberie, i rastrellamenti e le esecuzioni sommarie da parte dei nazifascisti.\nLa Liberazione arriv\u00f2 finalmente il 6 settembre.\nDal dopoguerra a oggi.\nIl periodo della ricostruzione fu duro e pieno di difficolt\u00e0, cos\u00ec come per il resto del Paese. Strade e ponti erano gravemente danneggiati e oltre 500 persone non avevano pi\u00f9 una casa in cui abitare. Malgrado le distruzioni materiali e morali, si ebbe una ripresa della vita politica democratica incentrata intorno ai partiti che avevano contribuito alla Lotta di Liberazione. In un contesto cos\u00ec problematico, sia a livello economico che sociale, nel 1947 arriv\u00f2 a Calenzano un giovane sacerdote fresco di seminario, il cui nome sarebbe rimasto indissolubilmente legato a quello della comunit\u00e0: Don Lorenzo Milani.\nNel 1957 Calenzano venne classificato \"zona depressa\", un importante incentivo per l'insediamento di nuove imprese che godevano dell'esenzione totale delle imposte dirette per i primi dieci anni di attivit\u00e0 e la possibilit\u00e0 di accedere a finanziamenti agevolati. Oltre a ci\u00f2 la vicinanza con Prato e Firenze, la storica presenza della linea ferroviaria, e soprattutto a partire dal 1961, i vantaggi derivanti dal passaggio dell'Autostrada del Sole, contribuirono in modo determinante a un rapido sviluppo dell'economia del territorio. Caratteristica peculiare di Calenzano era quella di aver il maggior numero di addetti impiegati in industrie medio-grandi rispetto agli altri comuni dell'area fiorentina. I settori pi\u00f9 rilevanti erano quello laniero -non serve ricordare ulteriormente il forte legame con Prato- la carpenteria metallica, la lavorazione dei minerali non ferrosi per produrre calce e cemento e la costruzione di mezzi di trasporto, soprattutto camper e piccoli veicoli industriali. A partire dagli anni cinquanta l'industria calenzanese comincia a diversificarsi: le cementizie perdono la loro preminenza e si affacciano sulla scena nuove manifatture legate al tessile e alla meccanica -come abbiamo gi\u00e0 visto- ma anche alla confezione di capi d'abbigliamento.\nQuesto slancio proseguir\u00e0 forte e continuo almeno fino all'inizio degli anni settanta, quando il numero delle imprese presenti sul territorio ha cominciato a decrescere. \nLa fase post industriale, iniziata alla fine degli anni ottanta, \u00e8 ancora in corso. Se da una parte si \u00e8 ridotto il numero delle ditte che \"producono\", dall'altra molte sono le nuove imprese, anche di rilevanza nazionale, che offrono servizi -in primis la spedizione di merci- che hanno scelto Calenzano per la presenza del casello autostradale situato a poca distanza da Firenze. Ancora nel 2007 il numero di lavoratori per azienda era in media il pi\u00f9 alto dell'area fiorentina.\nVoltandoci indietro possiamo vedere come negli ultimi sessant'anni il volto di Calenzano sia radicalmente mutato. Con la fine della mezzadria e l'inizio di una vera fase di moderna industrializzazione l'agricoltura ha ceduto per sempre il passo e, pur non scomparendo, la sua importanza si \u00e8 ridotta drasticamente. Un mondo fatto di tradizioni, usi, costumi, legami interpersonali e valori antichi \u00e8 scomparso irrimediabilmente. A questo fanno da contraltare i vantaggi materiali, sociali e il maggiore benessere di cui tutti abbiamo potuto godere. Per fortuna: \"la gran parte del territorio di Calenzano \u00e8 rimasta pressoch\u00e9 congelata a un livello di sviluppo antecedente le ultime drastiche trasformazioni portate nella piana dall'insediamento industriale\". Si verifica quindi un particolare dualismo tra la montagna, i boschi, le colline ricoperte di viti e ulivi, i campi coltivati e la pianura industrializzata, che rende ancora oggi Calenzano \"kal\u00f2n \u00e1nthos\", un bel fiore.\nMonumenti e luoghi d'interesse.\nCalenzano offre molteplici attrattive di interesse culturale. Sul suo territorio sono presenti pievi, chiese, ville, torri e castelli di notevole pregio storico-artistico. La principale attrazione \u00e8 Calenzano Alto, il borgo medievale col suo castello. In localit\u00e0 Settimello si estende il Parco del Neto, nell'800 gi\u00e0 parco della villa dei conti Gamba. Il paesaggio stesso \u00e8 una risorsa turistica importante. La frazione di Travalle con il suo parco agricolo, quella di Sommaia con i terrazzamenti ricoperti da ulivi, i casolari e le ville fattoria che punteggiano il territorio, costituiscono un perfetto esempio di ambiente rurale toscano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nCalcio.\nLa principale squadra di calcio della citt\u00e0 \u00e8 l'Athletic Calenzano Calcio.\nL'Athletic Calenzano Calcio, nasce nel 2018 dalla fusione fra la storica squadra cittadina dell'A.C.Calenzano e una piccola squadra militante in terza categoria, appartenente al comune della vicina Sesto Fiorentino, l'Athletic Sesto. L'estate del 2018 rappresenta dunque una svolta per il calcio calenzanese, con Il nuovo Athletic Calenzano che prende il posto del glorioso A.C. Calenzano nato nel 1966, cambiandone nome e stemma societario. L'Athletic Calenzano disputa le proprie partite casalinghe sul campo principale dell'impianto sportivo \"Paolo Magnolfi\" di Calenzano. L'impianto comprende anche un secondo campo in erba sintetica denominato \"Silvano Facchini\" in onore del primo Presidente della societ\u00e0, il settore giovanile del Calenzano calcio \u00e8 curato dalla folgor calenzano e dalla Scuola Calcio Lorenzo Donati (nata nel 2016 in memoria di un ex giocatore rossoblu scomparso a 27 anni in un incidente stradale) che segue i ragazzi dalla scuola calcio fino agli allievi.\nNella stagione 2002/2003 l'A.C. Calenzano vince il suo primo campionato di Eccellenza Toscana (Girone B), conquistando cos\u00ec la sua prima promozione in Serie D; dopo una prima buona stagione in tale serie, viene retrocesso nella stagione 2004/05. Nella stagione 2007/08 vince nuovamente il campionato d'Eccellenza e torna a partecipare alla Serie D per due anni, prima di retrocedere nuovamente.\nDopo 3 anni passati in Eccellenza senza grossi risultati, nella disastrosa stagione 2013/14 si classifica ultimo del suo girone e retrocede in Promozione, dopo un decennio passato a cavallo tra la Serie D e l'Eccellenza. In questo periodo, nel gennaio 2005, nasce anche il primo gruppo di sostenitori organizzati dell'A.C. Calenzano, gli ultras Piranha Korps Calenzano. I tifosi della squadra rossoblu, hanno come rivalit\u00e0 principale quella con la Sestese della vicina Sesto Fiorentino, mentre sono gemellati con i tifosi del Rieti, ed hanno amicizie con Aglianese e Rondinella. Per motivi di puro campanilismo, le partite tra Athletic Calenzano Calcio e la Societ\u00e0 Sportiva Dilettantistica Sestese Calcio, del vicino comune di Sesto Fiorentino, sono sentite come derby. Il derby fra Calenzano e Sestese viene definito \"Derby della Piana\", in riferimento ai comuni di Calenzano e Sesto Fiorentino, entrambi situati all'interno della piana fiorentina.\nSquadra della frazione di Settimello \u00e8 l'A.C. Settimello 1984 A.S.D., nata nel 1984.\nNella stagione 2011/2012 l'A.C. Settimello 1984 A.S.D., ha ottenuto la promozione in 1\u00aa Categoria grazie alla vittoria dei playoff di 2\u00aa Categoria imponendosi prima su Atletica Castello e su La Querce.\nNella stagione 2012/2013 l'A.C. Settimello 1984 A.S.D. milita nel girone B toscano di 1\u00aa Categoria.\nNella stagione 2015/2016 la squadra milita in 2\u00aa categoria. I colori sociali sono il nero ed il verde.\nLa societ\u00e0 include la squadra degli Juniores Provinciali e la squadra femminile, che milita in Serie D.\nLa terza squadra di calcio del comune \u00e8 l'A.S.D. Albacarraia Calcio 1997, militante in 2\u00aa Categoria nella stagione 2017/2018. I colori sociali sono il giallo ed il blu.\nLa quarta squadra di calcio di Calenzano \u00e8 la Polisportiva Carraia militante in 3\u00aa Categoria.\nAtletica.\nL'Atletica Calenzano \u00e8 iscritta alla FIDAL ed alla UISP partecipando a gare su pista e gare su strada.\nL'Atletica Calenzano \u00e8 stata fondata nel 1974 grazie all'impegno di un gruppo di podisti; l'attivit\u00e0 principale era costituita esclusivamente da corse su strada. Un anno dopo anno si \u00e8 potenziata e dal 1983 ha sviluppato il settore dell'atletica su pista con corsi di avviamento allo sport e di atletica leggera cos\u00ec raggiungendo livelli provinciale, regionale e nazionali. Inoltre, per mantenere l'attivit\u00e0 ad alti livelli per tutte le categorie da allievi in poi (il settore assoluto), la societ\u00e0 ha aderito alla Toscana Atletica Futura (settore maschile) ed alla Toscana Atletica Empoli Nissan (settore femminile) con le quali viene svolta l'attivit\u00e0 federale assoluta. Oggi la societ\u00e0 continua con successo la propria attivit\u00e0 nei C.A.S. e nell'agonistica, (in tutte le categorie federali e distinguendosi negli ultimi anni in molti CDS regionali sia su pista sia su strada nelle categorie giovanili pur avendo un bacino meno ricco da cui accingere per attirare atleti verso questo sport rispetto ad altre societ\u00e0 toscane), ed a partecipare all'attivit\u00e0 podistica.\nCultura.\nIstruzione.\nBiblioteca.\nIl 9 maggio 2015 \u00e8 stata inaugurata la nuova biblioteca comunale, denominata \"Civica\". La struttura sorge nei pressi del campus universitario e della nuova casa dello studente, intitolata a Margherita Hack. Dotata di una sala polivalente, di un anfiteatro all'aperto usati per convegni, spettacoli, proiezioni e concerti, e di moderni strumenti informatici multimediali, sta diventando di fatto, insieme al Teatro Manzoni, uno dei pi\u00f9 rilevanti centri di diffusione culturale della zona.\nGeografia antropica.\nFrazioni.\nNome di Ges\u00f9.\nPiccola localit\u00e0 il cui nome nasce da un grande stemma votivo di ispirazione cristiana, posto nella parete pi\u00f9 a ovest dell'ex stazione ferroviaria (da decenni abitazione privata) alla base del quale si legge la frase votiva: \"Nel Nome di Ges\u00f9 e di Maria\".\nLe Croci di Calenzano.\nSituata a 428 metri d'altitudine, \u00e8 la frazione pi\u00f9 elevata del comune. Geograficamente il passo de Le Croci di Calenzano segna la linea di demarcazione tra la dorsale appenninica tosco-emiliana e la pianura fiorentina, anche se il percorso si inerpica gradualmente, fin da quando ci si lascia alle spalle il centro di Calenzano. Questa frazione \u00e8, per gli abitanti delle zone limitrofe, una meta per scampagnate e passeggiate nelle afose giornate estive. In inverno essendo spesso battuta da venti di tramontana \u00e8 poco frequentata, se non come meta di ottimi ristoranti che offrono specialit\u00e0 toscane. Negli ultimi anni, numerosi insediamenti abitativi hanno visto la frazione divenire una zona residenziale di pregio.\nCarraia.\nLa frazione sorge presso l'antico guado che permetteva, a chi arrivava dalla piana pratese, dopo aver valicato i monti della Calvana, di attraversare la Marina per raggiungere la via \"maestra\" che saliva al passo delle Croci e arrivava in Mugello. La pieve di santa Maria, fulcro dell'abitato, aveva in origine la facciata rivolta verso il monte. Tra il 1940 e il 42 per ragioni di praticit\u00e0 ne fu capovolto l'impianto, ricavando l'entrata attuale in quella che un tempo era l'abside.\nLegri.\nIl centro abitato di Legri si raccoglie intorno all'antica pieve romanica di san Severo, la cui esistenza \u00e8 documentata fin dal X secolo, ma molto probabilmente risalente al V-VI secolo. Da qui passavano le antiche vie di crinale che costeggiando il torrente Marinella e risalendo i contrafforti occidentali di Monte Morello, portavano in Mugello. Il castello, un tempo feudo dei conti Guidi, dopo aver perso la sua funzione militare fu trasformato in fattoria. La vocazione agricola della frazione \u00e8 testimoniata dalla celebrazione il 17 gennaio della festa di sant'Antonio Abate, protettore degli animali, durante la quale il sacerdote benedice gli animali da cortile. Presso l'abitato \u00e8 presente un lago artificiale per la pesca sportiva alla trota.\nTravalle.\nQuesta piccola frazione \u00e8 incastonata tra le pendici orientali della Calvana e il colle detto \"Uccellaia\", dove di recente sono stati individuati i resti di una torre d'avvistamento medievale. Gli etruschi e i romani vi hanno lasciato varie testimonianze del loro passaggio. La terra fertile e la ricchezza di acque favoriscono lo sviluppo agricolo. L'abitato, rimasto sostanzialmente invariato nel suo aspetto rurale negli ultimi cento anni, \u00e8 stato costruito intorno alla grande villa fattoria degli Strozzi. Su una collinetta che sovrasta la villa sono situati la chiesa di santa Maria e il piccolo cimitero. Molti casolari, in gran parte facenti capo alla fattoria, punteggiano con le loro belle forme i colli circostanti e accrescono la bellezza naturale del luogo. Per l'alto valore naturalistico oltre 120 ettari di terreno nella frazione sono stati inseriti nel Parco Agricolo di Travalle.\nSettimello.\nCome \u00e8 facile intuire il nome della frazione, la pi\u00f9 popolosa del Comune, deriva dall'esser posta in corrispondenza del settimo miglio della strada romana che da Firenze conduceva a Pistoia. Vi passarono in precedenza anche gli etruschi, come testimonia il cippo votivo conservato oggi a Villa Corsini. Nel medioevo Settimello si sviluppa intorno alla chiesa di santa Lucia, sorta probabilmente su un'antica villa romana. Nel '500 l'abitato assume le caratteristiche che conserva ancora oggi e si espande verso le pendici di Monte Morello. All'inizio del Novecento viene costruita la grande cementizia C.I.M.A. poi Marchino, e oggi Buzzi Unicem, che nel secolo scorso ha dato lavoro a tanti settimellesi.\nEconomia.\nA Calenzano operano circa imprese e 635 ditte artigiane. Le attivit\u00e0 pi\u00f9 diffuse sono: il commercio all'ingrosso (314 soggetti), i lavori edili specializzati (193), il commercio al dettaglio (170), la fabbricazione di prodotti metallici (120), la lavorazione di prodotti agricoli e animali (76) e la fabbricazione di prodotti in pelle (75). Attiva e diffusa \u00e8 anche l'arte della ceramica, rinomata per la particolare personalizzazione della produzione.\nAmministrazione.\nSindaci.\nDi seguito \u00e8 presentata una tabella relativa alle amministrazioni che si sono succedute in questo comune.\nUltime elezioni.\nL'ultima tornata elettorale \u00e8 stata quella delle elezioni amministrative italiane del 2019 che ha eletto il sindaco Riccardo Prestini (PD). Si \u00e8 svolta nel giorno 26 maggio in cui si \u00e8 registrata un'affluenza del 72,67%"}
{"id": "236670", "revid": "484362", "url": "https://it.wikipedia.org/wiki?curid=236670", "title": "Crocefissione di san Pietro (Caravaggio)", "text": ""}
{"id": "236671", "revid": "1718925", "url": "https://it.wikipedia.org/wiki?curid=236671", "title": "Riccio", "text": ""}
{"id": "236673", "revid": "118593800", "url": "https://it.wikipedia.org/wiki?curid=236673", "title": "Gruppi di omotopia", "text": "In matematica, i gruppi di omotopia sono un oggetto algebrico che intuitivamente misura la quantit\u00e0 di \"buchi \"n\"-dimensionali\" di uno spazio. \nIl gruppo di omotopia pi\u00f9 usato \u00e8 il gruppo fondamentale, che corrisponde al caso \"n\"=1. Per \"n\"&gt;1 tali oggetti algebrici sono spesso difficilmente calcolabili anche per gli spazi topologici pi\u00f9 semplici, come ad esempio le sfere, e per questo motivo si usano spesso al loro posto i gruppi di omologia.\nDefinizione.\nOmotopia.\nScegliamo un \"punto base\" \"p\" nella sfera \"n\"-dimensionale \"Sn\", ed un altro punto base \"x\" in un dato spazio topologico \"X\". Definiamo quindi l'insieme \u03c0\"n\"(\"X\", \"x\") delle classi di omotopia relativa delle mappe \"f\" : \"S\"\"n\" \u2192 \"X\" continue tali che \"f\"(\"p\") = \"x\". In altre parole, consideriamo due tali mappe equivalenti quando sono deformabili l'una nell'altra tramite mappe che mandano sempre \"p\" in \"x\".\nEquivalentemente, possiamo definire \u03c0\"n\"(\"X\", \"x\") come l'insieme delle mappe continue dal cubo \"n\"-dimensionale [0,\u00a01]\"n\" in \"X\" che mappano tutto il bordo del cubo sul punto \"x\", a meno di omotopia relativa al bordo (cio\u00e8 due mappe sono equivalenti se sono deformabili l'una nell'altra tramite mappe che mandano sempre il bordo in \"x\").\nLe due definizioni sono equivalenti perch\u00e9 quozientando il bordo del cubo ad un punto si ottiene la sfera.\nStruttura di gruppo.\nPer \"n\" \u2265 1, l'insieme \u03c0\"n\"(\"X\", \"x\") \u00e8 in realt\u00e0 un gruppo con l'operazione che a due mappe \"f\" e \"g\", ne associa un'altra \"f\" * \"g\" che le \"incolla\" nel modo seguente: quozientando l'equatore di \"Sn\" ad un punto otteniamo un bouquet \"B\" di due sfere, e quindi una proiezione \"p\": \"Sn\" \u2192 \"B\" che manda tutto l'equatore nel vertice del bouquet. Mappando le due sfere del bouquet su \"X\" tramite \"f\" e \"g\" (in modo che il vertice sia il punto base), e componendo con la proiezione \"p\" ottengo una nuova mappa, che chiamo \"f\" * \"g\" (dobbiamo anche fissare un nuovo punto base sull'equatore).\nPossiamo descrivere questa operazione in modo pi\u00f9 rigoroso interpretando \"f\" e \"g\" come mappe dal cubo a \"X\": consideriamo lo spazio \nDefiniamo una funzione continua \"h: C \u2192 X\" nel modo seguente: sul cubo di sinistra \"h\" \u00e8 \"f\", mentre su quello di destra \u00e8 \"g\". Le due funzioni coincidono sulla parete in comune {1} x [0,\u00a01]n-1, che viene mappata tutta su \"x\". \nA questo punto \"strizziamo\" \"C\" per ottenere un altro cubo tramite la mappa\ne quindi definiamo finalmente \"f\" * \"g\" come \"h\" o \"s\". Notiamo che anche \"f\" * \"g\" manda tutto il bordo del cubo su \"X\", e quindi \u00e8 un elemento di \u03c0\"n\"(\"X\", \"x\"). Infine, si verifica che se \"f' \" e \"g' \" sono funzioni omotope a \"f\" e \"g\", la funzione composta \"f' \" * \"g' \" \u00e8 omotopa a \"f\" * \"g\": questo garantisce che la classe di \"f\" * \"g\" sia effettivamente ben definita.\nEsempi.\nUsando le propriet\u00e0 descritte sopra possiamo gi\u00e0 calcolare i gruppi di omotopia di alcuni spazi semplici. Consideriamo solo spazi connessi per archi, per i quali \u03c00 \u00e8 un punto solo. \nPi\u00f9 difficile \u00e8 calcolare i gruppi di omotopia delle sfere, perch\u00e9 non sono contrattili: in molti casi ancora non si conoscono! Mancano infatti per \"n\"&gt;1 degli strumenti fondamentali quali il Teorema di Van Kampen, che funziona solo per il gruppo fondamentale. I gruppi di omotopia di ordine superiore sono generalmente pi\u00f9 difficili da calcolare, bench\u00e9 siano abeliani.\nInoltre in molti casi questi gruppi si comportano in modo poco intuitivo, non rispondendo all'esigenza originaria di \"contare i buchi \"n\"-dimensionali\". Ad esempio, quanto segue mostra che \u03c03(\"S\"2) = Z: il terzo gruppo di omotopia della sfera bidimensionale non \u00e8 banale.\nLa successione esatta lunga di un fibrato.\nUno dei pochi strumenti a disposizione per calcolare i gruppi di omotopia \u00e8 il seguente: se \"p\" : \"E\" \u2192 \"B\" un fibrato con fibra \"F\" allora c'\u00e8 una successione esatta lunga di gruppi di omotopia:\nLe mappe sui \u03c00 non sono omomorfismi perch\u00e9 i \u03c00 non sono gruppi, ma sono esatte nel senso che l'immagine coincide con il nucleo.\nUn esempio in cui si applica la successione \u00e8 la fibrazione di Hopf: Sia \"B\" = \"S\"2 ed \"E\" = S3. Sia \"p\" la fibrazione di Hopf, avente fibra S1. Dalla successione esatta lunga otteniamo:\ned il fatto che \u03c0\"n\"(\"S\"1) = 0 per \"n\" \u2265 2 implica che \u03c0\"n\"(\"S\"3) = \u03c0\"n\"(\"S\"2) per \"n\" \u2265 3. In particolare, \u03c03(S2) = \u03c03(S3) = Z."}
{"id": "236674", "revid": "36426", "url": "https://it.wikipedia.org/wiki?curid=236674", "title": "Rinaldo Albizzi", "text": ""}
{"id": "236678", "revid": "339392", "url": "https://it.wikipedia.org/wiki?curid=236678", "title": "Seppellimento di santa Lucia (Caravaggio)", "text": ""}
{"id": "236680", "revid": "339392", "url": "https://it.wikipedia.org/wiki?curid=236680", "title": "Negazione di san Pietro (Caravaggio)", "text": ""}
{"id": "236681", "revid": "486946", "url": "https://it.wikipedia.org/wiki?curid=236681", "title": "Sacra famiglia (Caravaggio)", "text": ""}
{"id": "236684", "revid": "599013", "url": "https://it.wikipedia.org/wiki?curid=236684", "title": "Cambise", "text": ""}
{"id": "236687", "revid": "365417", "url": "https://it.wikipedia.org/wiki?curid=236687", "title": "Controesempio", "text": "In logica, e pi\u00f9 in generale in matematica e in filosofia, un controesempio \u00e8 un fatto particolare che dimostra che una certa congettura generale \u00e8 falsa.\nCostruire esplicitamente un controesempio \u00e8 il metodo pi\u00f9 naturale ed efficace per confutare dei teoremi. Ad esempio, consideriamo l'affermazione seguente: \"tutti i gatti sono neri\". Questa affermazione \u00e8 indubbiamente falsa, ma come facciamo a dimostrarlo? Semplicemente, mostrando al mondo l'esistenza di un gatto di un altro colore.\nQuesto esempio, a prima vista banale, si estende in tutti gli ambiti della matematica, a vari livelli. Per esempio, molte congetture famose sono asserzioni che valgono in una certa generalit\u00e0: ad esempio la congettura di Fermat (dimostrata da Andrew Wiles nel 1995) sostiene che:\nUn \"controesempio\" per questa congettura sarebbe una terna di numeri formula_3, formula_4 e formula_5, e un altro intero formula_6 che soddisfino questa relazione.\nI matematici che si trovano di fronte una congettura, o pi\u00f9 generalmente un problema di cui non sanno la soluzione, hanno generalmente davanti a s\u00e9 due strade percorribili: tentare di dimostrarla, o cercare un controesempio (e in questo caso l'utilizzo intensivo di computer pu\u00f2 essere di grande aiuto). Addirittura per alcuni matematici (i cosiddetti intuizionisti), un controesempio \u00e8 l'unico modo per poter dimostrare la falsit\u00e0 di un teorema dove le configurazioni possibili da verificare sono infinite.\nEsempio.\nProviamo, per esempio, a dimostrare che:\n\u00e8 falsa. Con formula_8 la proposizione \u00e8 vera, ma, se proviamo con un altro numero, come formula_9, si ottiene:\nche \u00e8 evidentemente falso. Il controesempio ci dice che il teorema, \"in generale (cio\u00e8 estendendo il concetto a tutto l'insieme)\", non vale per tutti i numeri reali positivi."}
{"id": "236688", "revid": "695564", "url": "https://it.wikipedia.org/wiki?curid=236688", "title": "Simple Plan", "text": "I Simple Plan sono un gruppo musicale pop punk franco-canadese formatosi nel 1999 a Montr\u00e9al.\nVendendo oltre 7 milioni di copie in tutto il mondo con i primi due album \"No Pads, No Helmets... Just Balls\" (2002) e \"Still Not Getting Any...\" (2004), la band \u00e8 diventata una delle band pop punk pi\u00f9 popolari degli anni 2000.\nNel 2008 \u00e8 stato pubblicato l'omonimo \"Simple Plan\", seguito nel 2011 da \"Get Your Heart On!\", anch'essi di discreto successo internazionale. Nel 2016 \u00e8 stato pubblicato il loro quinto album, \"Taking One for the Team\".\nSi sono esibiti ogni anno dal 1999 al 2005, nel 2011, nel 2013, nel 2015 e dal 2017 al 2019 al Vans Warped Tour.\nStoria del gruppo.\nPrimi anni (1995-2001).\nIl gruppo si forma ufficialmente nel 1999, ma la loro storia comincia nel 1995, quando quattro studenti delle superiori, Pierre Bouvier, Charles-Andr\u00e9 \"Chuck\" Comeau, allora sedicenni, decidono di formare una band, i Reset. A loro si aggiungono poi i compagni di scuola Adrien White e Phil Jolicoeur. Il gruppo ha l'occasione di girare il Canada, facendo da supporto ai concerti di band pi\u00f9 famose, come gli MxPx, i Ten Foot Pole e i Face to Face, ma riesce ad ottenere solo una modesta popolarit\u00e0. I Reset realizzano anche un album chiamato \"No Worries\" nel 1997, ma subito dopo la sua uscita Comeau lascia il gruppo per finire gli studi.\nDue anni dopo l'uscita dai Reset, Comeau rincontra i vecchi compagni di scuola Jean-Fran\u00e7ois \"Jeff\" Stinco e S\u00e9bastien Lefebvre e, insieme a loro, decide di dedicarsi nuovamente alla musica. Per una pura coincidenza, sul finire del 1999, Comeau incontra il vecchio amico Bouvier ad un concerto dei Sugar Ray, e gli propone di entrare a far parte del nuovo gruppo. Bouvier accetta, e lascia i Reset. Viene sostituito da David Desrosiers, ma anche lui, poco tempo dopo, si unisce al quartetto, andando cos\u00ec a completare quella che \u00e8 ancora oggi la formazione della band.\nAlle domande riguardo al nome \"Simple Plan\" i membri della band hanno dato varie risposte scherzose, tra cui il fatto che formare la band era il loro \u201csemplice piano\u201d (\"simple plan\", in inglese) per trovare un lavoro in un fast food. Tuttavia in un'intervista il chitarrista della band S\u00e9bastien Lefebvre ha dichiarato che, dopo aver visto il film di Sam Raimi \"A Simple Plan\", hanno trovato il titolo del film un buon nome per il proprio gruppo musicale.\n\"No Pads, No Helmets... Just Balls\" (2002-2003).\nNel 2002 i Simple Plan pubblicano il loro primo album in studio, \"No Pads, No Helmets... Just Balls\", accompagnato dai singoli \"I'm Just a Kid\", \"I'd Do Anything\", \"Addicted\" e \"Perfect\". All'album hanno collaborato Mark Hoppus dei blink-182 nel brano \"I'd Do Anything\" e Joel Madden dei Good Charlotte in \"You Don't Mean Anything\".\nIl disco venne inizialmente pubblicato negli Stati Uniti con dodici tracce, chiuso da \"Perfect\". Le versioni straniere e le edizioni speciali, invece, riportano fino a due tracce in pi\u00f9 dell'originale. Ad esempio, l'edizione speciale statunitense contiene le tracce bonus \"Grow Up\" e \"My Christmas List\", mentre quella uscita nel Regno Unito contiene le tracce bonus \"One By One\" e \"American Jesus\" (una cover dal vivo di una canzone dei Bad Religion) e i due video musicali di \"I'd Do Anything\" e \"I'm Just a Kid\".\nNel 2002, anno di uscita dell'album, i Simple Plan hanno tenuto pi\u00f9 di 300 concerti, sono arrivati primi nella Alternative New Artist Chart, e hanno tenuto un tour in Giappone registrando il tutto esaurito ad ogni data. Il loro primo album di debutto si rivela un inaspettato successo, vendendo quasi tre milioni di copie nei soli Stati Uniti, Australia, Canada e Giappone.\nIn quell'anno inizia la collaborazione con Patrick Langlois, che diventa webmaster, grafico, fotografo, cameraman e tour manager; compare inoltre in molti dei video musicali.\nNel 2003 la band suona come headliner al Vans Warped Tour, mentre sempre nel 2003 hanno aperto i concerti di Avril Lavigne nel suo \"Try To Shut Me Up Tour\", e per Green Day e Good Charlotte. Seguiranno nel 2004 e nel 2005 altre brevi apparizioni al Warped tour.\n\"Still Not Getting Any...\" (2004-2006).\nNel 2004 i Simple Plan rilasciano il loro secondo album, \"Still Not Getting Any...\", accompagnato dai singoli \"Welcome to My Life\", \"Shut Up!\", \"Untitled (How Could This Happen to Me?)\" e \"Crazy\". Questi nuovi brani contribuiscono a una crescita esponenziale della fama della band a livello internazionale, primo fra tutti \"Welcome to My Life\", che viene certificato disco d'oro negli Stati Uniti e platino in Australia e raggiunge la prima posizione nella classifica dei singoli pi\u00f9 venduti in Canada.\nNel DVD bonus di \"Still Not Getting Any...\" viene dichiarato che la scelta del nome dell'album \u00e8 stata difficile, e che tra le alternative c'erano \"Get Rich or Die Trying\" (in italiano \"diventa ricco o muori nel tentativo\") e \"Danger Zone\" (\"zona pericolosa\"). Ci sono molte ipotesi sulla natura del titolo, date proprio dai membri della band, poich\u00e9 qualsiasi cosa potrebbe essere messa dopo i puntini. Comeau ha infatti descritto il titolo come \"versatile\".\nNel 2005 i Simple Plan pubblicano l'album live \"MTV Hard Rock Live\", contenente versioni live di brani tratti dai primi due album in studio.\n\"Simple Plan\" (2007-2008).\nDopo quasi un anno e mezzo di tour in supporto a \"Still Not Getting Any...\" e un breve periodo di pausa, la band inizia i lavori per il terzo album, registrato tra il 29 giugno e il 21 ottobre 2007 a Montr\u00e9al e mixato a Miami e Los Angeles. Il 29 novembre 2007 la band annuncia che l'uscita dell'album \u00e8 stata posticipata dal 29 gennaio al 12 febbraio 2008. La versione giapponese, con due tracce bonus, \u00e8 uscita invece il 6 febbraio.\n\"When I'm Gone\", il primo singolo estratto da \"Simple Plan\", viene pubblicato il 29 ottobre. \"Simple Plan\" \u00e8 stato prodotto da Dave Fortman (Evanescence, Mudvayne), Danja (Timbaland, Justin Timberlake) e Max Martin (Kelly Clarkson, Avril Lavigne). Il 17 febbraio 2008 i Simple Plan raggiungono il loro risultato pi\u00f9 alto nella classifica inglese dei singoli, con \"When I'm Gone\" piazzata al numero 26. Accompagnato dal secondo fortunato singolo dall'album \"Your Love Is a Lie\", l'album consacra la fama della band a livello internazionale, rendendoli noti anche in Sud America, dove fino ad allora non erano conosciuti.\nIl tour in supporto al loro terzo album porta i canadesi in Italia il 7 aprile 2008 al Rolling Stone di Milano, dove registrano il tutto esaurito. Per questo motivo i Simple Plan suonano in una nuova data a Milano, il 13 novembre, questa volta all'Alcatraz.\nL'8 maggio 2008 un giornale di Qu\u00e9bec annuncia che Stinco lascia temporaneamente la band per alcuni giorni per la nascita del suo secondo figlio. Il chitarrista non partecipa quindi al concerto del Download Festival il 13 giugno, ma torna per i MuchMusic Video Awards a Toronto il 15 giugno. Non suona ai concerti di Altamont (New York) del 21 giugno e di Six Flags (New England) del 22 giugno, venendo sostituito dal chitarrista di Qu\u00e9bec Jean-S\u00e9bastien Chouinard. Il rientro ufficiale \u00e8 stato il 28 giugno a Charlotte, Carolina del Nord. A fine dicembre la band si priva invece per due date del bassista David Desrosiers, che viene sostituito dallo stesso Lefebvre, sostituito a sua volta da Bouvier alla chitarra.\n\"Get Your Heart On!\" e \"The Second Coming!\" (2009-2013).\nDal 2009 i Simple Plan si concentrano sulla stesura del loro quarto album di inediti, prodotto questa volta da Brian Howes.\nDurante il processo di registrazione del disco la band ha collaborato con diversi cantanti, quali Rivers Cuomo, K'naan, Alex Gaskarth, Natasha Bedingfield e Marie-Mai.\nIn occasione delle Olimpiadi invernali 2010, il gruppo suona \"Your Love Is a Lie\".\nTempo dopo la band presenta una nuova canzone chiamata \"You Suck at Love\" al Bamboozle Roadshow 2010, poi suonata anche all'I-Days Festival a Bologna il 4 settembre.\nAnticipato dai singoli \"Can't Keep My Hands off You\" e \"Jet Lag\", pubblicati tra marzo e aprile 2011, il nuovo album \"Get Your Heart On!\" viene pubblicato il 21 giugno 2011. Il singolo \"Jet Lag\" \u00e8 stato registrato in due versioni (una francese, con Marie Mai, e un'altra in inglese, con Natasha Bedingfield), entrambe presenti nell'edizione \"Deluxe\" dell'album.\nIl 19 settembre 2011 viene estratto il singolo \"Astronaut\". Per il video musicale di questo brano, alcune riprese vengono fatte nel deserto della California. Il 20 settembre la band si esibisce a Montr\u00e9al in uno speciale concerto di beneficenza con l'Orchestre symphonique de Montr\u00e9al (OSM), suonando le sue canzoni pi\u00f9 famose accompagnata dai riarrangiamenti del maestro d'orchestra Simon Leclerc.\nIl 13 dicembre viene pubblicato esclusivamente in Australia il singolo \"Summer Paradise\", accompagnato da un video che mostra scene dal loro tour australiano appena concluso. La band annuncia per\u00f2 che il singolo verr\u00e0 presto pubblicato anche negli altri Paesi con un nuovo video musicale.\nIl 28 gennaio 2012 la band riceve il premio \"Best Francophone Band/Duo\" ai NRJ Music Award 2012 insieme a Marie-Mai per la versione francese di \"Jet Lag\", mentre il 24 febbraio ricevono agli Juno Awards 2012 il premio \"Allan Waters Humanitarian Award\" per il lavoro svolto con la Simple Plan Foundation (l'associazione no-profit creata nel 2005 dalla band) e il supporto dato alle organizzazioni di beneficenza canadesi, diventando i pi\u00f9 giovani vincitori di tale premio.\nIl 17 febbraio viene annunciata la pubblicazione mondiale di \"Summer Paradise\" in una nuova versione che vede la partecipazione del cantante giamaicano Sean Paul, accompagnata il 31 marzo dal relativo video musicale, che in poco meno di due settimane riceve oltre un milione di visualizzazioni su YouTube. Il singolo riscuote un enorme successo in tutto il mondo e arriva alla nona posizione della classifica canadese e riapparendo in numerose classifiche da cui mancava da tempo.\nIl 23 maggio viene annunciata la pubblicazione per il novembre successivo di uno speciale libro contenente biografia, pensieri e foto dei membri della band per festeggiare il decimo anniversario dell'uscita del loro primo album \"No Pads, No Helmets... Just Balls\", e che sar\u00e0 disponibile sia in francese che in inglese. Il titolo dell'opera, pubblicata l'8 novembre in francese e alla fine dello stesso mese in inglese, viene rivelato nell'ottobre successivo: \"Simple Plan - The Official Story\", il cui ricavato viene devoluto a una raccolta fondi a favore della Simple Plan Foundation. Verso la fine di giugno, inoltre, David e Jeff annunciano durante un'intervista all'emittente radiofonica australiana \"Gold Coast\" che da luglio la band torner\u00e0 in studio per registrare un nuovo EP, che si riveler\u00e0 essere \"Summer Paradise EP\", contenente tre versioni differenti di \"Summer Paradise\", una nuova versione di \"Astronaut\" e la versione acustica di \"Loser of the Year\", gi\u00e0 contenuta nell'edizione speciale di \"Get Your Heart On!\". L'EP \u00e8 stato pubblicato esclusivamente nel Regno Unito il 19 agosto 2012.\nIn occasione del Canadian Music Week Festival 2012 la band viene insignita di un altro premio per il suo lavoro umanitario con la Simple Plan Foundation, l\"'Allan Slaight Humanitarian Award\". Chuck Comeau ha espresso parole di gratitudine verso i fan dopo la notizia, promettendo che la band continuer\u00e0 il suo lavoro con la Foundation per il resto della loro carriera.\nNel gennaio 2013, ai Radio Canada/La Presse Awards, i Simple Plan ricevono il premio \"Personality of the Year\" (il pi\u00f9 prestigioso dell'evento), non solo per la loro musica ma anche per il loro impegno in campo umanitario. Il 1\u00ba agosto viene annunciato che i Simple Plan saranno tra le 26 band che parteciperanno all'album \"\", una raccolta di cover pubblicata dalla Fat Wreck Chords in memoria del cantante Tony Sly, scomparso l'anno precedente. Il brano reinterpretato dalla band \u00e8 stato \"Justified Black Eye\".\nIl 15 novembre 2013 i Simple Plan annunciano la pubblicazione dell'EP \"Get Your Heart On - The Second Coming!\", contenente 7 brani inediti scritti dalla band durante le sessioni di registrazione di \"Get Your Heart On!\". Nella stessa occasione annunciano anche che entro breve inizieranno a lavorare al loro quinto album in studio. L'EP viene pubblicato il 29 novembre in Australia e il 3 dicembre nel resto del mondo. Il 25 dicembre viene inoltre pubblicato su YouTube \"Live in Australia\", un intero concerto della band tenutosi a Melbourne nel luglio 2012.\n\"Taking One for the Team\" (2014-2016).\nIl 30 luglio 2014 viene annunciato con un video su YouTube che, dopo essersi lanciati in una lunga serie di tour per tutta la prima met\u00e0 dell'anno, i Simple Plan hanno finalmente iniziato le registrazioni del loro quinto album di inediti. Nell'aprile 2015 viene annunciato che la band parteciper\u00e0 per la decima volta in carriera al Warped Tour, mentre nel giugno 2015 esce un nuovo singolo inedito, \"Saturday\".\nIl 28 agosto esce su YouTube il video di un altro singolo, \"Boom!\", che vede i cameo di vari artisti della scena pop punk e alternative rock statunitensi, mentre il 18 settembre \u00e8 la volta di \"I Don't Wanna Be Sad\". Il 15 ottobre 2015 viene pubblicato un altro singolo, questa volta in collaborazione con un altro artista (il rapper statunitense Nelly), \"I Don't Wanna Go to Bed\", accompagnato da un video musicale ispirato a \"Baywatch\". Questi ultimi tre brani sono estratti da \"Taking One for the Team\", il quinto album in studio del gruppo che viene pubblicato il 19 febbraio 2016. A questi si aggiunge anche il singolo \"Opinion Overload\", pubblicato due settimane prima dell'uscita del disco, e \"Singing in the Rain\", uscito nel marzo 2016.\nL'anniversario dell'album di debutto e i nuovi singoli (2017-presente).\nNel maggio 2017 il gruppo annuncia che per le restanti date del loro lungo tour internazionale in celebrazione dei 15 anni dall'uscita del loro album di debutto \"No Pads, No Helmets... Just Balls\" il bassista David Desrosiers non suoner\u00e0 con loro a causa di alcuni episodi di depressione che da tempo affliggono l'artista, e che questi si prender\u00e0 una pausa temporanea dal mondo della musica. David torna successivamente a suonare con il gruppo solo a partire da giugno 2019.\nNell'ottobre 2019, a distanza di tre anni dall'ultima pubblicazione inedita, viene pubblicato con gli State Champs il singolo \"Where I Belong\", con la partecipazione dei We the Kings.\nIl 10 luglio 2020 la band annuncia che David Desrosiers ha lasciato il gruppo a seguito di alcune accuse di molestie sessuali nei suoi confronti. La settimana successiva anche Chady Awad, il bassista durante i tour dal 2017 al 2019, viene accusato di molestie sessuali e la band taglia ogni contatto con lui.\nDopo due anni dall'ultimo singolo inedito, i Simple Plan pubblicano, il 5 novembre 2021, il singolo \"The Antidote\".\nIl 18 febbraio 2022 viene pubblicato il singolo \"Ruin My Life\", in collaborazione con il cantante dei Sum 41 Deryck Whibley.\nProgetti paralleli e collaborazioni.\nSimple Plan Foundation.\nLa Simple Plan Foundation \u00e8 un'associazione benefica no-profit fondata dai Simple Plan nel dicembre 2005. Nel 2012 \u00e8 arrivata alla donazione complessiva ad altre aziende benefiche (principalmente dedite al sostentamento e all'educazione dei bambini del terzo mondo) di oltre un milione di dollari, raggiungendo nel 2014 il milione e mezzo. Nel 2017, anno in cui la fondazione comincia ad abbracciare anche la questione della lotta contro la malattia mentale e la depressione, raggiunge i due milioni di dollari donati.\nNei primi anni di attivit\u00e0 benefica con la Foundation, oltre a rendersi partecipe di numerose donazioni la band ha tenuto anche alcuni concerti di beneficenza per i bambini poveri o malati; in particolare, in collaborazione con Sennheiser, i Simple Plan suonarono per i bambini deboli di udito in tutto il Canada e in alcuni stati europei grazie a uno speciale impianto cocleare.\nNel 2013, ai Radio Canada/La Presse Awards, i Simple Plan vengono premiati come \"Personalit\u00e0 dell'anno\" (la categoria pi\u00f9 prestigiosa dell'evento) per il loro impegno in campo musicale e umanitario. Nel 2014 il gruppo raggiunge i 300.000 dollari donati in un solo anno, avendo collaborato con oltre 22 societ\u00e0 umanitarie diverse, e rendendo il 2014 l'anno pi\u00f9 proficuo in termini di donazioni della Foundation. Sempre nel 2014 i Simple Plan vengono premiati dalla YMCA con le Medaglie della Pace, onorificenza che \"celebra individui o gruppi che nel corso della loro carriera, con le loro azioni, hanno aiutato a rendere la loro comunit\u00e0, il nostro Paese o il nostro mondo un posto pi\u00f9 pacifico\".\nCollaborazioni cinematografiche e televisive.\nI Simple Plan hanno collaborato pi\u00f9 di una volta alle colonne sonore di film o popolari serie televisive: tra le pi\u00f9 famose ci sono \"Smallville\", \"Desperate Housewives\", \"Una scatenata dozzina\", \"Scooby-Doo\" e \"Quel pazzo venerd\u00ec\".\nLa loro collaborazione con gli autori di \"Scooby-Doo\" risale ai primi anni della loro carriera: hanno suonato la sigla originale della serie televisiva a cartoni e sono apparsi a loro volta nella puntata \"Simple Plan and the Invisible Madman\", dove si possono sentire parti delle loro canzoni \"The Worst Day Ever\" e \"You Don't Mean Anything\". Inoltre, nella puntata \"It's Mean, It's Green, It's the Mystery Machine\" si pu\u00f2 sentire \"I'd Do Anything\".\nIl brano \"Grow Up\" \u00e8 stato utilizzato nel film del 2002 \"Scooby-Doo\", comparendo anche nella colonna sonora ufficiale. Il brano \"Don't Wanna Think About You\" appare invece come theme-song nel sequel \"\". Inoltre nel film \"Quel pazzo venerd\u00ec\" si pu\u00f2 sentire la canzone \"Happy Together\". \"My Christmas List\" invece fa da colonna nel film \"Mi sono perso il Natale\", mentre \"Jump\" \u00e8 stata utilizzata nel film italiano \"Ultimi della classe\". \"Generation\" \u00e8 stata utilizzata in un episodio della serie TV \"National Museum - Scuola di avventura\".\nInfine, i Simple Plan interpretano loro stessi nel film \"Una pazza giornata a New York\", del 2004.\nAlcuni componenti della band hanno al loro attivo anche alcune apparizioni in trasmissioni radiofoniche o televisive: Bouvier, ad esempio, ha fatto da presentatore in una serie TV mandata in onda su MTV nel 2005, chiamata \"Damage Control\", mentre dal 2006 Lefevbre ha condotto \"Man of the Hour\" su idobi Radio.\nStile e influenze.\nLa musica dei Simple Plan, che in genere mescola l'energia del punk rock all'orecchiabilit\u00e0 del pop, \u00e8 stata definita dai principali media musicali come appartenente al genere pop punk. \nIl loro stile \u00e8 stato descritto anche come emo, alternative rock, pop rock, punk rock, punk revival e power pop.\nLa Atlantic Records ha descritto lo stile della band come misto di \"classica energia del punk e i suoni moderni del pop\". \"Rolling Stone\" ha definito il loro primo album come \"il nuovo punk\", anche se giudica le tematiche delle canzoni troppo infantili. Dal terzo album la band si sposta su uno stile musicale e dei temi pi\u00f9 maturi, e le influenze alternative rock sono pi\u00f9 marcate che nei precedenti lavori. In \"Get Your Heart On!\" sono invece le componenti pi\u00f9 vicine al pop a fare da padrone nell'album.\nSecondo \"AllMusic\" la musica dei Simple Plan \u00e8 influenzata da artisti quali Cheap Trick, Elvis Costello, Pennywise, Rancid, blink-182, The Mr. T Experience, Jawbreaker, The Cars, Everclear, MxPx e Weezer. I membri stessi della band citano come ispiratori, tra gli altri, gruppi come Rage Against the Machine, Jimmy Eat World, The Killers, Fall Out Boy e Green Day."}
{"id": "236690", "revid": "767487", "url": "https://it.wikipedia.org/wiki?curid=236690", "title": "Giochi stellari", "text": "Giochi stellari (\"The Last Starfighter\") \u00e8 un film di fantascienza del 1984 diretto da Nick Castle.\n\u00c8 ricordato per essere stato tra i primi film a utilizzare per gli effetti speciali interamente la computer grafica (CGI) e il primo a mostrare battaglie spaziali girate in questo modo. Il film narra le avventure di un adolescente che si trova coinvolto in una guerra interplanetaria.\nDal film sono stati tratti un romanzo, trasposizione letteraria di Alan Dean Foster, un videogioco e un musical off-Broadway (2004).\nTrama.\nAlex \u00e8 un giovane cresciuto in un campo di baracche in mezzo alla natura che conduce una vita piuttosto noiosa ai margini della societ\u00e0 americana. \u00c8 un campione di \"Starfighter\", un videogioco da sala giochi 3D di tipo simulatore di volo \"sparatutto\" per astronavi in cui il solo obiettivo \u00e8 distruggere ogni possibile minaccia di navi stellari aliene. Una volta superato l'ultimo livello, Alex incontra un uomo misterioso di nome Centauri, che si presenta come uno dei produttori del gioco.\nQuello che sembrava solo un videogioco si rivela in realt\u00e0 essere un modo poco ortodosso di selezionare i migliori piloti di \"Gunstar\", i caccia da guerra di una (vera) unione planetaria chiamata \"Lega Stellare\". Alex viene cos\u00ec prelevato contro la propria volont\u00e0 da Centauri, condotto nello spazio fino alla base della Lega Stellare e arruolato nell'esercito per la difesa delle frontiere della galassia \"contro Xur e l'armata di Ko-dan\" (esattamente come recitava il videogioco).\nAlex chiede tuttavia di tornare a casa, ma scopre che un cacciatore di taglie, inviato da Xur, gli sta gi\u00e0 dando la caccia. Viene salvato da Centauri e rimpiazzato sulla Terra da un clone alieno che dovrebbe spacciarsi per l'originale nel tentativo di mascherare la partenza del vero Alex.\nTornato nello spazio, il giovane scopre che tutti i piloti di Gunstar sono rimasti uccisi in un improvviso attacco alla base della Lega Stellare. Essendo rimasto l'unico in grado di fermare l'invasione aliena, prende i comandi della sua astronave come ultimo \"Starfighter\".\nInizialmente intimorito e spaventato, spronato dal pilota della sua Gunstar Grig, Alex inizia a credere di potercela fare, e, nascondendosi in un asteroide con i motori spenti per non essere individuati, lasciano passare l'armata per poi attaccare di sorpresa. Alex e Grig riescono a distruggere la torre che coordina gli attacchi delle navi dell'armata, che sono cos\u00ec costrette ad cercare di fermare la Gunstar attaccando a vista. Dando fondo a tutta l'energia disponibile Alex e Grig riescono nell'impresa di distruggere l'intera armata, ma rimane la nave madre che, seppur gravemente danneggiata, si prepara a speronare la Gunstar; Grig riesce a riattivare i motori della nave appena in tempo per evitare l'impatto, e Alex spara il colpo di grazia alla nave madre, che va a schiantarsi sulla luna.\nTornati alla base della Lega Stellare, Alex e Grig vengono accolti come eroi, e ad Alex viene chiesto di restare per aiutarli a rifondare la lega Stellare e reclutare nuovi Starfighter; Alex accetta, ma chiede di poter tornare un'ultima volta sulla terra, dove nel frattempo il suo clone si \u00e8 sacrificato per impedire al cacciatore di taglie che era sulle sue tracce di comunicare al nemico che l'ultimo Starfighter era tornato a combattere nello spazio.\nL'arrivo dell'astronave crea non poco scompiglio, e nel salutare la sua famiglia e suoi amici Alex chiede a Maggie di venire con lui; la ragazza, spaventata e disorientata dalla situazione, inizialmente rifiuta accampando la solita scusa per non andare via; poi, spronata dalla nonna, richiama Alex, che scende nuovamente dalla navetta per prenderla.\nIl film finisce con il fratellino di Alex che, evidentemente desideroso anche lui di partire per lo spazio, va al cabinato del gioco.\nAccoglienza.\n\"Giochi stellari\" \u00e8 stato un successo commerciale, ricavando nelle sale statunitensi oltre 28,7 milioni di dollari (oltre 6 nel fine settimana di apertura) a fronte di un budget stimato di \nAltri media.\nArcade.\nIl videogioco arcade \"The Last Starfighter\" (il \"primo\" poligonale 3D da bar-sala giochi) citato nei crediti del film, e il cui sviluppo era cominciato da parte della Atari, non fu mai completato.\nFino ad allora, Atari aveva usato per i suoi giochi 3D dei sistemi a grafica vettoriale, ma per \"The Last Starfighter\" decise di sviluppare un sistema di grafica 3D basato sui poligoni: per far ci\u00f2 fu scelto di utilizzare una CPU a 16 bit, il Motorola 68000, e di programmarla usando il linguaggio C. Il cabinato sarebbe derivato da quello del videogioco \"Star Wars\" del 1983. L'allora vicepresidente di Atari decise tuttavia di bloccare lo sviluppo del gioco, nonostante questo fosse stato ultimato per il 75%, perch\u00e9 la macchina, a causa dei costi di sviluppo e delle sue caratteristiche hardware, avrebbe avuto un prezzo finale di vendita di circa 10.000 dollari, ritenuto eccessivamente alto tenendo conto anche della crisi dei videogiochi di quel periodo.\nConsole e home computer.\nContemporaneamente allo sviluppo dell'arcade, Atari port\u00f2 avanti anche le versioni del gioco per le sue console Atari 2600/5200 e per i suoi computer a 8 bit , ma anche qui il titolo sub\u00ec ritardi e annullamenti. Il gioco non aveva nulla della versione arcade che si vedeva nel film, perch\u00e9 Atari decise di sviluppare \"The Last Starfighter\" a partire da un gioco gi\u00e0 in corso di realizzazione, denominato \"Orbiter\", uno sparatutto a sua volta derivato da un precedente gioco, \"Star Raiders\". Le versioni per Atari 400/800/5200 furono annullate mentre la versione per 2600 fu terminata ma messa in vendita nel 1984 con il nome di \"Solaris\".\nSuccessivamente Atari riprese in mano il progetto originale e nel 1987 distribu\u00ec un videogioco che riprendeva l'originale progetto di \"The Last Starifghter\" con il nome di \"Star Raiders 2\", pubblicato per i suoi home computer a 8 bit 400/800 e per altre piattaforme, quali Commodore 64, ZX Spectrum e Amstrad CPC. Il gioco riprendeva l'idea alla base dello \"Star Raiders\" originale, un titolo basato sull'universo di \"Star Trek\", a cui erano aggiunti alcuni elementi tratti dalla pellicola di \"Giochi stellari\".\nNel 1990 un gioco con il nome \"The Last Starfighter\" fu pubblicato per la console Nintendo Entertainment System dalla Mindscape ma, nonostante il nome e la copertina che riprende alcune immagini della pellicola, il gioco \u00e8 un clone di \"Uridium\", un gioco precedentemente pubblicato per altri sistemi.\nNel 2007 la societ\u00e0 Rogue Synapse ha pubblicato una versione freeware per sistemi Win32 del gioco, cercando di riprodurre la grafica e la modalit\u00e0 di gioco dell'arcade del film."}
{"id": "236697", "revid": "1154737", "url": "https://it.wikipedia.org/wiki?curid=236697", "title": "Punta Marguareis", "text": "La Punta Marguareis, o Marguar\u00e8is (Pointe Marguareis in francese), che compare nelle antiche carte come \"Monte delle Carsene\", \"Monte Carsino\" o \"Monte Cassino\", \u00e8 una montagna delle Alpi alta 2.651\u00a0m. Cima pi\u00f9 elevata delle Alpi Liguri, punto nodale tra la Valle Pesio, la Val Tanaro e la Val Roia, si trova dal 1947 sulla linea di confine italo-francese, tra la provincia di Cuneo ed il dipartimento delle Alpi Marittime.\nStoria.\nIl nome \"Marguareis\" deriva dal gergo dei pastori brigaschi: anticamente era detto Maraguar\u00e9z e Maravarez, trasformato poi nel nome attuale. La montagna, che un tempo apparteneva totalmente all'Italia, \u00e8 oggi divisa tra Italia e Francia: il trattato di Parigi fa infatti transitare il confine per la sua cima.\nCaratteristiche.\nIl versante sud del Marguareis, carsico, che giustifica il nome \"Carsene\", \u00e8 un altopiano morbidamente digradante; il versante nord \u00e8 invece una parete verticale solcata da canali molto impegnativi. Nel versante nord, non lontano dal Rifugio Garelli, si trova il laghetto del Marguareis (1928\u00a0m), uno specchio d'acqua molto piccolo alimentato direttamente da alcune sorgenti. Le sue acque discendono il Vallone del Marguareis ed il Vallone del Salto per poi confluire nel Pesio. La zona \u00e8 molto importante per i fenomeni carsici, con complessi di grotte che superano anche i 50\u00a0km di estensione e i 900\u00a0m di profondit\u00e0. Il massiccio, oltre alla punta principale comprende la Punta Tino Prato (2595\u00a0m), l'anticima (2610\u00a0m) e la Cima sud del Marguareis (2581\u00a0m).\nAccesso alla cima.\nLa prima ascensione.\nVenne asceso per la prima volta (e notificato) dalla cresta sud da Lorenzo Pareto, partendo da Carnino, nella Briga Alta. La parete nord fu invece scalata per la prima volta il 30 giugno 1903 da A. Gandolfi e S. Gattai di Genova.\nAltre vie di salita.\nL'itinerario pi\u00f9 classico del massiccio precede la partenza da Carnino superiore attraverso la Gola della Chiusetta mentre il Canalone dei Genovesi e la successiva Cresta Ovest prevede un tratto meno agevole. Quest'ultimo fu percorso per la prima volta dagli alpinisti B. Aquasciati, G. Kleudgen e G. Miraglio il 4 agosto 1923 in discesa, mentre la prima salita invernale \u00e8 da attribuire a Primo Mattalia il 25 dicembre 1946. Il canalone \u00e8 lungo circa 600\u00a0m con pendenze sino a 45\u00b0. Normalmente \u00e8 innevato fino all'estate e per salirlo \u00e8 necessaria l'attrezzatura per l'alpinismo invernale.\nLa via normale per la cima, con difficolt\u00e0 non alpinistiche ma escursionistiche, parte nei pressi del colle dei Signori e raggiunge il Marguareis transitando per il passo di Gaina. Tale percorso risulta essere un'ambita meta per gli amanti del cicloalpinismo.\nTutela naturalistica.\nLa montagna rientra nell'area del Parco naturale del Marguareis, alla quale d\u00e0 il nome."}
{"id": "236699", "revid": "2231812", "url": "https://it.wikipedia.org/wiki?curid=236699", "title": "Cursore", "text": "Il cursore, in informatica, \u00e8 un simbolo che appare sullo schermo del dispositivo per indicare la posizione in cui viene inserito il testo digitato sulla tastiera o su cui ha effetto la pressione dei pulsanti del mouse o di qualunque altra periferica che possa muovere il cursore stesso.\nTipologie.\nCursore del testo.\nNella maggior parte delle interfacce della riga di comando o degli editor di testo, il cursore del testo, noto anche come accento circonflesso, \u00e8 un trattino basso, un rettangolo pieno o una linea verticale, che pu\u00f2 essere lampeggiante o fissa, indicando dove verr\u00e0 posizionato il testo quando inserito (il punto di inserimento).\nUn cursore di testo a linea verticale con una piccola appendice che punta a sinistra o a destra serve per indicare la direzione del flusso del testo su sistemi che supportano il testo bidirezionale, ed \u00e8 quindi generalmente noto tra i programmatori come \"cursore bidi\". In alcuni casi, il cursore pu\u00f2 essere suddiviso in due parti, ciascuna delle quali indica dove verr\u00e0 inserito il testo da sinistra a destra e da destra a sinistra. \nCursore del mouse.\nIl puntatore o il cursore del mouse riproduce i movimenti del dispositivo di puntamento, comunemente un mouse, touchpad o trackball. \nIl puntatore \"I-beam\" (chiamato anche \"cursore a I\") \u00e8 un cursore a forma di una \"I\" maiuscola in stile serif. Lo scopo di questo cursore \u00e8 indicare che il testo sotto il cursore pu\u00f2 essere evidenziato e talvolta inserito o modificato.\nCursore 3D.\nL'idea di un cursore utilizzato come indicatore o punto di inserimento per nuovi dati o trasformazioni, come la rotazione, pu\u00f2 essere estesa a un ambiente di modellazione 3D. Blender, ad esempio, utilizza un cursore 3D per determinare dove devono avvenire le operazioni future.\nNelle interfacce di comando.\nInterfacce testuali.\nNelle interfacce a riga di comando, in cui l'interazione con la macchina \u00e8 basata sulla digitazione a video di comandi, il cursore svolge una funzione indispensabile. In genere \u00e8 costituito da una lineetta verticale od orizzontale, oppure un quadrato, solitamente lampeggianti. Durante la digitazione il cursore avanza, indicando sempre la posizione di inserimento del prossimo carattere. Il cursore pu\u00f2 essere spostato all'interno del testo gi\u00e0 digitato per mezzo di appositi \"tasti cursore\", allo scopo di inserire nuovo testo oppure sostituire o rimuovere testo esistente. I tasti freccia sono un tipico caso, ma non l'unico, di tasti in grado di muovere il cursore.\nInterfacce grafiche.\nNelle interfacce grafiche (GUI) \u00e8 chiamato cursore o pi\u00f9 propriamente puntatore un simbolo grafico (solitamente una freccia) che indica la posizione esatta su cui agisce l'eventuale pressione di un tasto del mouse, il cosiddetto \"click\" e relativo \"doppio click\". In molti ambienti grafici l'aspetto del puntatore cambia in funzione del contesto in cui si trova, ovvero l'azione che viene compiuta con il \"click\". Un cursore di tipo simile a quello usato nelle interfacce a riga di comando \u00e8 presente anche nelle interfacce grafiche (contemporaneamente a quello del mouse) per definire il punto di inserimento del testo nelle caselle di immissione testo e nelle applicazioni (per esempio un editor di testo).\nModifica coi \"Cascading Style Sheets\".\nI CSS possono generare una serie di diversi cursori del mouse che l'utente vedr\u00e0 appena arrivato sulla pagina HTML che li contiene:"}
{"id": "236700", "revid": "3732", "url": "https://it.wikipedia.org/wiki?curid=236700", "title": "Claudio Cecchetto", "text": "Conduttore di svariate edizioni dei pi\u00f9 importanti festival musicali italiani, dal Festival di Sanremo al Festivalbar, e di numerose trasmissioni musicali italiane, nel corso della sua carriera ha fondato e portato al successo Radio Deejay e Radio Capital.\n\u00c8 conosciuto anche per essere stato il talent scout di numerosi artisti musicali e televisivi famosi, tra cui Linus, Gerry Scotti, Jovanotti, Fiorello, Amadeus, Nicola Savino, Marco Baldini, gli 883, Max Pezzali, Paola &amp; Chiara, Sabrina Salerno, Sandy Marton, Tracy Spencer, Taffy, Via Verdi, Marco Mazzoli, Daniele Bossari, Fabio Volo, Leonardo Pieraccioni, DJ Francesco (Francesco Facchinetti) e i Finley.\nBiografia.\nDa Radio Milano International al Festival di Sanremo.\nDopo il diploma di perito termotecnico conseguito all'ITIS G. Feltrinelli di Milano, si iscrive, per volont\u00e0 dei genitori, alla facolt\u00e0 di Scienze delle preparazioni alimentari (ora diventata Scienze e tecnologia alimentare) dell'Universit\u00e0 Statale di Milano. Inizia a fare il disc jockey alla discoteca Pink Elephant e poi al Panthea. Nel 1975 lascia gli studi per dedicarsi completamente alla musica. Approda nell'aprile 1975 alla prima radio privata milanese, Radio Milano International, e dopo qualche anno a Radio Studio 105, primo network radiofonico italiano e, contemporaneamente, lavora anche come disc jockey alla discoteca \"Divina\" di Milano. Dal 1978 al 1979 conduce, presentandosi semplicemente come Claudio, due edizioni di \"Chewing Gum\", il primo programma musicale di Telemilano 58 (la futura Canale 5, la cui direzione artistica era affidata a Mike Bongiorno, il suo scopritore). \nNel 1979 fa la sua prima apparizione in Rai con Discoring (trasmissione ideata da Gianni Boncompagni) insieme ad Awana Gana e Rosanna Napoli, esperienza che lo porta nel febbraio 1980, voluto dall'organizzatore Gianni Ravera, a condurre il suo primo Festival di Sanremo con Roberto Benigni e Olimpia Carlisi. Della manifestazione canora presenter\u00e0 anche le successive due edizioni: Sanremo 1981, che ha come sigla delle tre serate il GiocaJouer e anche Sanremo 1982. Sempre nello stesso anno conduce insieme a Pippo Franco e Laura Troschel Scacco matto, programma del sabato sera di Rai 1 legato alla lotteria di Capodanno, con la regia di Pier Francesco Pingitore. \nIl 1981 \u00e8 un anno professionalmente importante per Cecchetto: non solo lancia il \"Gioca jouer\", prodotto da Giancarlo Meo e Claudio Simonetti (autore ed esecutore della musica), singolo tra i pi\u00f9 venduti in Italia quell'anno, ma conduce, oltre al Festival di Sanremo, anche il variet\u00e0 del sabato sera di Rai 1 Fantastico 2 con i magnifici 7: Claudio Cecchetto, Heather Parisi, Gigi Sabani, Romina Power, Walter Chiari, Oriella Dorella e Memo Remigi.\nGigi Vesigna e Rosanna Mani lo chiamano a presentare Vota la voce, referendum popolare indetto annualmente dal settimanale \"TV Sorrisi e Canzoni\", dove i lettori decretavano i cantanti del momento che poi venivano premiati sul palco con un Telegatto. La manifestazione musicale \"Vota la voce\" \u00e8 stata presentata da Cecchetto dal 1980 al 1986.\nFininvest e Radio Deejay.\nDopo aver presentato nel 1982 la sua terza edizione consecutiva del Festival di Sanremo, passa alla neonata Canale 5 dove conduce la trasmissione musicale Popcorn e la prima edizione del noto variet\u00e0 di prima serata Premiatissima, insieme ad Amanda Lear. Sempre nel 1982 decide di tornare anche nel mondo della radio, ma stavolta fondando Radio Deejay, nuova emittente radiofonica di sua propriet\u00e0, tuttora attiva e tra le pi\u00f9 seguite in Italia. Nell'estate 1983 comincia la sua esperienza di conduttore del Festivalbar, in onda per la prima volta su Canale 5. A seguire presenter\u00e0 cinque edizioni consecutive, affiancato via via da diverse co-conduttrici. Sempre nel 1983 ha l'idea di trasformare in versione televisiva la sua Radio Deejay, mantenendo in comune presentatori e ritmo della trasmissione; realizza infatti DeeJay Television, contenitore di videoclip musicali in onda inizialmente la notte del sabato su Canale 5 e che, a partire dall'autunno dell'anno successivo, avr\u00e0 una programmazione giornaliera su Italia 1.\nA dimostrazione del suo grande successo tra il pubblico giovanile, il programma vince il Telegatto come \"Miglior trasmissione musicale\" sia nel 1984 che nel 1985. Nell'ambito di questa trasmissione (dal 1983 al 1990) porta al debutto televisivo, tra gli altri, Gerry Scotti, Amadeus, Jovanotti, Fiorello e Leonardo Pieraccioni. Il 1984 lo vede come protagonista, oltre che di \"Deejay Television\" e del \"Festivalbar\", anche di \"Azzurro\", mentre l'anno successivo, nel 1985, presenta lo spettacolo di Italia 1 \"Zodiaco\". Dal 1984 al 1985 conduce \"Supersanremo\" in coppia con Gabriella Golia. Il programma, trasmesso su Italia 1, riproponeva a un mese di distanza tutte le canzoni presentate quell'anno al Festival.\nProduttore e \"talent scout\".\nNel 1984 esordisce anche come produttore discografico, creando l'etichetta discografica Ibiza Records e producendo per Sandy Marton il singolo People from Ibiza, destinato al successo internazionale. Nel 1986 lancia nel mondo della musica altri artisti come Sabrina Salerno, che ottiene un grande successo in tutto il mondo con il brano da lui prodotto Boys Boys Boys. E poi Taffy con \"I love my radio\", Tracy Spencer con \"Run to me\" e i Via Verdi con \"Diamond\", che prendono parte all'edizione di Azzurro 1986, vincendola.\nLa fine degli anni 1980 segna cos\u00ec l'avvio della sua carriera di \"talent scout\", che gli permette di lanciare nel mondo della musica e della televisione Lorenzo Cherubini, in arte Jovanotti, che debutta a \"DeeJay Television\" e poi \u00e8 protagonista del programma di Italia 1 \"1, 2, 3 Jovanotti\". Nel 1988 produce infatti l'album di debutto del giovane rapper Jovanotti for President. Quell'anno lanci\u00f2 anche la \"location\" estiva di Deejay Television, l'Aquafan di Riccione, che divent\u00f2 ben presto il parco acquatico pi\u00f9 famoso d'Italia. Nel 1989 incontra Fiorello, che porta al debutto sia radiofonico nel 1990 con la trasmissione \"Viva Radio Deejay\" (con Marco Baldini), che discografico, producendo per lui diversi album e singoli, da \"Veramente falso\" a \"Spiagge e lune\".\nNel 1990 crea l'etichetta discografica \u00abFree Records Independent\u00bb producendo per Fiorello l'album \"Veramente falso\". Nel 1991 produce Jovanotti con l'album \"Una trib\u00f9 che balla\", poi Amadeus con \"Saltellare\", M.C. Luigi &amp; W Radio Deejay Team con \"Wooo (Dighidi dagada)\", Sandy Marton con \"People from Ibiza\", Ronco con \"Going C'mon\", Molella con \"Revolution!\", i Rossovivo, gli 883 con l'album \"Hanno ucciso l'Uomo Ragno\", Space One con \"I Got The Rhythm\", i Control Unit con \"Ti sei bevuto il cervello\", i Nervosound con \"Mamma mia\", gli N50 con \"Too Late Too Loud\" e Caterina con \"Aeroplano\".\nNel 1992, produce di nuovo gli 883 e collabora alla nuova trasmissione di Italia 1 \"Karaoke\", che consacra il successo di Fiorello come personaggio televisivo. Nello stesso anno conduce il \"Festival di Castrocaro\" su Rai 1. Nel 1993 \u00e8 chiamato da Vittorio Salvetti a condurre la trentesima edizione del Festivalbar, affiancato da Amadeus, Fiorello e Federica Panicucci. Nel 1994 conduce dal Viale Ceccarini di Riccione tre serate in diretta su Rai 1 di \"Un disco per l'estate\", di cui \u00e8 anche direttore artistico. Co-presentano Martina Colombari e Arianna David.\nNel novembre 1994 Cecchetto cede la sua quota di propriet\u00e0 di Radio Deejay al Gruppo L'Espresso e si dedica completamente a Radio Capital, emittente milanese gi\u00e0 di sua propriet\u00e0 dal 1983. Dalle frequenze della sua nuova radio lancia tre nuovi personaggi: Marco Mazzoli, Daniele Bossari e Fabio Volo. All'inizio del 1995 organizza con Franco Bosisio la convention annuale della Swatch. L'idea \u00e8 quella di fare uno spettacolo condotto solo da Fiorello che interagisca con tutti i suoi ospiti: il Fiorello Show. La proposta piace anche a Canale 5 che lo trasmette il 29 gennaio 1995, in prima serata, con un'audience da record (33 percento di \"share\" con 8.367.000 telespettatori). \nNel 1996 crea il suo secondo network radiofonico trasformando Radio Capital in emittente nazionale. Durante l'estate ha aperto la sede di Riccione, in viale Ceccarini, dove dal balcone della radio fa esibire i cantanti che vengono a trovarlo. Questa iniziativa in riviera \u00e8 ricordata simpaticamente con il nome di \"Un balcone per l'estate\". Alla fine dell'anno Radio Capital \u00e8 ceduta sempre al Gruppo L'Espresso che vuole costituire un \"polo\" radiofonico italiano affiancandola a Radio Deejay. Dal teatro Ariston di Sanremo, nel 1996, conduce con Simona Ventura \"Sanremo Giovani 1996\". L'anno successivo debutta come produttore cinematografico con Jolly Blu distribuito da Medusa, film con protagonisti gli 883. La critica non fu benevola; per contro, la prima TV su Italia 1 fece quasi 4 milioni e il 15 percento di \"share\". Nel 1997 Cecchetto ha presentato Sanremo Rock 1997 e nello stesso periodo ha collaborato con Radio 2 sede di Milano, come consulente del direttore Stefano Gigotti. Nacquero due nuovi programmi, \"New Hit Parade\" e \"99 alle 9\". In quell'occasione scelse due nuovi conduttori, Petra Loreggian e Massimo Coppola.\nNuove esperienze televisive e nuove scoperte.\nNel 2001 conosce Francesco Facchinetti, figlio di Roby Facchinetti dei Pooh. Lo chiama a Hit Channel (Radio-Tv) e gli propone il programma del pomeriggio. Con DJ Francesco, questo \u00e8 il nome scelto da Cecchetto per lui, realizza anche il singolo \"La canzone del capitano\" che diventa subito una hit. \nTorna in televisione nel 2002 chiamato da Pippo Baudo come presidente della Giuria di qualit\u00e0 del Festival di Sanremo 2002, poi come conduttore del Festival di Castrocaro 2002 in coppia con Elenoire Casalegno e infine, insieme a Pippo Baudo, alla conduzione di Destinazione Sanremo su Rai 2. Nel 2004 con \"Il mondo insieme a te\" lancia la carriera da solista di Max Pezzali, voce e leader degli 883, che ha seguito anche negli anni seguenti. Nel 2006 ha portato al successo i Finley, gruppo pop-rock di Legnano.\nIn occasione del 25ennale della pubblicazione del \"GiocaJouer\", realizza le versioni internazionali del brano (in inglese, francese, tedesco, spagnolo, cinese) e un videoclip girato in tutto il mondo con il \"GiocaJouer\" ballato da tutti i popoli incontrati durante il viaggio. Ha partecipato in qualit\u00e0 di giurato a diverse edizioni del \"Festival di Sanremo\" e in alcuni \"talent show\", come \"Ti lascio una canzone\" e \"Io canto\" del regista Roberto Cenci. Nel 2009 interpreta se stesso nella serie TV \"I Cesaroni 3\". \nNel 2014 Cecchetto ha pubblicato la sua autobiografia \"In diretta. Il Talento \u00e8 un dono, il successo un mestiere\", edita da Baldini &amp; Castoldi. Nel 2015 \u00e8 presidente della Giuria di qualit\u00e0 del Festival di Sanremo condotto da Carlo Conti. Gli altri componenti della giuria sono Carlo Massarini, Massimo Bernardini, Andrea Mir\u00f2, Camila Raznovich, Marino Bartoletti, Paolo Beld\u00ec e Giovanni Veronesi. Il 26 agosto 2017 \u00e8 di nuovo presidente della giuria al 60\u00ba Festival di Castrocaro presentato da Rossella Brescia e Marco Liorni con la partecipazione di Sergio Friscia. \nNell'estate 2018 presenta il suo progetto di Misano Marittima, un distretto di Misano Adriatico destinato a diventare una \"citt\u00e0 intelligente\" sulla costiera romagnola. Nell'estate 2019 verranno presentate le prime novit\u00e0. Dal 9 all'11 novembre \u00e8 stato ospite-relatore di un progetto di Cultura Italiae (\"S.E.M.I. Storie di eccellenza, merito e innovazione\"). \nDal 2019 ricopre il ruolo di direttore artistico del parco divertimenti Zoomarine, a Pomezia. Nel maggio dello stesso anno si candida come sindaco di Misano Adriatico con la lista civica \"W Misano Viva\" arrivando secondo con 2.490 voti; viene eletto consigliere di minoranza.\nVita privata.\n\u00c8 sposato con Maria Paola Danna dal 1992, dalla quale ha avuto due figli: Jody Daniele (n. 1994), attore, e Leonardo (n. 2000)."}
{"id": "236702", "revid": "767487", "url": "https://it.wikipedia.org/wiki?curid=236702", "title": "Sanctuary (gruppo musicale)", "text": "I Sanctuary sono un gruppo statunitense, formatosi a Seattle nel 1985.\nBiografia.\nScoperta da Dave Mustaine dei Megadeth, la band arriva al suo debutto, \"Refuge Denied\", nel 1988, uscito per l'etichetta CBS/Epic Records e prodotto dallo stesso Dave Mustaine. Il seguito di quell'opera, \"Into the Mirror Black\", considerato uno dei dischi pi\u00f9 belli e sottovalutati del genere, sar\u00e0 anche l'ultimo album della band con il nome \"Sanctuary\". L'entrata in formazione del talentuoso chitarrista Jeff Loomis e le pressioni dell'etichetta discografica, che volevano produrre con il gruppo materiale grunge, infatti, porteranno il gruppo a cambiare nome in Nevermore e a dare vita a una propria discografia.\nNel 2010 Warrel Dane ha annunciato la riunione dei Sanctuary. Per l'occasione la Iron Bird, etichetta sussidiaria della Cherry Red, ha pubblicato una raccolta contenente le ristampe dei primi due album del gruppo. Il primo album dopo la reunion esce nell'ottobre 2014.\nNel febbraio 2017 la Century Media pubblica \"Inception\", una sorta di prequel del primo album \"Refuge Denied\", in quanto contiene i demo del 1986 di 7 tracce (remixate e rimasterizzate) che finiranno in quel disco."}
{"id": "236705", "revid": "1543377", "url": "https://it.wikipedia.org/wiki?curid=236705", "title": "Vegard Ulvang", "text": "Vincitore di tre titoli olimpici, alla cerimonia di apertura dei XVII Giochi olimpici invernali di ha recitato il giuramento olimpico.\n\u00c8 marito della fondista e biatleta Grete Ingeborg Nykkelmo, a sua volta sciatrice nordica di alto livello.\nBiografia.\nCarriera sciistica.\nIn Coppa del Mondo ha ottenuto il primo risultato di rilievo il 25 febbraio 1984 nella 30\u00a0km di Falun (16\u00b0), il primo podio il 15 gennaio 1986 nella 5\u00a0km a tecnica libera di Bohinj (3\u00b0) e la prima vittoria il 7 gennaio 1989 nella 15\u00a0km a tecnica classica di Kavgolovo. Vincitore della Coppa del Mondo nel 1990, nel 1989 e nel 1992 si \u00e8 classificato al secondo posto.\nIn carriera ha partecipato a tre edizioni dei Giochi olimpici invernali, (7\u00b0 nella 15\u00a0km, 3\u00b0 nella 30\u00a0km, 4\u00b0 nella 50\u00a0km, 6\u00b0 nella staffetta), (1\u00b0 nella 10\u00a0km, 1\u00b0 nella 30\u00a0km, 9\u00b0 nella 50\u00a0km, 2\u00b0 nell'inseguimento, 1\u00b0 nella staffetta) e (7\u00b0 nella 10\u00a0km, 10\u00b0 nella 50\u00a0km, 2\u00b0 nella staffetta) e a cinque dei Campionati mondiali, vincendo otto medaglie.\nAltre attivit\u00e0.\nDopo il ritiro dallo sci professionistico ha dato vita a una sua linea di abbigliamento sportivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "236706", "revid": "486946", "url": "https://it.wikipedia.org/wiki?curid=236706", "title": "Centrostella", "text": ""}
{"id": "236707", "revid": "1259603", "url": "https://it.wikipedia.org/wiki?curid=236707", "title": "Federazione delle Liste Verdi", "text": "La Federazione delle Liste Verdi nasce il 16 novembre 1986 a Finale Ligure, raggruppando in un unico soggetto politico tutte le Liste Verdi esistenti fino ad allora sul territorio nazionale.\nI Verdi si danno, per la prima volta, un'organizzazione nazionale con uno statuto comune, un regolamento e organi nazionali esecutivi.\nIl simbolo che viene adottato \u00e8 il \"Sole che ride\", gi\u00e0 presentato alle elezioni regionali del 1985 in 11 regioni, e mutuato direttamente dal movimento danese contro il nucleare.\nNella prima fase del movimento si assiste gi\u00e0 alla divisione tra varie anime, una corrente autonomista e pragmatica (Alfonso Pecoraro Scanio, Pier Vito Antoniazzi, Rosa Filippini) una corrente legata alla sinistra e a Legambiente (Gianni Mattioli, Massimo Scalia, Enrico Falqui) e una corrente \"fondamentalista\" (Giannozzo Pucci e Pino Polistena).\nAlle elezioni europee del 1989 il movimento ecologista italiano ottiene il miglior risultato elettorale di sempre raggiungendo in totale il 6,2%, sommando il 3,8% della Federazione delle Liste Verdi e il 2,4% dei Verdi Arcobaleno. A Milano raggiungono in totale quasi il 9%.\nGli assetti si modificano nel 1990 con la fusione con i Verdi Arcobaleno, che d\u00e0 origine alla Federazione dei Verdi.\nReferendum caccia e pesticidi.\nNel 1990 si svolgono tre referendum promossi dai Verdi, da altre forze politiche e da alcune associazioni ambientaliste contro la legge sulla caccia, il diritto dei cacciatori di accedere ai fondi altrui anche senza il consenso del proprietario e l'uso dei pesticidi nell'agricoltura. In tutti e tre i quesiti prevalgono nettamente i s\u00ec, ma a causa del mancato raggiungimento del quorum le norme sottoposte ad abrogazione rimangono in vigore."}
{"id": "236708", "revid": "121465513", "url": "https://it.wikipedia.org/wiki?curid=236708", "title": "Gigi Moncalvo", "text": "Biografia.\nGiornalismo.\nLaureatosi nel 1973 in scienze politiche con specializzazione politico-internazionale all'Universit\u00e0 di Genova, diviene giornalista professionista nel 1976. Nel 1974 inizia la carriera giornalistica presso la cronaca de \"Il Secolo XIX\" di Genova sotto la direzione di Piero Ottone. Nel 1975 passa sotto la direzione di Cesare Lanza presso il \"Corriere d'Informazione\" di Milano.\nUn anno dopo, sempre a Milano ritorna con Ottone, stavolta al \"Corriere della Sera\", occupandosi della sezione politica; al Corriere diventa capo servizio nel 1978 e un anno dopo caporedattore della sezione spettacoli e cultura. \u00c8 del 1980 il passaggio, con Maurizio Costanzo, a \"L'Occhio\", in qualit\u00e0 di caporedattore centrale. Tre anni dopo \u00e8 caposervizio della sezione tv e spettacoli de \"Il Giorno\" (direttore Guglielmo Zucconi).\nAlla fine degli anni novanta, Moncalvo torna alla carta stampata assumendo prima la direzione del settimanale \"Il Nostro Giornale\" e poi la direzione del quotidiano \"La Padania\" di Milano tra il 2002 e il 2004.\nTelevisione.\nNel 1981 compie il passaggio dalla carta stampata al piccolo schermo come capo-redattore e curatore del programma \"Buongiorno Italia\" di Canale 5. Nel 1985 diventa capo-redattore delle emittenti televisive del gruppo Fininvest occupandosi di diversi programmi, tra i quali \"Monitor\" (1985, diretto da Guglielmo Zucconi), gli \"Speciali News\" delle tre reti (1986), \"Dentro la notizia\" (una sorta di telegiornale in differita del 1988, di cui \u00e8 il conduttore alternandosi con Jas Gawronski e Alessandro Cecchi Paone).\nNel frattempo continua a realizzare reportage nelle zone \"calde\" del mondo: \u00e8 il primo giornalista non sovietico a entrare con la sua troupe all'interno della Centrale nucleare di Chernobyl dopo lo scoppio del reattore numero quattro.\nNel 1989 diventa inviato speciale in URSS seguendo le vicende di glasnost e perestrojka nel periodo di Michail Gorbachev. In quel periodo realizza importanti reportage, non solo nell'ex Unione Sovietica, ma anche tre volte durante la guerra in Afghanistan (un suo documentario \"Kabul addio\", acquistato da molte TV in tutto il mondo, ottiene riconoscimenti in vari paesi).\nNel 1990 viene promosso alla conduzione del \"TG Canale 5 News\", antesignano del TG5 in alternanza con Cristina Parodi e Alessandro Cecchi Paone e l'anno dopo \u00e8 anche uno dei responsabili incaricati di realizzare in Italia e all'estero i documentari e i collegamenti all'interno della trasmissione \"Telemike\" di Mike Bongiorno.\nIn seguito si occupa di varie trasmissioni su emittenti o circuiti nazionali, come Rete Mia (dove conduce il programma \"Vietato ucciderci\", 1993-1994), Antennatre di Milano (dove conduce \"Silenzio Stampa\", dal 1994 al 1996), Antenna Tre Nordest di Treviso (di cui diventa direttore del TG, sul finire degli anni novanta), TelePadania (conduttore di \"Alta Tensione\", nel 2001) e il circuito nazionale Odeon TV (conduttore di \"Sfida finale\", sempre nel 2001, e \"Barba e capelli\").\nOltre a essere spesso ospite come opinionista politico in trasmissioni come \"Omnibus\" su LA7 e \"Agor\u00e0\" su Raitre, dal 2004 \u00e8 anche autore e conduttore del programma \"Confronti\", in onda su Raidue. \u00c8 stato un dirigente RAI, con la qualifica di capo struttura dell'informazione di Raidue fino al 2008.\nAttivit\u00e0 politica.\nVicino alle posizioni della Lega Nord dagli anni novanta, nel 2009 si candida a sindaco di Novi Ligure per una coalizione formata da PdL, UdC, La Destra, lista civica Novi Nuova e lista Leghisti di Novi (mentre la lista \"ufficiale\" della Lega Nord sostiene un'altra candidata). Si piazza secondo col 39,5% dei voti al primo turno e viene sconfitto al ballottaggio dal candidato di centrosinistra Lorenzo Enrico Robbiano, venendo comunque eletto nel consiglio comunale."}
{"id": "236712", "revid": "1305772", "url": "https://it.wikipedia.org/wiki?curid=236712", "title": "Dublin", "text": ""}
{"id": "236714", "revid": "1598666", "url": "https://it.wikipedia.org/wiki?curid=236714", "title": "Suddivisioni della Scozia", "text": "Le suddivisioni della Scozia sono state costituite da:\nAccanto alle predette suddivisioni se ne affiancano altre prive, tuttavia, di rilevanza amministrativa: si allude, in particolare, alle aree di luogotenenza.\nStoria.\nTradizionalmente i burghs sono stati l\u00e0 chiave del governo locale della Scozia, entit\u00e0 altamente autonome, con diritti di rappresentanza nel vecchio Parlamento della Scozia. Anche dopo l'Atto di Unione del 1707, i burghs continuavano ad essere la principale suddivisione. Fino al 1889 l'amministrazione considerava i burgh e le Parrocchie civili. \nGli anni successivi al 1889 hanno visto l'introduzione di una gerarchia di amministrazione locale composta da: counties, counties of cities, grandi e piccoli burghs. \nA decorrere dal 16 maggio 1975 e fino al 31 marzo 1996, le divisioni del governo locale della Scozia consistevano in un livello superiore regionali ciascuno contenente un livello inferiore di distretti, ad eccezione delle isole scozzesi suddivise con un solo livello. \nAree di consiglio.\nFonte: Censimento 2011 per la Scozia.\nAree di luogotenenza.\nSi tratta di suddivisioni utilizzate per scopi cerimoniali dalla figura del lord-luogotenente, rappresentante del monarca in Scozia. Sono distinte dalle aree di consiglio locale, le vecchie contee e le vecchie regioni e distretti.\nAltre suddivisioni.\nTrasporti.\nIl governo scozzese ha creato sette \"partenariati regionali di trasporto\" (Regional Transport Partnerships RTP), per la gestione delle politiche di trasporto nelle regioni. Essi seguono ampiamente i raggruppamenti di area di consiglio.\nParrocchie civili.\nLa Scozia \u00e8 divisa in 871 parrocchie civili che spesso assomigliano a parrocchie ecclesiastiche omonime ma legalmente diverse. Anche se non hanno avuto funzioni amministrative dal 1930, esse continuano ad esistere e sono ancora utilizzate per scopi statistici come il censimento. "}
{"id": "236717", "revid": "1437331", "url": "https://it.wikipedia.org/wiki?curid=236717", "title": "Periodo (linguistica)", "text": "In grammatica, il periodo, o frase complessa, \u00e8 un'unit\u00e0 complessa del discorso, composta da pi\u00f9 frasi semplici, o proposizioni, combinate in una sola struttura dal senso compiuto.\nOgni periodo grammaticale termina con un segno di punteggiatura terminale: punto fermo ( . ), punto esclamativo ( ! ), punto interrogativo ( ? ).\nUn periodo pu\u00f2 essere suddiviso in proposizioni che sono pari al numero di predicati, sia verbali sia nominali, coniugati sia nei modi finiti sia in quelli indefiniti.\nEsempi:\nDa due giorni piove senza interruzione.\nIn casa tutti si annoiano.\nPeriodo e proposizioni.\nPartiamo da una frase ad esempio;\nIn questa frase complessa \u00e8 possibile distinguere cinque proposizioni (in pratica tante quante i predicati):\nLa prima di queste proposizioni \u00e8 in questo caso la pi\u00f9 importante, e viene chiamata proposizione principale o in qualche caso reggente. Essa costituisce la struttura portante del periodo: tutte le altre proposizioni dipendono da essa, pertanto chiamate proposizioni subordinate.\nLa proposizione principale non \u00e8 necessariamente la prima. Inoltre nel periodo a volte le proposizioni si presentano incastonate l'una nell'altra: \u00e8 il caso delle proposizioni \"b\" e \"c\", inserite nel mezzo della \"a\", tra il soggetto (\"Martina\") e il predicato (\"decise\").\nLe proposizioni subordinate, chiamate anche proposizioni coordinate, possono dipendere dalla proposizione principale: \u00e8 il caso di \"b\" e \"d\", che dipendono direttamente da \"a\", o da un'altra proposizione subordinata. Nel nostro esempio, la proposizione \"c\" (\"che la madre le aveva rivolto\") non dipende dalla principale, ma da \"b\" (\"ignorando gli avvertimenti\"). Per questo motivo possiamo dire che \"b\" \u00e8 una proposizione subordinata di primo grado, mentre \"c\" \u00e8 subordinata di secondo grado. Questo tipo di collegamento gerarchico tra le proposizioni di un periodo \u00e8 chiamato subordinazione o ipotassi.\nLe proposizioni non sono necessariamente subordinate tra loro: esse possono anche essere collegate mediante un segno d'interpunzione debole (di solito la virgola) o una congiunzione coordinante (e, che, perch\u00e9, ...): questo tipo di collegamento \u00e8 chiamato coordinazione o paratassi. Nel nostro esempio, \"d\" ed \"e\" sono due proposizioni coordinate tra loro mediante la congiunzione \"e\": sono per\u00f2 anche subordinate di primo grado rispetto ad \"a\". Anche la proposizione principale pu\u00f2 avere una sua coordinata. Ci sono anche vari tipi di proposizioni coordinate, cio\u00e8:"}
{"id": "236720", "revid": "2055784", "url": "https://it.wikipedia.org/wiki?curid=236720", "title": "Punti antipodali", "text": ""}
{"id": "236723", "revid": "122515403", "url": "https://it.wikipedia.org/wiki?curid=236723", "title": "Galleria Spada", "text": "La Galleria Spada \u00e8 ospitata nell'omonimo palazzo, che si trova in piazza Capo di Ferro a Roma. Il palazzo \u00e8 famoso anche per la sua facciata, e per la falsa prospettiva del Borromini. La galleria espone pitture del XVI e XVII secolo.\nDi propriet\u00e0 statale, dal dicembre 2014 il Ministero per i beni e le attivit\u00e0 culturali la ha gestito tramite il Polo museale del Lazio, e dal dicembre 2019 attraverso la Direzione Musei statali di Roma.\nLa finta prospettiva del Borromini.\nTransitando nel cortile del Palazzo giungendo dall'ingresso principale, sulla sinistra si scorge, mediante un'apertura centrale sbarrata da un cancello in noce, la galleria con la prospettiva che si inoltra oltre il piccolo giardino di melangoli; la galleria si presenta nella sua forma attuale dopo gli ultimi restauri. La finta prospettiva \u00e8 creata sull'illusione che la galleria sia lunga circa 35 metri, mentre in realt\u00e0 \u00e8 lunga 8,82 metri. L'illusione \u00e8 dovuta al fatto che i piani convergono in un unico punto di fuga; cos\u00ec, mentre il soffitto scende dall'alto verso il basso, il pavimento mosaicato sale. Anticamente, sulla parete di fondo era disegnato un finto motivo vegetale che accentuava il senso prospettico. Attualmente sul fondale si trova il calco di una statuetta di guerriero di epoca romana. La galleria fu costruita in un solo anno, tra il 1652 e il 1653, da Borromini, aiutato dal Padre agostiniano Giovanni Maria da Bitonto. La Galleria \u00e8 frutto dell'interesse di Bernardino Spada per la prospettiva e i giochi prospettici: egli probabilmente attribuiva a questa galleria il significato dell'inganno morale e dell'illusione delle grandezze terrene. Inizialmente la galleria presentava degli affreschi di Giovanni Battista Bagni, in seguito sostituiti da un colonnato.\nLa storia.\nLa Galleria - dal dicembre 2014 in gestione al Polo Museale del Lazio - fu fondata nel 1927, dopo che lo Stato Italiano, nel novembre dell'anno precedente, l'aveva acquistata, e la form\u00f2 in Palazzo Spada insieme al Consiglio di Stato. Negli anni quaranta del XX secolo, a causa della guerra, fu chiusa. Nel 1948, Federico Zeri divenne Direttore della Galleria Spada: egli si impegn\u00f2 e recuper\u00f2 la maggior parte dei dipinti, allora dispersi in vari luoghi, grazie all'interessamento dell'allora sovrintendente delle Gallerie di Roma Achille Bertini Calosso. Quando la Galleria venne riaperta nel 1951, Zeri ne cur\u00f2 il riordino, compilando il Catalogo delle opere facenti parte del Museo, ancor oggi una pietra miliare per gli studi della Storia dell'Arte del Barocco Romano. Zeri cerc\u00f2 di ricreare nelle quattro sale del museo il primitivo aspetto sei-settecentesco, pertanto oggi la Galleria Spada si presenta come un esempio superstite di pinacoteca antica. I quadri sono disposti sulle pareti in file successive e si integrano con gli arredi, i mobili e le sculture del museo. La maggior parte delle opere esposte deriva dalla collezione di Bernardino Spada e, in misura minore, da altre collezioni, tra cui quella di Virgilio Spada.\nStruttura museale.\nIl museo \u00e8 sito al primo piano del palazzo, nell'ala appartenuta al cardinale Girolamo Capodiferro, che lo aveva fatto costruire su edifici preesistenti di propriet\u00e0 della famiglia dal 1548\nOpere conservate nel museo.\nLe opere pi\u00f9 importanti sono:\nInoltre opere di:\nInteressante anche il mappamondo celeste e quello terrestre dei primi decenni del XVIII secolo, opere dell'olandese W. Blaeu."}
{"id": "236724", "revid": "2091899", "url": "https://it.wikipedia.org/wiki?curid=236724", "title": "Maestro Bertram", "text": " \nBiografia.\nNato nel 1345 circa da una famiglia borghese originaria di Minden, successivamente \u00e8 ad Amburgo, dove \u00e8 citato nei conti della citt\u00e0 dal 1367 al 1387. Si ritiene da parte degli storici dell'arte che Wilhelm Horborch chiese al Maestro Bertram di progettare l'altare di Grabow, completato nel 1383, per la Chiesa di San Pietro di Amburgo.\nNel 1390 l'artista compie un pellegrinaggio a Roma e, come di consuetudine prima di intraprendere un lungo viaggio, redige un testamento seguito da un secondo nel 1410, dove si fa chiamare come \"Bertram, pittore borghese di Amburgo\".\nNel 1395 il maestro lavora a Lubecca per le feste in onore di Carlo IV di Boemia. Del 1410 circa \u00e8 l'\"Altare della vita della Vergine\", proveniente da Buxtehude e ora ad Amburgo. Del suo catalogo fanno parte anche sei scene della \"Vita di Cristo\" in due ante di un perduto altare, ora conservate a Parigi. Muore sicuramente prima del 1415, anno nel quale i parenti originari di Minden fanno valere i propri diritti sull'eredit\u00e0.\nLo storico dell'arte e il critico Carlo Ludovico Ragghianti identific\u00f2 nel Maestro Bertram l'autore della \"Deposizione dalla Croce\" presente nella pieve di San Giovanni ai Campi di Piobesi Torinese (1414); per\u00f2 la maggior parte degli esperti attribuisce l'opera a Giovanni Bertrami, distinguendo i due artisti, sia per le origini biografiche differenti sia per quelle stilistiche."}
{"id": "236725", "revid": "14894", "url": "https://it.wikipedia.org/wiki?curid=236725", "title": "Meister Bertram", "text": ""}
{"id": "236729", "revid": "5695", "url": "https://it.wikipedia.org/wiki?curid=236729", "title": "Trattato sullo spazio extra-atmosferico", "text": "Il trattato sui principi che governano le attivit\u00e0 degli Stati in materia di esplorazione ed utilizzazione dello spazio extra-atmosferico compresa la Luna e gli altri corpi celesti, anche detto trattato sullo spazio extra-atmosferico (\"Outer Space Treaty\" in lingua inglese) \u00e8 il trattato internazionale che costituisce la struttura giuridica di base del diritto internazionale aerospaziale.\nDescrizione.\nIl trattato, aperto per la sottoscrizione negli Stati Uniti d'America, nel Regno Unito e nell'Unione Sovietica (i tre governi depositari) il 27 gennaio 1967, \u00e8 entrato in vigore il 10 ottobre 1967.\nLe norme del trattato sullo spazio extra-atmosferico, tra i principi di base, pongono il divieto agli stati firmatari di collocare armi nucleari od ogni altro genere di armi di distruzione di massa nell'orbita terrestre, sulla Luna o su altri corpi celesti, o, comunque, stazionarli nello spazio extra-atmosferico.\nLa norma di cui all'articolo 4 del trattato consente l'utilizzo della Luna e degli altri corpi celesti esclusivamente per scopi pacifici e ne proibisce invece espressamente l'uso per effettuare test su armi di qualunque genere, condurre manovre militari, o stabilire basi militari, installazioni o fortificazioni.\nIl trattato, inoltre, proibisce espressamente agli stati firmatari di rivendicare risorse poste nello spazio, quali la Luna, un pianeta o altro corpo celeste, poich\u00e9 considerate \u00abpatrimonio comune dell'umanit\u00e0\u00bb: l'articolo 2 del trattato afferma, infatti, che \u00ablo spazio extra-atmosferico non \u00e8 soggetto ad appropriazione nazionale n\u00e9 rivendicandone la sovranit\u00e0, n\u00e9 occupandolo, n\u00e9 con ogni altro mezzo\u00bb.\nI principi espressi dal trattato sullo spazio extra-atmosferico sono stati successivamente ripresi e riaffermati da altre norme internazionali ed in particolare dall'Accordo che presiede alle attivit\u00e0 degli Stati sulla Luna o sugli altri corpi celesti (detto \"Accordo relativo alla Luna\") del 1979 che era inteso come il seguito del trattato sullo spazio extra-atmosferico.\nLa maggior parte degli esperti in materia di Diritto aerospaziale internazionale affermano che la Luna ricade sotto il concetto giuridico di \"res communis\", il che significa che la Luna appartiene ad un gruppo di persone, pu\u00f2 essere usata da ogni membro del gruppo ma nessuno se ne pu\u00f2 appropriare (concetto applicato anche in materia di acque internazionali). L'effetto pratico del trattato, che \u00e8 quello di impedire ogni diritto di propriet\u00e0 privata allo stesso modo in cui il diritto del mare impedisce a chiunque l'appropriazione del mare, \u00e8 spesso messo in discussione da coloro che rivendicano la facolt\u00e0 di vendere diritti di propriet\u00e0 sulla Luna e su altri corpi celesti, ma questa rivendicazione non \u00e8 mai stata verificata in un'aula di tribunale.\nUno specifico articolo del trattato si occupa effettivamente di responsabilit\u00e0 internazionale affermando che le attivit\u00e0 condotte da enti non-governativi nello spazio extra-atmosferico, inclusa la Luna e altri corpi celesti, sono soggette all'autorizzazione ed alla continua supervisione da parte dello stato di appartenenza firmatario del trattato e che gli stati firmatari saranno responsabili, a livello internazionale, per le attivit\u00e0 spaziali nazionali condotte sia dagli enti governativi che da quelli non-governativi."}
{"id": "236734", "revid": "22475", "url": "https://it.wikipedia.org/wiki?curid=236734", "title": "Falkirk (area amministrativa)", "text": "Falkirk (\"an Eaglais Bhreac\" in gaelico) \u00e8 una delle 32 aree amministrative della Scozia. Confina con il Lanarkshire Settentrionale, Stirling e il Lothian dell'ovest. Quest'area amministrativa copre parte della contee tradizionali di Stirlingshire e del Lothian occidentale."}
{"id": "236735", "revid": "2136", "url": "https://it.wikipedia.org/wiki?curid=236735", "title": "Prince of Persia Spirito guerriero", "text": ""}
{"id": "236737", "revid": "599013", "url": "https://it.wikipedia.org/wiki?curid=236737", "title": "Canonici regolari della Congregazione del Santissimo Salvatore lateranense", "text": "I canonici regolari del Santissimo Salvatore lateranense (in latino \"Congregatio Sanctissimi Salvatoris lateranensis\") sono un istituto religioso maschile di diritto pontificio: i canonici regolari di questo ordine, detti semplicemente canonici lateranensi (anticamente rocchettini), pospongono al loro nome la sigla C.R.L.\nStoria.\nLa storia della congregazione del Santissimo Salvatore lateranense pu\u00f2 essere suddivisa in tre fasi: la prima, che vide la nascita di un priorato di canonici regolari per la cura della basilica lateranense (XII secolo); la seconda, in cui sorse e si diffuse la congregazione (XV secolo); e la terza, iniziata nel 1823 con la fusione con la congregazione renana.\nLe origini.\nLe prime notizie relative all'esistenza nella basilica lateranense di una comunit\u00e0 di canonici, forse osservante la regola di Aquisgrana, risalgono al IX secolo: vi alludono alcune disposizioni del concilio celebrato a Roma nell'826. Dopo il sinodo lateranense del 1059, la comunit\u00e0 venne riformata da papa Alessandro II secondo il modello dei canonici regolari di San Frediano di Lucca (anche il pontefice era lucchese), che seguiva la regola di sant'Agostino.\nLa cura della parrocchia della basilica nel 1106 venne affidata da papa Pasquale II direttamente ai canonici di San Frediano, ma papa Anastasio IV nel 1153 restitu\u00ec l'indipendenza al priorato lateranense.\nLa congregazione lateranense.\nNel 1299 papa Bonifacio VIII diede la basilica a una comunit\u00e0 di canonici secolari. Intanto, a causa dello scisma d'Occidente, la vita canonicale ebbe un periodo di rilassamento disciplinare: ci\u00f2 spinse Leone Gherardini e Taddeo da Bagnasco, canonici dell'abbazia di San Pietro in Ciel d'Oro di Pavia, ad abbandonare la loro comunit\u00e0 per fondarne una riformata in Santa Maria di Frigionaia, presso Lucca, nell'attuale frazione di Maggiano, dove venne ristabilita la perfetta osservanza della regola di sant'Agostino. La riforma venne abbracciata da numerose comunit\u00e0 canonicali che papa Martino V, il 30 giugno 1421, decise di riunire in una congregazione.\nNel 1431 venne eletto papa Eugenio IV, gi\u00e0 canonico regolare della congregazione veneziana di San Giorgio in Alga: il pontefice restitu\u00ec la cura della basilica lateranense al clero regolare e nel 1438 chiam\u00f2 i canonici della congregazione di Santa Maria di Frigionaia, che venne rinominata e intitolata al Santissimo Salvatore lateranense (bolla del 10 gennaio 1445).\nI canonici vennero allontanati dalla basilica lateranense nel 1455, sotto papa Niccol\u00f2 V, vennero richiamati nel 1464 da papa Paolo II e nuovamente allontanati nel 1471. Papa Sisto IV, comunque, conferm\u00f2 tutti i titoli e i privilegi acquisiti dalla congregazione e nel 1483 le concesse la chiesa di Santa Maria della Pace, che rimase sede della procura generale dell'ordine fino alle soppressioni dell'et\u00e0 napoleonica.\nIntanto molte prestigiose comunit\u00e0 canonicali si erano unite alla congregazione del Santissimo Salvatore lateranense: i canonici di Santa Croce di Mortara (1449), quelli di Santa Maria di Piedigrotta (1453), quelli di Sant'Andrea a Vercelli (1472), quelli di San Frediano di Lucca (1517). Papa Gregorio XII abol\u00ec anche l'obbligo della stabilit\u00e0 per i canonici che, potendo trasferirsi facilmente, contribuirono a un'ulteriore diffusione della riforma.\nDopo il grande sviluppo del XVI secolo, nel XVII secolo la congregazione conobbe una fase di declino (pur continuando a contare oltre 60 case e 1300 membri), che nel XVIII secolo divenne crisi: verso la met\u00e0 del secolo i governi di Toscana, Veneto e Piemonte ottennero dai pontefici dei brevi di soppressione per le case dell'ordine presenti nel loro territorio e ne incamerarono i beni; tutte le altre scomparvero sotto Napoleone. Solo la comunit\u00e0 di Santa Maria di Piedigrotta a Napoli sopravvisse.\nLa restaurazione della congregazione.\nLa restaurazione della congregazione avvenne a opera di Vincenzo Garofali, arcivescovo titolare di Laodicea, con il sostegno del cardinale Bartolomeo Pacca: nel 1823 un\u00ec gli elementi superstiti della congregazione di Santa Maria in Reno ai canonici di Santa Maria di Piedigrotta dando un nuovo inizio alla congregazione del Santissimo Salvatore lateranense, di cui Garofali venne eletto abate generale.\nA causa delle leggi eversive del neonato regno d'Italia tutte le case della congregazione vennero soppresse: i canonici trovarono rifugio in Francia, a Beauch\u00eane, dove fondarono una comunit\u00e0 nel 1873. Costretti ad abbandonare anche la Francia nel 1880, aprirono due case a O\u00f1ate, in Spagna, e a Bodmin, in Inghilterra. Per la congregazione inizi\u00f2 cos\u00ec un periodo di nuova fioritura, che vide il ritorno in Italia e la fondazione di nuove case in Belgio e poi in Argentina e Uruguay.\nLa prepositura polacca di \"Corpus Christi\" a Cracovia si un\u00ec alla congregazione nel 1892: da essa sorsero numerose filiali, che consentirono l'erezione di una provincia polacca dell'ordine. A opera dei canonici belgi, sorse anche una casa in Congo.\nLa struttura organizzativa.\nLa congregazione \u00e8 a regime centralizzato, sottoposta a un unico abate generale risiedente a Roma (presso la basilica di San Pietro in Vincoli). L'attuale abate generale \u00e8 don Franco Bergamin. La congregazione \u00e8 divisa in province, che sono per\u00f2 delle semplici circoscrizioni geografiche con fini amministrativi.\nI canonici del Santissimo Salvatore Lateranense, nel 1959, sono stati uniti insieme con altre congregazioni (d'Austria, del Gran San Bernardo, di San Maurizio di Agauno) nei Canonici regolari di Sant'Agostino confederati.\nLe nuove costituzioni della congregazione vennero approvate dalla Santa Sede nel 1970.\nAttivit\u00e0 e diffusione.\nI canonici si dedicano all'apostolato pastorale nelle parrocchie e nelle missioni e all'istruzione e all'educazione cristiana della giovent\u00f9; alla congregazione fanno capo anche le pie unioni delle Figlie di Maria diffuse in tutto il mondo, con sede centrale in Sant'Agnese fuori le Mura. Le loro case sono dette monasteri o canoniche.\nLe canoniche della congregazione sono presenti in Europa (Belgio, Francia, Italia, Polonia, Regno Unito, Spagna), nelle Americhe (Argentina, Brasile, Porto Rico, Repubblica Dominicana) e nella Repubblica Centrafricana.\nIl loro abito consiste in una veste talare bianca con un rocchetto (donde il nome \"rocchettini\", con il quale venivano popolarmente indicati) di lino bianco che scende fino a un palmo sotto il ginocchio; la cappa, alla quale \u00e8 unito un piccolo cappuccio, \u00e8 nera, aperta sul davanti dal petto in gi\u00f9.\nAlla fine del 2015 la congregazione contava 47 case con 224 religiosi, 193 dei quali sacerdoti."}
{"id": "236743", "revid": "1718925", "url": "https://it.wikipedia.org/wiki?curid=236743", "title": "Hirokazu Kanazawa", "text": "Era considerato, dai praticanti dello Shotokan, uno dei pi\u00f9 grandi maestri di karate mai esistiti.\nLa carriera marziale di Kanazawa inizi\u00f2 con il Judo mentre frequenta la Nippon University. Un giorno gli capit\u00f2 di vedere alcuni studenti di un'altra universit\u00e0 che praticavano il Karate e fu molto colpito dalle loro tecniche. Si trasfer\u00ec quindi alla loro universit\u00e0, la Takushoku University, una delle pi\u00f9 attive nella disciplina del Karate.\nKanazawa divenne ben presto l'allievo prediletto dello scomparso Maestro Shotokan, Masatoshi Nakayama (10th Dan), e fu uno dei pochissimi privilegiati ad allenarsi anche con Gichin Funakoshi, considerato il Maestro fondatore del Karate moderno.\nDopo appena un anno e mezzo ottenne il grado di cintura nera 1\u00ba Dan e dopo tre anni il 2\u00ba Dan, sopravanzando cos\u00ec gli altri allievi con i quali aveva iniziato il corso.\nNel 1956 pass\u00f2 l'esame per il 3\u00ba Dan e l'esame per istruttore. Nel 1957 partecip\u00f2 per la prima volta al torneo \"All Japan Karate Championships\". In quell'occasione Kanazawa aveva un polso rotto e stava per rinunciare. Nel frattempo la madre era gi\u00e0 in viaggio per venire a vederlo, quindi decise di partecipare ugualmente e riusc\u00ec a vincere tutti gli incontri. Da allora vinse il torneo per altre due volte consecutive.\nKanazawa fu il presidente e l'istruttore capo della pi\u00f9 grande organizzazione di Karate Shotokan del mondo, la Shotokan Karate-do International Federation. Nell'aprile del 2000 \u00e8 stato promosso al grado di 10\u00ba Dan. Nonostante la sua fama ed il suo successo, Kanazawa era una persona molto disponibile e carismatica e preferiva spendere la maggior parte del proprio tempo libero insieme ai propri allievi.\nEra anche 2\u00ba Dan di Judo e pratic\u00f2 Tai Chi Chuan e Kobudo.\nKanazawa \u00e8 scomparso a 88 anni nel dicembre del 2019."}
{"id": "236744", "revid": "54354", "url": "https://it.wikipedia.org/wiki?curid=236744", "title": "Fibrazione di Hopf", "text": "In geometria, la fibrazione di Hopf \u00e8 una particolare mappa dalla sfera tridimensionale a quella bidimensionale, tale che la controimmagine di ogni punto \u00e8 una circonferenza.\nDefinizione.\nLa fibrazione di Hopf \u00e8 un particolare fibrato avente \"S\"2 come spazio base, \"S\"3 come spazio totale, e \"S\"1 come fibra:\nFu scoperto da Heinz Hopf nel 1931. Il fibrato di Hopf \u00e8 un fibrato principale, se considerato con la naturale struttura di gruppo della fibra.\nLa fibrazione di Hopf \u00e8 costruita nel modo seguente: per definizione \"S\"3 \u00e8 un oggetto dentro R4, che identifichiamo con C2. Lo spazio proiettivo complesso CP1 \u00e8 definito come il quoziente di C2 tramite la relazione di equivalenza che identifica due vettori di C2 quando stanno sulla stessa retta (complessa!) passante per l'origine. Come in tutti i quozienti, c'\u00e8 una proiezione \"f\": C2 \u2192 CP1, che manda ogni vettore nella sua classe di equivalenza. Restringendo la proiezione a \"S\"3 otteniamo una funzione suriettiva da \"S\"3 in CP1, che \u00e8 omeomorfo a \"S\"2. Questa funzione \u00e8 la fibrazione di Hopf.\nLa \"fibra\" su un punto di \"S\"2 (ovvero la sua controimmagine) \u00e8 omeomorfa alla circonferenza \"S\"1, perch\u00e9 \u00e8 fatta di tutti i punti del tipo (\u03bb\"z\"0, \u03bb\"z\"1) dove \"z\"0 e \"z\"1 sono numeri complessi fissati e \u03bb \u00e8 un numero complesso variabile con norma 1.\nPropriet\u00e0.\nHopf ha dimostrato che la fibrazione \"f\" : \"S\"3 \u2192 \"S\"2 non \u00e8 omotopa ad una mappa costante. In verit\u00e0, la mappa di Hopf genera il terzo gruppo di omotopia di \"S\"2, ovvero il gruppo \u03c03(S2) isomorfo a Z."}
{"id": "236745", "revid": "2194416", "url": "https://it.wikipedia.org/wiki?curid=236745", "title": "Compressione (meccanica)", "text": "La compressione formula_1 indica nella meccanica uno degli sforzi elementari monoassiali normali alla superficie di riferimento al quale pu\u00f2 essere sottoposto un corpo (insieme alla trazione, la flessione, il taglio e la torsione); si misura in MPa.\nDescrizione.\nIn una generica sezione di una trave soggetta a compressione semplice la tensione media si calcola con la relazione\nformula_2, in cui:\nIl principio di resistenza a rottura per compressione fu illustrato da Galileo Galilei nel trattato Due nuove scienze del 1638 (giornata 1 - paragrafi iniziali). Dopo le sperimentazioni del Seicento e Settecento, la teoria tecnica e le formule della resistenza a compressione furono definite dall'ingegnere francese Claude-Louis Navier nel trattato \"Resum\u00e8 des lecons\" del 1826 (Libro I - capitolo I \"compression\") e perfezionate da De Saint-Venant nella seconda met\u00e0 dell'Ottocento.\nLe formule ricavate per il calcolo della sollecitazione a trazione si applicano identicamente a corpi compressi, purch\u00e9 questi non siano lunghi in confronto alle dimensioni della sezione trasversale (\"elementi tozzi\"). Se un solido cilindrico rettilineo molto lungo (\"elemento snello\") \u00e8 soggetto a una forza di compressione gradatamente crescente, raggiunto un certo valore del carico, detto carico critico Euleriano, esso s'inflette indefinitamente nel piano di minor rigidezza.\nIn questo caso il carico di collasso dipende anche dagli \"effetti geometrici del secondo ordine\" o \"non linearit\u00e0 geometrica\" (\"instabilit\u00e0 dell'equilibrio\"). Nella realt\u00e0 \u00e8 raro che si possa realizzare la compressione perfettamente centrata. Infatti gli errori esecutivi sono fattori che producono come risultato la presenza di un'eccentricit\u00e0 del carico e quindi la presenza di una sollecitazione di flessione che va a sommarsi allo sforzo normale. Si ha cos\u00ec la cosiddetta pressoflessione."}
{"id": "236746", "revid": "14894", "url": "https://it.wikipedia.org/wiki?curid=236746", "title": "Bertram von Minden", "text": ""}
{"id": "236747", "revid": "1005847", "url": "https://it.wikipedia.org/wiki?curid=236747", "title": "Francisco S\u00e1 Carneiro", "text": "\u00c8 stato uno dei fondatori del Partito Social Democratico.\nCarriera politica.\nGli anni dell'Estado Novo.\nDi professione avvocato, fu eletto nelle liste dell'Ac\u00e7\u00e3o Nacional Popular, il partito unico del regime salazarista, all'Assembleia Nacional, il parlamento del regime, divenendo il leader della cosiddetta Ala Liberal, promuovendo diverse iniziative tendenti a trasformare la dittatura in una democrazia occidentale. Collabor\u00f2 con Mota Amaral nell'elaborazione di un progetto di revisione costituzionale presentato nel 1970. Non avendo raggiunto gli obiettivi preposti, si dimise da deputato insieme ad altri esponenti dell'Ala Liberal, fra cui Francisco Pinto Balsem\u00e3o.\nDopo la Rivoluzione dei garofani.\nNel maggio del 1974, dopo la Rivoluzione dei garofani, S\u00e1 Carneiro fond\u00f2 il Partido Popular Democrata (PPD), poi rinominato Partido Social-Democrata (PSD), insieme con Francisco Pinto Balsem\u00e3o e Jos\u00e9 Magalh\u00e3es Mota. Egli divenne il primo Segretario Generale del nuovo partito.\nNominato Ministro senza portafoglio in diversi governi provvisori, venne eletto deputato all'Assembleia Constituinte l'anno seguente e nel 1976 alla I Legislatura dell'Assembleia da Rep\u00fablica.\nNel novembre 1977 si dimise dalla guida del partito, ma sar\u00e0 rieletto l'anno successivo allo stesso incarico.\nAlla fine del 1979 cre\u00f2 l'Alian\u00e7a Democr\u00e1tica, una coalizione tra PSD e Centro Democr\u00e1tico Social-Partido Popular di Diogo Freitas do Amaral, il Partido Popular Mon\u00e1rquico di Gon\u00e7alo Ribeiro-Telles e alcuni indipendenti. L'alleanza vinse le elezioni politiche di quell'anno ottenendo la maggioranza assoluta. Disponendo di un'ampia maggioranza parlamentare, fu chiamato dal Presidente della Repubblica Ant\u00f3nio Ramalho Eanes a guidare il nuovo esecutivo, venendo nominato Primo Ministro il 3 gennaio 1980, succedendo a Maria de Lourdes Pintasilgo.\nLa morte.\nFrancisco S\u00e1 Carneiro mor\u00ec nella notte del 4 dicembre 1980, in circostanze tragiche e mai pienamente chiarite. L'aereo su cui viaggiava precipit\u00f2 a Camarate, poco dopo il decollo dall'aeroporto di Lisbona, mentre era diretto a Oporto per partecipare ad un comizio in appoggio del candidato alla Presidenza della Repubblica della coalizione, il Generale Ant\u00f3nio Soares Carneiro. Con lui perirono il Ministro della Difesa, il democristiano Adelino Amaro da Costa, la sua compagna Snu Abecassis, oltre ai piloti e al personale di bordo.\nIn quello stesso giorno, S\u00e1 Carneiro aveva registrato un messaggio televisivo in cui invitava al voto al candidato appoggiato dall'Alian\u00e7a Democr\u00e1tica, minacciando le dimissioni in caso di sconfitta di Soares Carneiro (cosa che sarebbe dovuta accadere tre giorni pi\u00f9 tardi, essendo Eanes stato rieletto al suo secondo mandato presidenziale). Data la sua tragica scomparsa, si \u00e8 discusso a lungo se si sarebbe o meno dimesso.\nPi\u00f9 di venticinque anni dopo, continuano a esistere due tesi contrapposte sulla sua morte: quella dell'incidente (causato dalla negligenza nella manutenzione dell'aereo che non era nuovo), o quella dell'attentato (non specificando se ai suoi danni o di Amaro da Costa). Nel romanzo \"La morte del Papa\" dello scrittore portoghese Lu\u00eds Miguel Rocha, quest'ultimo attribuisce la morte di Francisco S\u00e1 Carneiro ad un attentato voluto dalla loggia massonica P2 in compagnia di altri insigni statisti europei quali Olof Palme ed Aldo Moro.\nRiconoscimenti.\nL'aeroporto di Porto, verso il quale egli era diretto, fu in seguito ribattezzato con il suo nome, nonostante le obiezioni di chi non riteneva elegante dare a un aeroporto il nome di una persona morta in un incidente aereo."}
{"id": "236748", "revid": "9282", "url": "https://it.wikipedia.org/wiki?curid=236748", "title": "Libro dei Salmi", "text": ""}
{"id": "236749", "revid": "190578", "url": "https://it.wikipedia.org/wiki?curid=236749", "title": "Maria de Lourdes Pintasilgo", "text": "Nel 1986 fu candidata alla carica di Presidente della Repubblica. Cattolica, all'inizio della sua carriera politica non era affiliata a nessun partito pur essendo vicina al Partito Socialista, al quale si iscrisse successivamente alla sua esperienza governativa e per il quale divenne deputata al Parlamento europeo dal 1987 al 1989."}
{"id": "236750", "revid": "1728", "url": "https://it.wikipedia.org/wiki?curid=236750", "title": "Galleria Spada di Roma", "text": ""}
{"id": "236751", "revid": "167080", "url": "https://it.wikipedia.org/wiki?curid=236751", "title": "Debole tipizzazione", "text": ""}
{"id": "236752", "revid": "70963539", "url": "https://it.wikipedia.org/wiki?curid=236752", "title": "Tipizzazione debole", "text": ""}
{"id": "236754", "revid": "247222", "url": "https://it.wikipedia.org/wiki?curid=236754", "title": "Almamegretta", "text": "Almamegretta \u00e8 un gruppo musicale napoletano formatosi nel 1988.\nLa loro musica \u00e8 una miscela di trip hop, reggae, dub, rap e canzoni napoletane. Sono tra gli artisti con il maggior numero di riconoscimenti da parte del Club Tenco, con tre Targhe Tenco, ed il gruppo pi\u00f9 premiato in assoluto.\nIl gruppo.\nGli inizi.\nNel 1988 Gennaro Tesone (\"Gennaro T\", alla batteria) insieme a Giovanni Mantice (\"Orbit\", alla chitarra), Gemma Aiello (al basso) e Patrizia Di Fiore (alla voce), conosciuta attraverso un'inserzione su un giornale, formano il gruppo \"Almamegretta\".\nAgli inizi il gruppo suona con discreto successo nei locali di Napoli, tra cui lo storico Diamond Dogs, un Rhythm and blues psichedelico con i testi in inglese.\nNello stesso anno, si aggiudicano il \"1\u00ba Concorso Nazionale Gruppi Musicali Di Base - Rock Ottantotto\", tenutosi presso la discoteca Marab\u00f9 Music Hall di Reggio Emilia nei giorni 28 e 29 novembre, con il brano \"What My Brother Said\". La sola testimonianza registrata del suddetto pezzo, \u00e8 presente nel rarissimo LP che raccoglie le esibizioni dei gruppi finalisti (tra gli altri, i poco pi\u00f9 che esordienti Ligabue &amp; OraZero).\nMa quasi immediatamente Patrizia Di Fiore abbandona il gruppo; dopo la defezione Gennaro T e Mantice riformano il gruppo nel 1991, con l'inserimento di Gennaro Della Volpe (\"Raiz\") alla voce, proveniente da un gruppo beat/ska e, tramite questi, di Paolo Polcari (\"Pablo\") alle tastiere.\nCon Raiz inizia il lavoro di traduzione dei testi in italiano e di ri-arrangiamento dei pezzi gi\u00e0 realizzati in chiave reggae e funky.\nAl gruppo si aggiunge Massimo Severino al basso, e con questa formazione gli Almamegretta partecipano all'edizione 1991 di \"Arezzo Wave\".\nDopo l'esibizione al festival il gruppo si impegna in un lungo periodo di prove, e dopo un cambio di formazione, Tonino Borrelli sostituisce Severino al basso, inizia le \"session\" di registrazione del primo EP \"Figli di Annibale\".\nTra il 15 e il 19 settembre 1992 incidono \"Figli di Annibale\" per l'etichetta \"Anagrumba\" e iniziano il loro tour in giro per l'Italia.\nIl disco contiene quattro canzoni: \"Figli di Annibale\", \"Sanghe e anema\", \"'O bbuono e 'o malamente\" e \"Pace\" dalle sonorit\u00e0 marcatamente dub: tre di queste saranno poi riarrangiate e ripubblicate nell'album \"Animamigrante\".\nIl disco esce alla fine del 1992 accolto positivamente dalla critica.\n\"Animamigrante\".\nNel 1993, durante la fase di produzione del primo album \"Animamigrante\", conoscono Stefano Facchielli (\"D.RaD\") che dapprima collabora con il gruppo come fonico e poi entra nella band come membro a tutti gli effetti, come soundman e dubmaster. Al basso entra Mario Formisano, bassista dub-funky napoletano conosciuto anche con il nome d'arte \"4mx\" datogli dallo stesso Raiz. Formisano rester\u00e0 nella band fino al 1998 per rientrare nel 2002 e diventarne componente storico.\nNel 1994 il disco, prodotto da Ben Young, vince la Targa Tenco come miglior opera prima.\n\"The Napoli Trip\".\nBen Young fa ascoltare \"Animamigrante\" ai Massive Attack che propongono agli Almamegretta di remixare un loro brano, \"Karmacoma\", tratto dall'album \"Protection\": nasce cos\u00ec \"Karmacoma (The Napoli Trip)\", inserito nell'EP \"Karmacoma\" e pubblicato il 20 marzo 1995.\nVengono cos\u00ec in contatto con Adrian Sherwood, produttore della On-U Sound. Alla fine del 1994 registrano il loro secondo album, \"Sanacore\", tra Procida e Napoli: il missaggio \u00e8 affidato a Sherwood.\nIl disco esce nel 1995 e viene seguito da un tour italiano con oltre 80 date. All'album collabora anche Giulietta Sacco (con Angela Luce una delle pi\u00f9 note interpreti della canzone napoletana) che canta nella tammurriata \"Sanacore\". Il disco viene premiato con la Targa Tenco come miglior disco in dialetto.\nPappi Corsicato gira il videoclip del brano \"Nun Te Scurda\"', il singolo tratto dall'album. Nel 1995 Giovanni Mantice esce dalla band.\nNel 1996 esce la raccolta \"Indubb\" che contiene brani gi\u00e0 editi ma rivisitati in chiave dub, remixati oltre che dagli Almamegretta stessi anche da Bill Laswell, Adrian Sherwood, Scorn e Frequecies.\nIl 1997 vede la collaborazione con Pino Daniele alla registrazione del brano \"Canto do mar\", presente nell'album \"Dimmi cosa succede sulla terra\" del cantautore napoletano.\nIl terzo album degli Almamegretta, \"Lingo\" del 1998 e prodotto e registrato a Londra, si avvale della collaborazione di molti artisti, tra cui Pino Daniele, Laswell, Pasquale Minieri, Tommaso Vittorini, Eraldo Bernocchi e Count Dubulah, bassista dei Transglobal Underground.\nIl primo disco completamente prodotto dalla band e mixato da D.RaD \u00e8 \"4/4\" (1999), registrato negli studi milanesi di Mauro Pagani, le \"Officine Meccaniche\" e che vede ospiti, oltre a Pagani stesso, Dubulah e la cantante Sainkho Namtchylak.\nNello stesso anno avviene la prima collaborazione con Gaudi il quale remixa il brano \"O Mmeglio D'A Vita\" tratto da 4/4, mentre la band remixa il brano \"Desert\" tratto dall'album \"Earthbound\" dello stesso Gaudi.\nNel 2000 la canzone \"'O sciore cchi\u00f9 felice\", tratta da \"Sanacore\", fa parte della colonna sonora del lungometraggio del regista angloindiano Tarsem Singh, \"The Cell\", con Jennifer Lopez. Paolo lascia la band e si trasferisce a Londra, dove con Gaudi e Dr. Cat d\u00e0 vita al progetto Weirdub e l'uscita del loro album \"Recreational\", con ospite speciale Bill Laswell al basso.\nIl 2001 \u00e8 l'anno di pubblicazione di \"Imaginaria\", con cui il gruppo si aggiudica per la seconda volta la Targa Tenco per il miglior disco in dialetto e la cui copertina vince l'\"Italian Grammy Awards\" per il miglior progetto grafico.\nIl 31 dicembre gli Almamegretta suonano davanti a 70.000 persone a Napoli, in piazza del Plebiscito, per il concerto di Capodanno.\nL'intensa attivit\u00e0 dal vivo in 10 anni di carriera viene sintetizzata nell'album live del 2002, \"Venite! Venite!\" che contiene anche due inediti registrati in studio con Mauro Pagani.\nLasciano la BMG e creano una loro etichetta, la \"Sanacore\", con cui pubblicano nel 2003 il lavoro successivo \"Sciuoglie 'e cane\", che vede come cantanti Patrizia Di Fiore e Lucariello al posto di Raiz che ha nel frattempo abbandonato il gruppo per tentare la carriera solista. Collaborano alla registrazione del disco Marco Parente e Francesco Di Bella dei 24 Grana.\nLa morte di D.RaD.\nNel 2004 dopo il loro primo video-singolo \"Preta d'oro\" parte il tour invernale che subisce una triste battuta d'arresto la notte tra il 31 ottobre e il 1\u00ba novembre quando, in un incidente stradale, muore a Milano Stefano Facchielli alias \"D.RaD\", colui che ha creato il \"sound\" \"Alma\". Il tragico evento mette in seria discussione il futuro dell'intero progetto Almamegretta, che si decide tuttavia di proseguire, considerando questa scelta come un omaggio a Stefano. Il 29 dicembre all'Auditorium Parco della Musica di Roma si tiene un concerto per D.RaD, riassunto poi in un \"Instant CD\", che vede la partecipazione di molti amici: Ash, Patrizia Di Fiore, Massimo Fantoni, Mario 4mx Formisano, Fefo, Greg Ferro, Lucariello, Gianni Mantice, Sergio Messina, Pasquale Minieri, Marco Parente, Raiz, GennaroT, Zaira Zigante.\nNel 2005 pubblicano il doppio album \"Sciuoglie 'e cane live 2004\", tratto da una serie di instant CD registrati durante il tour del 2004, che \u00e8 anche l'ultima testimonianza che documenta il contributo di D.RaD agli Almamegretta.\nNel 2006 esce l'album strumentale \"Dubfellas\" e nel 2008 l'album \"Vulgus\".\n2009.\nNel 2009 esce il nuovo CD \"Vulgus\" (Sanacore/Arealive - distr. Edel), ricco di ospiti tra cui Horace Andy, Gaudi e Raiz. Nel tour dello stesso anno, \"Indub Tour 2009\", gli Almamegretta si presentano dal vivo con due nuovi componenti: Marcello Coleman alla voce (che rester\u00e0 nella band come cantante anche negli album e tour successivi) e Neil Perch, membro fondatore degli Zion Train, alla postazione di dubmaster.\n2010.\nIl 23 aprile \u00e8 uscito l'album \"Almamegretta presents DubFellas vol.2 \"(Sanacore/Arealive - distr. Edel). Un nuovo capitolo del viaggio Almamegretta nell'universo Dub. \u00c8 un album che mette in primo piano l'approccio sperimentale e di ricerca tipico del Dub. Anche in quest'album gli Almamegretta si avvalgono della collaborazione di Neil Perch (Zion Train) e dell'apporto vocale di Marcello Coleman, di Julie Higgins aka Princess Julianna e di Raiz. Sempre nel 2010 partecipano, con Raiz, alla colonna sonora di \"Passione\" (film dedicato alla canzone napoletana diretto da John Turturro) con un remake di \"Nun Te Scurda'\".\n2011.\nNel 2011, per festeggiare i 20 anni di vita del gruppo, gli Almamegretta decidono di organizzare un tour, con tappe anche in Europa, intitolato \u00ab1991-2011: venti anni di dub!\u00bb. Aspetto particolare \u00e8 che per l'evento la band \u00e8 accompagnata, in alcune tappe, da uno dei membri storici, Raiz; insieme propongono i pezzi che hanno fatto la storia del gruppo.\n2013.\nPartecipano al Festival di Sanremo 2013, classificandosi al 14\u00ba posto, con i brani \"Mamma non lo sa\" ed \"Onda che vai\", grazie alla novit\u00e0 introdotta in questo festival che prevedeva un'esibizione doppia alla prima serata. Il primo dei due brani viene scelto per il prosieguo della manifestazione attraverso la votazione sia del pubblico a casa, con valenza del cinquanta per cento, sia di una giuria di qualit\u00e0 composta da giornalisti, con valenza del restante cinquanta. Il 15 febbraio 2013, durante la serata \"Sanremo Story\", si esibiscono sul palco del Teatro Ariston con il brano \"Il ragazzo della via Gluck\" di Adriano Celentano, insieme a Marcello Coleman, Clementino e James Senese.\nPoich\u00e9 nel 2009 Raiz si era convertito all'ebraismo e poich\u00e9 l'esibizione coincideva col venerd\u00ec sera, lo Shabbat (il giorno sacro agli Ebrei), come osservante non poteva svolgere alcuna attivit\u00e0 lavorativa, dato che tale precetto religioso inizia con il calar della sera il venerd\u00ec per concludersi al tramonto di sabato. Tuttavia si giunse al compromesso di far esibire il gruppo in assenza dello stesso Raiz.\nNel 2013 esce l'ultimo album degli Almamegretta \"Controra\", con la collaborazione di James Senese, Enzo Gragnaniello e Gaudi.\n2015.\nLa band torna ad esibirsi sul palco del Concerto del Primo Maggio in Piazza San Giovanni a Roma, proponendo anche un omaggio a Pino Daniele con la cover di Yes I Know My Way.\n2016.\nEsce EnnEnne, con etichetta \"Sanacore - Goodfellas\", seguito da EnnEnne In Dub (uscito in CD e vinile in edizione speciale per Aldebaran Records), contenente remixes e dub versions prodotte da Dennis Bovell, Vibronics, Gaudi, Adrian Sherwood, Paolo Baldini, Manasseh, AlboDub, DJ Khalab e King of Popcorn.\nDiscografia.\nCollaborazioni.\nCompilations"}
{"id": "236755", "revid": "1924342", "url": "https://it.wikipedia.org/wiki?curid=236755", "title": "...Ma cosa vuoi che sia una canzone...", "text": "...Ma cosa vuoi che sia una canzone... \u00e8 il primo album in studio del cantautore italiano Vasco Rossi, pubblicato il 25 maggio .\nDescrizione.\nLa registrazione di questo LP di debutto inizia nel 1976, ed il disco viene pubblicato il 25 maggio del 1978. Il tecnico del suono che ha curato le registrazioni \u00e8 Maurizio Biancani.\nLe canzoni hanno ancora uno stampo cantautorale, anche se affiorano spunti rock che verranno sviluppati maggiormente in futuro.\nL'album contiene le due canzoni del singolo pubblicato l'anno precedente, \"Jenny/Silvia\" (le versioni del 33 giri sono diverse da quelle del singolo), ed \u00e8 anticipato dal 45 giri \"La nostra relazione/...E poi mi parli di una vita insieme\", pubblicato quindici giorni prima il 10 maggio 1978.\nLa prima versione dell'album (con in copertina una chitarra temperata) esce in sole 20.000 copie. Il disco viene passato in prevalenza dalle radio libere.\nL'album fu prevalentemente commercializzato nelle sole Emilia Romagna e Lombardia.\nDa notare la presenza tra i musicisti di tre dei fondatori degli Stadio: Gaetano Curreri (che sul retro della copertina si firma con lo pseudonimo \"Bethoten\", citato all'inizio della canzone \"Ambarabaciccicocc\u00f2\": \"Vai col pianino bito'!\"), Giovanni Pezzoli e Ricky Portera, e del batterista forlivese Gilberto Rossi, soprannominato \"Attila\", che aveva suonato negli anni sessanta nel gruppo beat I Baci con Jimmy Villotti e Claudio Golinelli (a sua volta in seguito bassista di Vasco Rossi) e che negli anni successivi diventer\u00e0 il batterista di Ivan Graziani.\nInizia gi\u00e0 da ora la collaborazione con Maurizio Solieri che suona la chitarra in \"Ed il tempo crea eroi\".\nPer quel che riguarda le edizioni, le canzoni del disco sono edite dalle Edizioni musicali Sarabandas, tranne \"Silvia\" e \"Jenny \u00e8 pazza\", edite dalle Edizioni musicali Borgatti e \"...E poi mi parli di una vita insieme\" (coedizione tra le Sarabandas e le Borgatti).\nLe diverse edizioni e stampe.\nLa prima stampa del disco, del 1978, edita dalla Lotus ha numero di catalogo LOP12802 e presenta l'immagine di una matita colorata bianca, appena temperata, che sotto il truciolo attorcigliato diventa la tastiera di una chitarra. Successivamente, numerose sono state le ristampe anche dovute alle cessioni del catalogo temporanee prima, e definitiva poi, da parte di Lotus/Saar, nonch\u00e9 dall'esplosione del successo del cantante. Fra le varie, con grafica via via modificata, si segnalano :"}
{"id": "236756", "revid": "889336", "url": "https://it.wikipedia.org/wiki?curid=236756", "title": "Pierre Werner", "text": "\u00c8 stato primo ministro dal 2 marzo 1959 al 15 giugno 1974 e dal 16 luglio 1979 al 20 luglio 1984. Il suo partito di appartenenza era il Partito Popolare Cristiano Sociale."}
{"id": "236760", "revid": "124593096", "url": "https://it.wikipedia.org/wiki?curid=236760", "title": "Himantoglossum robertianum", "text": "L'orchidea di Robert (Himantoglossum robertianum ) \u00e8 una pianta appartenente alla famiglia delle Orchidacee.\nIl suo nome \u00e8 un omaggio al botanico francese Gaspard Nicolas Robert (1776-1857).\nDescrizione.\n\u00c8 una pianta alta da 20 a 50\u00a0cm.\nPerenne tuberosa, con due organi sotterranei ovoidi.\nLe foglie sono ovali o ellittiche e di colore verde chiaro.L'infiorescenza, densa e cilindrica, porta numerosi fiori, grandi e profumati, di colore verde-violaceo.Il labello, trilobato, \u00e8 di colore rosa violaceo con macchie porporine centrali; I lobi laterali, allungati e sottili, sono a forma di braccia ripiegate verso il centro del labello mentre il lobo mediano \u00e8 a sua volta diviso in due lobi generalmente divaricati.Lo sperone, conico e pi\u00f9 breve dell'ovario, \u00e8 rivolto in basso.\nFioritura precoce (dicembre-aprile).\nBiologia.\nSi riproduce per impollinazione entomofila ad opera di diversi imenotteri apoidei tra cui \"Bombus hortorum\" e \"Xylocopa violacea\".\n\"B. robertiana\" non produce nettare, ma in compenso ospita numerose colonie dell'afide \"Dysaphis tulipae\", la cui melata si accumula nello sperone dei fiori, fungendo da attrattiva per gli insetti .\nIn rari casi pu\u00f2 ricorrere all'autoimpollinazione.\nDistribuzione e habitat.\nQuesta specie ha un areale steno-mediterraneo.\nIn Italia \u00e8 presente in gran parte della penisola e nelle isole maggiori.\nL'habitat prediletto comprende prati, sottobosco, incolti e margini delle strade"}
{"id": "236762", "revid": "124123", "url": "https://it.wikipedia.org/wiki?curid=236762", "title": "Pierre Frieden", "text": "\u00c8 stato primo ministro dal 29 marzo 1958 al 23 febbraio 1959. Il suo partito d'appartenenza era il Partito Popolare Cristiano Sociale."}
{"id": "236763", "revid": "7336", "url": "https://it.wikipedia.org/wiki?curid=236763", "title": "Antibiotici", "text": ""}
{"id": "236766", "revid": "14691", "url": "https://it.wikipedia.org/wiki?curid=236766", "title": "Classe (programmazione)", "text": ""}
{"id": "236767", "revid": "1821847", "url": "https://it.wikipedia.org/wiki?curid=236767", "title": "Joseph Bech", "text": "Biografia.\n\u00c8 stato Primo ministro dal 16 luglio 1926 al 5 novembre 1937 e dal 29 dicembre 1953 al 29 marzo 1958. Il suo partito d'appartenenza era il Partito Popolare Cristiano Sociale.\nPer il ruolo politico avuto, \u00e8 considerato uno dei Padri fondatori dell'Unione europea."}
{"id": "236771", "revid": "124171788", "url": "https://it.wikipedia.org/wiki?curid=236771", "title": "Alpe Cermis", "text": "L'Alpe Cerm\u00ecs \u00e8 una montagna delle Alpi, appartenente alla catena dei Lagorai, nel comune di Cavalese, in Val di Fiemme (Trentino), nota sia per il turismo invernale che estivo. Il comprensorio sciistico fa parte del consorzio Val di Fiemme-Obereggen che a sua volta fa parte del pi\u00f9 vasto Dolomiti Superski. La cima pi\u00f9 alta \u00e8 il Monte Pai\u00f2n, con i suoi 2 226 m. s.l.m..\nStoria.\nFino al 1998 l'Alpe Cermis era collegata al paese di Cavalese mediante una classica funivia bifune divisa in due tronchi distinti. Il primo di questi - che partiva dall'immediata periferia dell'abitato da un promontorio a picco sulla valle di Fiemme e, attraversandola interamente, raggiungeva la mezza costa - \u00e8 tristemente famoso per due dei pi\u00f9 gravi incidenti che abbiano coinvolto un impianto a fune.\nDopo il secondo disastro, le due funivie furono sostituite da tre cabinovie monofune ad ammorsamento automatico a 8 posti. Il primo tratto collega Cavalese con la prima stazione, situata sul fondovalle a 850 m.s.l.m. Il secondo collega tale stazione con la localit\u00e0 Doss dei L\u00e0resi a quota 1 280 m., da dove parte il terzo tratto che raggiunge l'Alpe Cermis. Il nuovo progetto fu avviato con lo scopo di aumentare la portata dell'impianto e contemporaneamente di ridurre i rischi di incidenti.\nTurismo invernale.\nL'attuale stazione sciistica dell'Alpe Cerm\u00ecs si avvale di 3 moderne telecabine ad ammorsamento automatico, 3 moderne seggiovie pure ad ammorsamento automatico, ed un campo scuola. Lo sviluppo delle piste \u00e8 di circa 25\u00a0km, interamente coperto da un impianto per l'innevamento programmato.\nIl fiore all'occhiello del comprensorio \u00e8 l'insieme delle piste Olimpia 1, 2 e 3 che, partendo dalla vetta, portano fino in fondovalle a quota 850\u00a0. La lunghezza complessiva di questi tracciati sequenziali \u00e8 di circa 7,5\u00a0km, per un dislivello ininterrotto di circa 1400 metri, attualmente il maggiore in Trentino per una pista da sci.\nTurismo estivo.\nSebbene nota soprattutto per il turismo invernale, l'Alpe Cermis \u00e8 frequentata anche d'estate, grazie all'offerta di percorsi escursionistici nella vicina catena del Lagorai. Sul monte Paion \u00e8 inoltre possibile praticare il parapendio.\nCollegamenti esterni.\nhttp://www.valdifiemme.it/parrocchia.roveredellaluna/cermis.htm"}
{"id": "236772", "revid": "767487", "url": "https://it.wikipedia.org/wiki?curid=236772", "title": "Pierre Dupong", "text": "\u00c8 stato Primo ministro dal 5 novembre 1937 al 23 dicembre 1953 anche se fu costretto all'esilio durante l'occupazione nazista dal 1940 al 1944. Il suo partito d'appartenenza era il Partito Popolare Cristiano Sociale."}
{"id": "236774", "revid": "124123", "url": "https://it.wikipedia.org/wiki?curid=236774", "title": "Pierre Pr\u00fcm", "text": "\u00c8 stato Primo ministro dal 20 marzo 1925 al 16 luglio 1926."}
{"id": "236775", "revid": "125213289", "url": "https://it.wikipedia.org/wiki?curid=236775", "title": "Testament (gruppo musicale)", "text": "I Testament sono un gruppo thrash metal statunitense, nato a San Francisco (California) nel 1983 inizialmente con il nome di \"Legacy\".\nSono considerati una delle pi\u00f9 grandi band thrash metal della storia: il quintetto, infatti, sembrava sul punto di mettere in discussione la supremazia dei Metallica (la loro influenza pi\u00f9 evidente) nel thrash melodico.\nNei primi anni '90 scomparirono rapidamente dalle scene ma rimasero comunque molto attivi all'interno del metal underground.\nBiografia.\nGli esordi (1983-1986).\nLa prima incarnazione della band si forma a San Francisco per mano di Eric Peterson alla chitarra e di suo cugino Derrick Ramirez, addetto a voce e anch'egli alla chitarra. Ai due si aggiungono John Souza al basso e Louie Clemente alla batteria. Subito dopo avviene il primo importante ingresso nelle file del gruppo: Greg Christian sostituisce Souza al basso e il fratello di quest'ultimo diventa il primo \"vero\" cantante della formazione. Cominciarono suonando cover di Mot\u00f6rhead, Judas Priest e Black Sabbath, ma la scoperta di gruppi come Metallica e Slayer li spinse poi a suonare una musica pi\u00f9 veloce e potente.\nIl gruppo, nel giro di poco tempo, sub\u00ec un cambiamento con l'arrivo del chitarrista Alex Skolnick, allievo di Joe Satriani, che prese il posto di Ramirez.\nChiamatisi \"Legacy\", la band comprendeva il cantante Steve \"Zetro\" Souza, i chitarristi Alex Skolnick e Eric Peterson, il bassista Greg Christian e il batterista Mike Ronchette. Con questa formazione, iniziano a suonare e a farsi apprezzare in giro per la famosa Bay Area.\nIl quintetto, nel 1985, produsse un demo di quattro pezzi. Quasi tutte le etichette heavy metal degli Stati Uniti rimasero impressionate da questo lavoro ed in poco tempo i \"Legacy\" ricevettero molte proposte di contratto; alla fine decisero di firmare con la Megaforce Records perch\u00e9, oltre ad avere la distribuzione della Atlantic Records, offr\u00ec pi\u00f9 soldi alla band.\nSubito dopo ci furono delle divergenze tra il batterista Mike Ronchette, che venne cacciato, ed il resto del gruppo, che riprese in formazione Louie Clemente.\nSouza, a questo punto, abbandona la band per unirsi agli Exodus suggerendo, per\u00f2, come sostituto Chuck Billy.\nL'arrivo di Billy fu davvero folgorante, come disse Eric Peterson in un'intervista, e probabilmente questo arrivo contribu\u00ec molto al successo del gruppo:\n\u00c8 cos\u00ec che si crea la probabilmente pi\u00f9 conosciuta formazione della loro carriera (Billy, Skolnick, Peterson, Christian, Clemente).\nDurante la registrazione del loro primo album, la band fu costretta a cambiare il nome in \"Testament\" (che, secondo Maria Ferrero nel numero di maggio 2007 di \"Revolver\", \u00e8 stato suggerito da Billy Milano dei S.O.D.), in quanto il nome \"The Legacy\" era gi\u00e0 usato da una jazz band.\nIl successo (1987-1991).\nCon la rinnovata formazione, nel 1987 esce il loro primo album, \"The Legacy\", firmato con il loro primo nome e pubblicato dalla Megaforce Records. Il disco \u00e8 un concentrato di veloce thrash metal, dove si sente molto l'impronta di gruppi come Slayer e Exodus, ma presenta anche degli spunti melodici apportati soprattutto dal chitarrista Alex Skolnick.\nIn questo disco vi sono classici come \"Over the Wall\", \"Burnt Offerings\", \"First Strike is Deadly\" e \"Alone in the Dark\".\nCon l'uscita dell'album i Testament ricevettero fama immediata all'interno di circoli thrash e furono spesso paragonati ai colleghi della Bay Area Metallica.\nInfatti, i giornali specializzati si divisero in recensioni positive che esaltavano l'album e in altre che invece accusavano i Testament di essere soltanto una copia dei Metallica.\nAlex Skolnick disse in un'intervista concessa poco dopo all'uscita dell'album: \nLa band riusc\u00ec subito ad aumentare la propria fama grazie ad un tour in supporto agli Anthrax, sia in America che in Europa, che in quel periodo erano in tour per il loro album Among the Living.\nProprio in questa occasione il quintetto sostenne una performance dal vivo al \"Dynamo Festival\" di Eindhoven (Paesi Bassi), che venne registrata nell'EP Live at Eindhoven (1987). Il gruppo affianc\u00f2 anche gli Overkill nel loro tour nordamericano dell'album \"Taking Over\". L'album ebbe un buon successo di vendite con pi\u00f9 di copie vendute.\nDopo il successo di \"The Legacy\" i Testament iniziarono a lavorare al loro nuovo album.\nSecondo l'annuncio dei 5 musicisti, nel loro nuovo lavoro ci sarebbe stata un'evoluzione del sound e soprattutto un distacco dallo stile dei Metallica proprio per allontanare le critiche che erano arrivate dopo la loro prima opera.\nNell'aprile 1988 usc\u00ec \"The New Order\", album pi\u00f9 melodico rispetto al precedente che li consacr\u00f2 tra le band di punta del genere.\nL'uscita \u00e8 stata preceduta dal singolo (anche video musicale) \"Trial by Fire\", che include una versione speciale del brano non ancora pubblicato \"Reign of Terror\" e la reinterpretazione della canzone degli Aerosmith \"Nobody's Fault\". Nel loro tour attraverso gli Stati Uniti hanno agito nel ruolo di gruppo di supporto ai Vio-lence (gruppo dove ha suonato anche Robb Flynn dei Machine Head dopo la partenza dai Forbidden). Altre band a cui i Testament hanno fatto da supporto sono stati, tra gli altri Judas Priest, Megadeth, Voivod e Anthrax.\nIl team ha inoltre partecipato per la prima volta al festival Monsters of Rock in Castle Donnington.\nAlla fine del loro tour di successo mondiale la band torn\u00f2 in studio per registrare \"Practice What You Preach\". Pubblicato nel 1989, fu un album che riscosse un grandissimo successo sotto l'aspetto delle vendite ( copie vendute) ma che non convinse completamente i fans di vecchia data.\nCon quest'album vinsero anche un disco di platino.\nIn quest'album l'occulto ed i temi gotici, che avevano trovato molto spazio nei testi dei primi due album, vennero quasi del tutto tolti, concentrandosi invece sui reali problemi della vita come la politica o la corruzione.\n\"Souls of Black\" (1990) prodotto da Michael Rosen, fu un altro successo commerciale, il quale mostr\u00f2 una band che seppe evolvere il proprio sound, distaccandosi dalle influenze di altri grandi gruppi come quelle degli Slayer e dei Metallica che li avevano caratterizzati fin dagli esordi.\nIl disco fu scritto e registrato in tempo da record, sole 10 settimane, questo perch\u00e9 la casa discografica aveva vietato alla band di suonare al \"Clash Of The Titans\" se non avessero prima pubblicato un nuovo album.\nBilly pi\u00f9 tardi affermer\u00e0 che questa decisione fu molto azzardata da parte loro, questo perch\u00e9 sarebbe stato sicuramente meglio lavorare con pi\u00f9 calma e pubblicare un prodotto migliore e pi\u00f9 curato nei particolari. Subito dopo la pubblicazione di \"Souls of Black\", la band partecip\u00f2 quindi al \"Clash Of The Titans\", una grande tourn\u00e9e che presentava nella lista anche Slayer, Megadeth e Suicidal Tendencies.\nLa crisi (1992-1993).\nTornati dal \"Clash of the Titans\", la band decise di iniziare a comporre nuovo materiale discografico. Gli anni '90 furono un periodo \"buio\" per il thrash a causa della nascita di nuovi stili musicali, come il grunge, e di conseguenza tante band del genere cercarono di rimanere al passo coi tempi.\nAnche i Testament scelsero questa soluzione e nel 1992 usc\u00ec \"The Ritual\", album prodotto da Tony Platt, che lasci\u00f2 spiazzati pubblico e critica, presentando un sound molto diverso da quello del precedente decennio.\nL'album \u00e8 lontano dai Testament conosciuti fino a quel tempo, dando origine ad un disco alquanto distante dagli schemi propri del thrash metal, con suoni pi\u00f9 puliti, precisi e levigati e con linee vocali molto pi\u00f9 melodiche rispetto ai lavori precedenti.\nLa nuova \"ricetta\" del quintetto non venne, per\u00f2, accolta dai fan e le vendite del lavoro discografico furono molto basse.\nOltre a questo duro colpo, nel gruppo sembra subentrare anche una forte crisi dovuta a divergenze artistiche tra i membri della formazione. Alex Skolnick, non pi\u00f9 interessato al metal, decide di lasciare la band per poter sperimentare nuove sonorit\u00e0, fondando un gruppo jazz chiamato Alex Skolnick Trio. Dopo un breve periodo, anche Louie Clemente abbandona l'ambiente musicale per dedicarsi ad altre attivit\u00e0.\nLo scioglimento (1993-1995).\nLa band cerc\u00f2 dei sostituti a causa delle recenti partenze. Tuttavia il complesso non ebbe pi\u00f9 una formazione stabile; tutti i musicisti giravano intorno alle figure del cantante Chuck Billy e del chitarrista/leader Eric Peterson. Il chitarrista Glen Alvelais e il batterista Paul Bostaph, entrambi membri dei Forbidden, subentrarono a Skolnick e Clemente.\nCon loro venne solamente pubblicato l'EP \"Return to the Apocalyptic City\", nel 1993, tratto dal tour di \"The Ritual\".\nPoco dopo, Alvelais lasci\u00f2 la band ed anche Paul Bostaph se ne and\u00f2 per entrare negli Slayer.\nIl sostituto di Alvelais venne trovato nel virtuoso James Murphy, mentre alla batteria approd\u00f2 John Tempesta, ex drummer dei White Zombie. Il prodotto della formazione \u00e8 \"Low\" (1994); esso, tuttavia, non fu un ritorno ai Testament degli anni '80 ma present\u00f2 nuove sonorit\u00e0, perlopi\u00f9 groove metal, e un cambiamento dello stile vocale di Billy, divenuto pi\u00f9 rozzo e gutturale.\nQuesto cambiamento fu comunque accolto positivamente da molti fans e per i Testament ci fu invece la possibilit\u00e0 di sperimentare nuovi orizzonti artistici.\nTempesta lasci\u00f2 il posto a Chris Kontos, ex Machine Head, il quale milit\u00f2 pochissimo tempo nei Testament registrando solamente la reinterpretazione di \"Rapid Fire\" dei Judas Priest pubblicata poi nel disco \"A Tribute to Judas Priest Legends of Metal vol.1\" (1997).\nBen presto, a causa della scarsa promozione e la crescita delle incomprensioni tra la band e l'etichetta Atlantic Records, con la quale era stata associata per molti anni della sua carriera, si arriv\u00f2 alla rescissione del contratto tra le parti. Ci\u00f2 port\u00f2 la band ad avviare una trattativa con l'etichetta Burnt Offerings.\nNel frattempo l'Atlantic, senza un accordo con la band pubblic\u00f2 sul mercato una compilation, \"The Best of Testament\" dal quale comunque i musicisti ricavarono un buon vantaggio finanziario.\nIl tour di \"Low\" vide l'arrivo di Jon Dette alla batteria. Dopo la pubblicazione di \"Live at The Fillmore\" (1995), Greg Christian, James Murphy (che si dedic\u00f2 alla carriera solista) e Dette uscirono dalla band.\nImprovvisamente, i Testament si dichiararono sciolti, dato che Peterson e Billy non riuscirono a mantenere salda la formazione, logorata dai continui cambi di musicisti.\nReunion e cancro di Chuck Billy (1996-2003).\nIl gruppo si riform\u00f2 l'anno dopo, nel 1996. I Testament si presentano con un'ennesima nuova formazione; oltre a Billy e Peterson, ritroviamo Derrick Ramirez (il chitarrista della band durante gli esordi, qui in veste di bassista), il batterista Gene Hoglan e Glen Alvelais, tornato momentaneamente per l'incisione del disco.\n\"Demonic\" (1997), registrato negli studi Driftwood, e prodotto da Daniel Bergstrand, segna il ritorno del gruppo dopo lo scioglimento e si presenta un disco di buon successo, che per\u00f2 non convinse i fans di vecchia data. L'album presenta un sound molto violento e vede anche la contaminazione di elementi death metal, con la voce di Billy trasformata in un feroce growl.\nNel maggio 1997 la band suona di nuovo al Dynamo Open Air festival nei Paesi Bassi. Nel 1997, \u00e8 apparsa sul mercato la compilation contenente dei pezzi selezionati, delle tracce inedite e due cover: \"Sails of Charon\" degli Scorpions e \"Draw the Line\" degli Aerosmith.\nNel 1999 esce \"The Gathering\", definito, fino ad ora, l'album migliore dei Testament dagli anni '90 in poi, che riusc\u00ec anche ad accattivarsi gran parte dei fans pi\u00f9 conservatori. Il merito va anche al ritornato James Murphy e ai nuovi arrivati, il batterista Dave Lombardo e il bassista Steve DiGiorgio.\nIl sound dell'album \u00e8 stato in gran parte una combinazione di death metal, thrash metal e in parte black metal, influenza trasmessa da Eric Peterson che nel frattempo stava portando avanti il progetto della band Dragonlord.\nLa band, ancora una volta, ricevette moltissime recensioni positive. Nel mese di agosto 1999, iniziarono un tour negli Stati Uniti \"Riding the Snake Tour '99\" insieme ai The Haunted. In primavera, la band ha suonato al Dynamo Open Festival Air ad Eindhoven e al Gods of Metal di Monza.\nPoco dopo la pubblicazione di \"The Gathering\", al chitarrista James Murphy viene diagnosticato un tumore al cervello. Attraverso diverse raccolte di fondi, Murphy fu in grado di permettersi un intervento chirurgico, riuscendo a guarire completamente.\nDopo il tour mondiale \"Riding the Snake\" per promuovere \"The Gathering\", Chuck Billy sub\u00ec un intervento e una lunga degenza per seminoma, una forma di tumore maligno che normalmente colpisce le cellule germinali del testicolo e pi\u00f9 raramente quelle del mediastino, come nel caso di Billy: il suo tumore riguard\u00f2 infatti i polmoni ed il cuore.\nCi\u00f2 costrinse la band a un lungo periodo di pausa, spezzato solo nel 2001 dalla pubblicazione di \"First Strike Still Deadly\", album di pezzi ri-registrati provenienti dai primi due dischi, che vide il ritorno momentaneo di Alex Skolnick alla chitarra e di John Tempesta alla batteria.\nIl cancro di Billy venne curato con successo. Nell'agosto del 2001, gli amici di Billy organizzarono un concerto di beneficenza in suo onore per aiutarlo nelle spese mediche. Fu intitolato \"Thrash of the Titans\", e vi presero parte gruppi Thrash provenienti dalla Bay Area tra cui i Vio-lence, i Death Angel, gli Exodus, gli Heathen, ed altri.\nLo show ha visto anche una riunione dei Legacy, con Steve Souza alla voce, e l'ex chitarrista Alex Skolnick, che non aveva pi\u00f9 suonato con la band dal 1992 e Greg Christian.\nUltimi anni (2003-oggi).\nNel 2003, con Chuck Billy completamente recuperato, la band ricominci\u00f2 a suonare dal vivo con un nuovo batterista, John Allen dei Sadus.\nNel 2004, la band cambi\u00f2 ancora la sua formazione, ancora una volta per il loro tour estivo, Allen fu sostituito da Paul Bostaph, tornando cos\u00ec alla band dopo un'assenza di un decennio. Il chitarrista Steve Smyth lasci\u00f2 anch'egli il gruppo per aderire ai Nevermore, e fu sostituito da Mike Chlasciak.\nPoco dopo la partenza di Smyth, Eric Peterson dopo una caduta da una rampa di scale si ruppe una gamba e non pot\u00e9 suonare per alcune date. Smyth torn\u00f2 alla band per sostituirlo temporaneamente.\nNel maggio 2005, \u00e8 stato annunciato che i Testament avrebbero fatto un breve tour in Europa, conosciuto come \"10 Days in May Tour\", con la formazione originale: Billy, Peterson, Skolnick e Christian, con alla batteria alternativamente John Tempesta e Louie Clemente. Dopo il successo delle date iniziali del tour, i Testament annunciarono delle date aggiuntive negli Stati Uniti, in Europa ed in Giappone sempre con la formazione classica. Nel luglio 2007 la band suon\u00f2 uno spettacolo al Jaxx Nightclub di Springfield, Virginia, con Paul Bostaph alla batteria. Venne poi confermato che Bostaph sarebbe ufficialmente tornato nella band per registrare il nuovo album.\nNel febbraio 2008, la band pubblic\u00f2 il brano \"More Than Meets the Eye\", tratto dal nuovo album, sulla loro pagina di MySpace.\nAl nuovo album, pubblicato il 29 aprile 2008 dalla Nuclear Blast e intitolato \"The Formation of Damnation\",\nhanno preso parte tutti i membri della formazione \"classica\", eccetto Louie Clemente, sostituito da Paul Bostaph, ritornato dopo la breve parentesi di Nicholas Barker, batterista britannico conosciuto per i suoi lavori con Cradle of Filth e Dimmu Borgir, che ha dovuto rinunciare dopo alcuni problemi burocratici.\nIntervistati sul DVD \"Live In London\", il gruppo suggerisce che \"The Formation of Damnation\" pu\u00f2 essere definito come un \"album classico\" stilisticamente simile a \"The New Order\", o secondo le parole di Alex Skolnick, un mix di tutto il meglio della band.\nDopo l'uscita dell'album la band ha partecipato anche al tour negli Stati Uniti come gruppo di supporto per: Judas Priest, Heaven &amp; Hell e Mot\u00f6rhead nel \"Metal Masters Tour\".\nIl 22 ottobre 2008 i Testament, hanno annunciato di aver reclutato il chitarrista Glen Drover (ex-Megadeth e King Diamond) per le loro date del tour messicano con i Judas Priest a causa dell'impegno di Alex Skolnick con la Trans-Siberian Orchestra.\nNel 2009, i Testament, hanno fatto un tour di sei settimane attraverso tutti gli Stati Uniti per promuovere \"The Formation of Damnation\". A partire da luglio 2010, la band \u00e8 andata in tour negli Stati Uniti con Megadeth e Slayer nell'ambito del \"The American Carnage Tour\".\nProprio riguardo a questo tour in un'intervista concessa al sito \"Metalsucks.net\" Peterson entusiasta ha dichiarato:\nA partire dal luglio 2009, i Testament cominciano a registrare il loro decimo album in studio, dal titolo \"Dark Roots of Earth:\" vedr\u00e0 la luce solo tre anni pi\u00f9 tardi, pubblicato il 27 luglio 2012 in Europa e quattro giorni dopo in Nord America.\nAlle registrazioni dell'album non ha preso parte Paul Bostaph, a causa di un serio infortunio rimediato a gennaio 2011: \u00e8 stato temporaneamente sostituito da Gene Hoglan, che ha preso parte anche nel tour effettuato con gli Anthrax tra ottobre e novembre 2011. Il 1\u00ba dicembre 2011 Chuck Billy conferma alla rivista inglese \"Terrorizer\" che Paul Bostaph ha lasciato il gruppo. Da quel momento Gene Hoglan rientra definitivamente nella formazione ufficiale della band.\nIl 13 gennaio 2014 il gruppo annuncia l'abbandono di Greg Christian, che viene sostituito da Steve DiGiorgio, gi\u00e0 nella band dal 1998 al 2004.\nAd inizio 2015, Alex Skolnick e Chuck Billy dichiarano in alcune interviste che la scrittura del nuovo album \u00e8 in corso. La pubblicazione di \"Brotherhood of the Snake\", inizialmente prevista per inizio 2016, viene posticipata a causa del tour nordamericano con Slayer e Carcass che vede coinvolta la band e successivamente annunciata per il 28 ottobre dello stesso anno.\nIl 2 settembre 2016 viene pubblicato sul canale YouTube della Nuclear Blast Records il lyric video della title track del nuovo album. Dopo la sua uscita, \"Brotherhood of the Snake\" riceve recensioni generalmente positive dalla critica e raggiunge la ventesima posizione della classifica di Billboard. Successivamente, i Testament iniziano un tour europeo con gli Amon Amarth, mentre nella primavera del 2017 si esibiscono in Nord America insieme ai Sepultura. Nel 2018, insieme ad Anthrax, Lamb of God, Behemoth e Napalm Death, Testament suonano in apertura per gli Slayer, impegnati nel loro ultimo tour nordamericano.\nSempre nel corso del 2018, Chuck Billy ed Eric Peterson confermarono di essere al lavoro per la scrittura e composizione del loro dodicesimo album, \"Titans Of Creation\", uscito il 3 aprile 2020. Il 21 gennaio 2022 viene comunicato la fuoruscita dalla band del batterista Gene Hoglan, a causa di altri impegni riguardanti la sua attivit\u00e0 da solista.\nStile ed influenze.\nAutori negli anni '80 di brani reputati fra i migliori del thrash metal, pur avendo registrato qualche passaggio a vuoto nel decennio successivo, hanno comunque mantenuto la stima dei fan del genere che gli riservano ancora oggi un posto tra i grandi, in termini di popolarit\u00e0 solo dopo Slayer, Metallica e Megadeth.\nLa band, ancora sotto il nome di \"Legacy\", si ispir\u00f2 molto a Black Sabbath, Mot\u00f6rhead e Judas Priest, cimentandosi anche in numerose loro cover.\nLa loro pi\u00f9 grande influenza fu comunque quella dei Metallica, arrivando addirittura ad essere considerati da varie riviste specializzate come una loro copia.\nNei loro primi quattro lavori i Testament si ispirarono molto a dischi come \"Kill 'Em All\", \"Ride the Lightning\" o \"Master of Puppets\".\nNel 1992 con l'album \"The Ritual\", la band, spinta dall'avanzare di nuovi generi musicali come il grunge, decise di seguire ancora una volta la scelta fatta l'anno precedente dai Metallica con l'album omonimo, senza per\u00f2 raccogliere lo stesso successo. Ci fu un repentino passaggio da un thrash duro e veloce a sonorit\u00e0 heavy metal/hard rock pi\u00f9 commerciali: questa mutazione port\u00f2 numerose critiche al gruppo, specialmente dai fan di vecchia data, amanti del thrash, che non tardarono ad esprimere il loro dissenso. In questo album fu anche messa per la prima volta una power ballad: \"Return to Serenity\".\nDue anni dopo con la pubblicazione di \"Low\" decisero di cambiare di nuovo sound, cimentandosi in un pi\u00f9 duro groove metal e convinti anche dal successo di band come Pantera o Machine Head. Ancora una volta l'album non fu apprezzato ed i membri della band, nel 1995, optarono per lo scioglimento e decisero di concentrarsi su altri progetti musicali che poi influenzeranno anche il prosieguo della carriera.\nDopo appena un anno la band decise di tornare al lavoro, pubblicando nel 1997 \"Demonic,\" cambiando ancora una volta lo stile della band e introducendo molti elementi tipici del death metal, come il cantato in growl. Solo nel 1999 la band trov\u00f2 di nuovo il successo con la pubblicazione dell'album \"The Gathering,\" che si present\u00f2 come un mix tra thrash e death: si arriv\u00f2 a questo disco soprattutto grazie all'arrivo di Dave Lombardo, ex Slayer.\nI Testament ispirarono anche moltissimi gruppi musicali a venire, tra cui Machine Head, Morbid Angel, Fight, Exhorder, Unholy, Age of Ruin, Bullet for My Valentine e Decadence."}
{"id": "236776", "revid": "599013", "url": "https://it.wikipedia.org/wiki?curid=236776", "title": "Pln", "text": ""}
{"id": "236778", "revid": "287204", "url": "https://it.wikipedia.org/wiki?curid=236778", "title": "Carlos Mota Pinto", "text": "Ha fatto parte del Partito Social Democratico."}
{"id": "236779", "revid": "1784425", "url": "https://it.wikipedia.org/wiki?curid=236779", "title": "Alfredo Nobre da Costa", "text": ""}
{"id": "236780", "revid": "123054845", "url": "https://it.wikipedia.org/wiki?curid=236780", "title": "Dispositivo di puntamento", "text": "Un dispositivo di puntamento, in informatica, \u00e8 un componente hardware che consente di inserire dati di posizione spaziale in un computer.\nCaratteristiche.\nNei sistemi CAD e nelle interfacce grafiche (GUI), gli utenti possono impartire comandi e fornire informazioni al computer mediante \"gesti\" di natura fisica (puntamento, selezione, trascinamento), che nella realizzazione pi\u00f9 comune vengono eseguiti manipolando un mouse posto sulla propria scrivania e azionando i relativi pulsanti. I movimenti del mouse vengono interpretati e convertiti nel movimento di un apposito cursore sullo schermo (detto \"puntatore\") e nelle opportune modifiche all'ambiente grafico.\nPer quanto il dispositivo di puntamento di maggior diffusione sia senz'altro il mouse, ne esistono molti altri sviluppati per applicazioni pi\u00f9 o meno specializzate. Tali dispositivi sono in genere basati sull'uso diretto delle mani (trackball, touch pad, schermo tattile, joystick, paddle, trackpoint) o sull'impugnatura di uno stilo (tavoletta grafica, penna ottica).\nAltri dispositivi usano i movimenti del corpo o parti di esso per fornire informazioni al computer (data glove, sensori di movimento del capo, sistemi di inseguimento oculare), potendo stabilire anche forme di interazione pi\u00f9 complesse del semplice puntamento sopra descritto.\nStoria.\nIl primo ad ideare un dispositivo di puntamento fu di Douglas Engelbart, che Il 21 giugno 1967 ottenne il brevetto per il suo indicatore di posizione X-Y per display: il mouse.\nAlcuni anni dopo la Xerox produsse il primo computer dotato di interfaccia grafica e mouse, lo Xerox Star. Successivamente Steve Jobs della Apple, vedendo una dimostrazione alla Xerox dell'uso del mouse, svilupp\u00f2 una versione pi\u00f9 avanzata della stessa idea, aumentandone l'usabilit\u00e0, per il computer Lisa. Ancora oggi, in tutti i personal computer del mondo, viene sfruttato lo stesso concetto ideato da Jobs."}
{"id": "236784", "revid": "550667", "url": "https://it.wikipedia.org/wiki?curid=236784", "title": "Palazzo del Laterano", "text": "Il palazzo del Laterano, costruito al posto del pi\u00f9 antico \"patriarchio costantiniano\" (fatto demolire da papa Sisto V alla fine del XVI secolo) \u00e8 un palazzo rinascimentale, sede papale e residenza ufficiale dei romani pontefici per molti secoli. \u00c8 adiacente alla basilica di San Giovanni in Laterano, la cattedrale della diocesi di Roma contenente la \"cathedra romana\", che rappresenta simbolicamente l'autorit\u00e0 spirituale del romano pontefice. Il palazzo del Laterano ospita ora il Museo storico dello stato pontificio, gli uffici del vicariato di Roma e l'appartamento del cardinale vicario di Sua Santit\u00e0 per Roma e distretto. Il palazzo inoltre, insieme alla basilica ed altri edifici adiacenti, gode del diritto di extraterritorialit\u00e0, essendo sotto la piena ed esclusiva giurisdizione della Santa Sede.\nCostituisce parte di un complesso pi\u00f9 ampio di cui fanno parte anche la basilica, il battistero, i resti del medioevale palazzo papale con la scala santa e con la cappella papale detta \"Sancta Sanctorum\". Vicino al palazzo, accanto alla scala santa, si trova il triclinio leonino e nella piazza antistante si erge l'obelisco Lateranense, il pi\u00f9 grande degli obelischi di Roma.\nLa zona occupata oggi dal palazzo gi\u00e0 dal IV secolo era la residenza principale dei papi. Il complesso fortificato del Laterano creava una cittadella intorno al palazzo papale, includendovi anche la cattedrale e il battistero, e partiva dalla porta Asinaria e dalle mura aureliane, terminando col castrum dei Santi quattro coronati, dove i pontefici si rifugiavano in caso di pericolo.\nStoria.\nStoria precristiana.\nLa zona prendeva il nome dai proprietari originali, la famiglia Romana dei Plauzi Laterani che vi possedevano un grande palazzo. Due famiglie romane usarono il cognome di Laterani: i Sestii ed i Plauzi. Lucio Sestio Laterano fu il primo plebeo a raggiungere la carica di console.\nUn Plauzio Laterano, console designato, fu accusato verso il 66 di aver preso parte alla congiura di Pisone contro Nerone (\"Tac. Ann. XI 30, 36, XIII 11, XV 49, 60 ; Arrian, Epictet. Dissert, I 1\"). Le propriet\u00e0 dei Laterani, con l'annesso palazzo, che Giovenale (Sat. X, 15) defin\u00ec \"egregias Lateranorum \u00e6des\", furono confiscate.\nNel 161 Marco Aurelio costru\u00ec un palazzo nella zona. Nel 226 Settimio Severo restitu\u00ec una parte dei possedimenti ai Laterani. Il nome della famiglia rimase comunque alla zona.\nSviluppo sotto Costantino I.\nAll'inizio del IV secolo, a ridosso delle Mura Aureliane si trovavano i quartieri delle truppe scelte di Massenzio, gli \"equites singulares\". Costantino, dopo aver sconfitto Massenzio (312), ordin\u00f2 di distruggere queste caserme, secondo il costume romano che voleva la \"damnatio memoriae\" dei traditori della patria. \nPoich\u00e9 l'area era all'interno della citt\u00e0 - al contrario dell'area vaticana -, Costantino permise di costruirvi una basilica cristiana monumentale ed un battistero. La Basilica Laterana era l'unica delle tre grandi basiliche costantiniane situata dentro le mura della citt\u00e0. L'edificio originario non era lontano dal Palazzo imperiale fatto edificare da Aurelio (parti del quale sono ancora identificabili nella chiesa di Santa Croce in Gerusalemme).\nNella zona (tra via dell'Amba Aradam e le mura aureliane, oggi sepolta sotto l'edificio dell'INPS) si trovava anche la villa di Fausta, seconda moglie di Costantino e sorella di Massenzio. Nel 313 Fausta concesse la \"Domus Faustae\" al vescovo di Roma, Milziade, perch\u00e9 vi tenesse un sinodo episcopale, convocato per combattere lo scisma donatista. Durante il sinodo il Donatismo fu condannato come eresia.\nLa ricerca fino ad oggi non \u00e8 riuscita a scoprire l'anno in cui la residenza del vescovo di Roma sia stata posta al Laterano. L'unica data certa \u00e8 quella relativa alla consacrazione ufficiale di palazzo e basilica. Ci\u00f2 avvenne nel 324 ad opera di papa Silvestro I, che dichiar\u00f2 entrambi \"Domus Dei\" (casa di Dio).\nIn conseguenza del suo primato nel mondo come chiesa madre di tutte le chiese, sulla facciata dell'edificio sono incise le parole: \"Sacrosancta Lateranensis ecclesia omnium urbis et orbis ecclesiarum mater et caput\" (Santissima Chiesa Lateranense, madre e capo di tutte le chiese nell'Urbe e nel Mondo).\nMedio Evo e inizio dell'Evo moderno.\nIl Liber Pontificalis attesta che papa Zaccaria, verso la met\u00e0 dell'VIII secolo, costru\u00ec un \"triclinium\" nel Palazzo del Laterano, decorandolo con marmi, vetri e metalli preziosi, mosaici e affreschi; qualche decennio pi\u00f9 tardi papa Leone III costru\u00ec un ulteriore \"triclinium\", che il Liber Pontificalis descrive come caratterizzato da un'\"ampiezza impressionante\" e dotato di \"un'absibe decorata a mosaico e altre 10 absidi a destra e a sinistra, dipinte con varie rappresentazioni degli Apostoli\". La fonte aggiunge infine che Papa Leone III fece sistemare nel \"triclinium\" (detto leonino) diversi \"accubita\" (divani sui quali ci si stendeva per mangiare) e installare, al centro di tale sala pavimentata con marmi preziosi, una grande fontana\" \"di porfido rosso a forma di conchiglia\".\" Altre ristrutturazioni sono menzionate dalla stessa fonte nel corso dell'alto medioevo.\nGi\u00e0 danneggiati nel V secolo da scorrerie e invasioni, nell'896 gli edifici nel Laterano furono ulteriormente rovinati da un terremoto, e successivamente riparati. Nell'897 qui ebbe luogo in cosiddetto Sinodo del cadavere, durante il quale papa Stefano VI fece processare il cadavere del suo predecessore Formoso che fu condannato e gettato nel Tevere.\nIl palazzo e la basilica furono dedicati altre due volte. Papa Sergio III li dedic\u00f2 a san Giovanni Battista nel X secolo in onore del nuovo battistero. Nel XII secolo papa Lucio II dedic\u00f2 il Palazzo Laterano e la basilica anche a san Giovanni Evangelista. La chiesa divenne il pi\u00f9 importante santuario in onore di entrambi i santi, raramente venerati insieme. In seguito fu creato nel palazzo un monastero benedettino, per servire nella basilica.\nNel X secolo papa Sergio III restaur\u00f2 il palazzo dopo un disastroso incendio; esso fu poi ulteriormente abbellito da papa Innocenzo III. Questo dovette essere un periodo caratterizzato da una grande magnificenza, se anche Dante scrisse che il palazzo era superiore a tutti i successi umani. A quel tempo il centro della piazza davanti all'attuale palazzo, dove ora si trova l'obelisco, era occupato dal palazzo e dalla torretta degli Annibaldeschi. Fra questo palazzo e la Basilica di San Giovanni c'era la statua equestre di Marco Aurelio (allora ritenuta di Costantino), che ora \u00e8 al Campidoglio. Tutta la facciata del palazzo era occupata dall\"'Aula Concilii\", un corridoio magnifico con undici absidi, in cui furono tenuti vari Concili Laterani durante il medioevo. Le stanze private dei papi in questo palazzo erano situate fra il \"triclinium\" e le mura della citt\u00e0.\nTra il clero del Vaticano e quello del Laterano si svilupp\u00f2 un conflitto: entrambe le parti affermavano di possedere le medesime reliquie e che la propria chiesa gi\u00e0 dall'antichit\u00e0 avesse la priorit\u00e0 sull'altra. Il clero del Vaticano non esit\u00f2 a chiamare quello del Laterano con l'epiteto di \"Giudei infedeli\". Tuttavia il luogo principale per le devozioni era sempre il Vaticano, con la tomba di San Pietro; il Laterano, di conseguenza, acquis\u00ec un incredibile numero di reliquie del Vecchio e del Nuovo Testamento come l'arca dell'alleanza, le Tavole delle Leggi, il sangue di Cristo ed un altare di Pietro.\nTutti i papi a partire da Milziade occuparono il palazzo e lo usarono come residenza. Ma nel 1309 il papa francese Clemente V, decise di trasferire la sede ufficiale del Papato ad Avignone, una propriet\u00e0 che costituiva una \"enclave\" all'interno della Francia.\nFinch\u00e9 i papi desiderarono presentarsi principalmente come vescovi romani e padroni della citt\u00e0, il complesso Laterano, costruito su un terreno imperiale, serviva loro come punto di controllo della citt\u00e0, ed anche, in misura minore, come sede per la loro consacrazione ed incoronazione. Con l'universalizzazione del papato tuttavia cominciarono a dare maggior importanza al Vaticano, anche se la concorrenza fra i due poli si risolse solo con il Giubileo del 1300 gradualmente a favore del Vaticano.\nTra le conseguenze della Cattivit\u00e0 avignonese ci fu la perdita d'importanza del palazzo e della basilica, che cominciarono a declinare. Due incendi devastanti, nel 1307 e nel 1361, fecero danni irreparabili ed anche se ampie somme furono inviate da Avignone al Vescovo per la ricostruzione, il palazzo non raggiunse mai lo splendore precedente.\nQuando i papi tornarono a Roma il palazzo e la basilica furono ritenuti inadeguati a causa delle pessime condizioni in cui si trovavano. Di conseguenza il papa mise la sua residenza in primo luogo a Santa Maria in Trastevere, poi alla basilica di Santa Maria Maggiore. Infine fu costruito un nuovo palazzo oltre il Tevere ed i papi del Vaticano fissarono la loro residenza al Vaticano nel 1377. Ci\u00f2 fu reso necessario non solo per le condizioni strutturali del Palazzo Laterano, ma anche per il desiderio dei papi di enfatizzare pi\u00f9 nettamente, con la vicinanza alla tomba di Pietro, la loro pretesa alla guida universale.\nNella piazza antistante il Palazzo si trovava nel Medioevo la statua equestre di Marco Aurelio, che si riteneva fosse un monumento di Costantino o di Teodorico. Il cosiddetto \"caballus Constantini\" era contemporaneamente un monumento del potere ed anche il posto per le esecuzioni; per questo papa Giovanni XIII fece appendere un prefetto urbano ribelle ai capelli della statua. La statua era solo una del ricco patrimonio, di cui fa parte anche la Lupa Capitolina, i cui originali si trovano ora ai Musei Capitolini. La statua di Marco Aurelio fu spostata per volere di papa Paolo III nella Piazza del Campidoglio.\nEvo moderno.\nPi\u00f9 tardi Sisto V fece distruggere ci\u00f2 che era ancora rimasto dell'antico palazzo del Laterano e fece costruire al suo posto l'attuale edificio molto pi\u00f9 piccolo, progettato da Domenico Fontana che si era ispirato all'architettura di Palazzo Farnese.\nDal 1586 il Palazzo del Laterano, ricostruito, venne usato nuovamente come residenza papale estiva. Fino al XIX secolo i papi venivano incoronati nella Basilica del Laterano.\nOggi.\nLa Piazza davanti al Palazzo ospita un obelisco di granito rosso alto pi\u00f9 di 30m, forse il pi\u00f9 grande esistente. L'obelisco fu realizzato all'epoca dei faraoni Tutmosis III e Tutmosis IV (XV secolo a.C.) e proviene dal tempio di Ammone a Tebe (Karnak) in Egitto. Fu portato a Roma dall'imperatore Costanzo II nel 357 e collocato sulla spina del Circo Massimo, dove gi\u00e0 si trovava l'obelisco Flaminio. Fu ritrovato rotto in tre pezzi nel 1587, insieme all'obelisco Flaminio, e fu eretto nel 1588 dall'architetto Domenico Fontana per volont\u00e0 di papa Sisto V nella Piazza San Giovanni.\nUn'abside decorata con mosaici ed aperta all'aria, situata accanto a San Salvatore della Scala Santa, conserva ancora la memoria di una delle pi\u00f9 grandi sale del palazzo antico, \"il Triclinium\" di papa Leone III, che era la sala per i banchetti di stato. La struttura attuale non \u00e8 antica, ma \u00e8 possibile che alcune parti dei mosaici originali siano state conservate in un mosaico in tre parti: Nel centro Cristo affida agli Apostoli la loro missione, a sinistra consegna le chiavi a san Silvestro ed il Gonfalone della Chiesa a Costantino, mentre sulla destra san Pietro d\u00e0 la stola a Leone III e le insegne a Carlo Magno.\nNel 1929 i Patti Lateranensi, stipulati nella sala dei papi (\"Conciliazione)\" dello stesso Palazzo, assicurarono la sovranit\u00e0 alla Citt\u00e0 del Vaticano e, tra le altre cose, lo status extraterritoriale al Laterano, a diverse basiliche ed a Castel Gandolfo che, come pertinenze della Santa Sede, sono sottomessi alla sua giurisdizione. Nella citata zona- a regime particolare- del Laterano \u00e8 ubicata anche la Pontificia Universit\u00e0 Lateranense (PUL).\nIl 28 luglio 1993 l'entrata laterale, le logge sovrastanti e parte della facciata del palazzo furono danneggiati gravemente da un attentato dinamitardo: esplose un'auto bomba. Anche se la statica della facciata fu danneggiata, fu possibile riparare i danni rapidamente. Per motivi di sicurezza, il luogo \u00e8 ora sottoposto a limiti di circolazione e divieto di sosta e fermata.\nIl palazzo lateranense, nella versione dell'epoca di papa Sisto V, \u00e8 normalmente visitabile (ad orari fissi) in molte mattinate della settimana. Si possono cos\u00ec ammirare numerosi saloni affrescati in genere negli ultimissimi anni del Cinquecento e molti arazzi spesso della Manifattura dei Gobelins. Gli appartamenti sono la residenza ufficiale del pontefice con il titolo storico di \" vescovo di Roma\". Dopo alcune modifiche apportate sotto il pontificato di Paolo VI, alcune sale sono riservate al Museo Storico Vaticano che ovviamente ha altre esposizioni anche all'interno dei musei vaticani. Per i turisti l'accesso \u00e8 appena laterale a quella della Basilica.\nDa qui uno scalone con il soffitto affrescato porta ai saloni aperti al pubblico e nella prima sala del circuito \u00e8 visibile un affresco dedicato all'incontro di Costantino il Grande e papa Silvestro I.\nGli altri affreschi sono dedicati spesso a personaggi della Bibbia, ad episodi del Cristianesimo, ad imperatori e papi.\nConcili Laterani.\nDelle tante assisi sinodali svoltesi in Laterano nel corso nel Medioevo, cinque sono stati ritenuti come Concili Ecumenici dalla Chiesa cattolica:"}
{"id": "236786", "revid": "767487", "url": "https://it.wikipedia.org/wiki?curid=236786", "title": "Masta Killa", "text": "Biografia.\nNato a Brooklyn, in questo contesto si unisce agli altri membri del gruppo rap. La sua prima apparizione avviene in \"Da Mistery Of Chessboxin\"', pezzo inserito in \"Enter The Wu-Tang 36 Chambers\" (Wu-Tang Clan, 1993). Appare in diversi dischi solisti come \"Only Built 4 Cuban Linx...\" di Raekwon the Chef e \"Liquid Swords\" di GZA/Genius.\nLa sua particolarit\u00e0 \u00e8, oltre la voce chiara ma profonda, la sua ottima tecnica metrica e il suo andamento con le rime. Comincia a collaborare con importanti esponenti del rap come i Public Enemy. Nel 2004 esordisce da solista con \"\"No Said Date\" (Nature Sounds). \u00c8 il preambolo alla riunione del Clan, in questo periodo disperso e lontano dall'affiatamento degli anni novanta.\nNel 2006 pubblica il suo secondo disco solista, \"Made in Brooklyn\"\" (Nature Sounds), nuovamente rinforzato dalla presenza di tutti i componenti del gruppo.\nSostenitore del vegetarismo.\nMasta Killa \u00e8 vegetariano, come anche suo figlio Eternal. \u00c8 testimonial della campagna PETA in favore del vegetarismo, con un video in cui spiega le ragioni etiche di questa scelta alimentare."}
{"id": "236790", "revid": "15431", "url": "https://it.wikipedia.org/wiki?curid=236790", "title": "Villeneuve d'Ascq", "text": ""}
{"id": "236793", "revid": "4175", "url": "https://it.wikipedia.org/wiki?curid=236793", "title": "Supercoppa Europea", "text": ""}
{"id": "236794", "revid": "767487", "url": "https://it.wikipedia.org/wiki?curid=236794", "title": "Albert King", "text": "Biografia.\nColui che sarebbe diventato uno dei \"tre Re della chitarra Blues\" (insieme a B.B. King e Freddie King) nacque il 25 aprile del 1923 a Indianola, nel Mississippi. Suo padre, catechista, abbandon\u00f2 moglie e figli quando Albert aveva soltanto cinque anni. Cresciuto in una famiglia che oltre a lui comprendeva altri 12 tra fratelli e sorelle, durante la sua infanzia cant\u00f2 nel coro gospel della chiesa locale.\nCominci\u00f2 a suonare la chitarra quando si trasfer\u00ec in una piantagione di cotone dell'Arkansas, costruendosi rudimentali strumenti a corde. Nel 1939 gli fu regalata la sua prima chitarra con la quale, dopo il lavoro, girovagava per club e roadhouse.\nLa prima band con la quale cominci\u00f2 a suonare fu \"Yancery's Band\", dove rivestiva il ruolo di chitarrista ritmico. Albert successivamente decise di formare il suo primo gruppo, \"In The Groove Boys\", quando si trovava a Osceola, in Arkansas, dando il via cos\u00ec alla sua carriera di musicista professionista: fu in questo momento che adott\u00f2 il nome artistico di \"Albert King\".\nCome molti altri musicisti fecero, si trasfer\u00ec nel nord degli Stati Uniti in cerca di maggiori opportunit\u00e0 di carriera. A Chicago suon\u00f2 la batteria nel gruppo di Jimmy Reed. La chitarra elettrica divenne per\u00f2 il suo strumento. In particolare la sua preferita per anni \u00e8 stata una Gibson Flying V, che ha ribattezzato \"Lucy\".\nKing suonava chitarre da destrimano sebbene fosse mancino, ciononostante non invertiva l'ordine delle corde nel rovesciare il proprio strumento (disponendo quindi dall'alto verso il basso Mi cantino, Si, Sol, Re, La, Mi). Il suo particolare stile di esecuzione era caratterizzato da frequenti \"bending\" e da un fraseggio lento e sofferto. Ha influenzato profondamente lo stile di molti chitarristi, fra i quali: Jimi Hendrix, Eric Clapton, Gary Moore, Mike Bloomfield, Stevie Ray Vaughan, Angus Young e John Mayer.\nMor\u00ec il 21 dicembre 1992 a Memphis (Tennessee) a causa di un attacco cardiaco. \u00c8 stato sepolto nel \"Cimitero dei Giardini del Paradiso\" di Edmondson, Arkansas.\nCuriosit\u00e0.\nNella puntata del 18 marzo 2001 di \"Chi vuol essere miliardario?\", Francesca Cinelli vinse un miliardo di lire rispondendo ad una domanda che chiedeva quale fosse la professione di Albert King."}
{"id": "236795", "revid": "72396", "url": "https://it.wikipedia.org/wiki?curid=236795", "title": "Metal Slug - Super Vehicle-001", "text": ""}
{"id": "236797", "revid": "116266345", "url": "https://it.wikipedia.org/wiki?curid=236797", "title": "Ambrotipia", "text": "La ambrotipia \u00e8 un procedimento fotografico per la realizzazione di immagini su lastre di vetro.\nStoria.\nMesso a punto intorno al 1849 dal gentiluomo inglese Frederick Scott Archer, il metodo venne pubblicato per la prima volta sulla rivista \"The Chemist\" nel 1852. A un processo simile stava lavorando, in quegli stessi anni, anche Gustave Le Gray in Francia, che per\u00f2 non rese pubblici i suoi esperimenti, lasciando tutto il credito dell'invenzione ad Archer. Sfortunatamente, questi mor\u00ec in povert\u00e0 nel 1854, senza che avesse avuto il tempo di brevettare la sua invenzione nel Regno Unito o assistere all'incredibile successo che essa ebbe negli anni immediatamente successivi alla sua diffusione.\nNello stesso anno della sua morte, il procedimento fu brevettato da James Ambrose Cutting di Boston e quindi importato in America, ma rimase fondamentalmente di pubblico dominio in tutto il mondo. Assunse il nome di \"ambrotipo\" dal nome di \"Ambrose\" e dal greco \"ambrotos\", immortale. Nel Nuovo Continente si diffuse ben presto una variante del processo, chiamata ferrotipo, ideata da Adolphe Alexander Martin: fondamentalmente la tecnica rimaneva la stessa, ma il supporto cambiava, sostituendo il vetro con lastre metalliche laccate (normalmente si trattava di lastre di ferro, latta o alluminio, da cui il nome - \"ferrotype\" o \"tintype\").\nA differenza del dagherrotipo, la visione dell'ambrotipo avveniva senza la necessit\u00e0 di inclinare la lastra, comunque a causa del ridotto contrasto causato dall'assenza di bianchi puri, che venivano realizzati in gradazioni di grigio, era necessaria una adeguata fonte di luce. L'ambrotipo, essenzialmente un negativo su vetro, spian\u00f2 la strada alla stampa di fotografie su carta in una qualit\u00e0 superiore a quella ottenuta dalla calotipia. Il procedimento piuttosto economico ne permise una rapida diffusione e un utilizzo protratto agli inizi del XX secolo.\nRealizzazione.\nIl legante del procedimento era il collodio, che miscelato con dei sali veniva steso su un vetro pulito. Prima dell'asciugatura della soluzione, si immergeva la lastra di vetro in una soluzione di nitrato d'argento, rendendo fotosensibile la lastra. A questo punto, la lastra era pronta per l'esposizione, che richiedeva un lasso di tempo piuttosto lungo, in grado di oscillare da pochi secondi a qualche minuto, a seconda della luce disponibile. L'esposizione doveva essere completata prima dell'asciugatura della lastra, rendendo obbligatoria la fotografia dei soggetti direttamente in studio oppure, per la fotografia paesaggistica, al trasporto del materiale e chimici per la preparazione della lastra sul posto. Dopo l'esposizione si passava allo sviluppo e al fissaggio, con cianuro di potassio o tiosolfato di sodio. Infine si eseguiva la laccatura in nero della lastra, che trasformava il negativo in ambrotipo; in alternativa si sistemava la lastra su un panno nero. La lastra veniva solitamente inserita in una cornicetta o passepartout d'ottone e montata in una custodia ad astuccio, come gi\u00e0 avveniva per il dagherrotipo. Talvolta gli ambrotipi venivano colorati a mano con tenui colori all'anilina o pigmenti in polvere."}
{"id": "236800", "revid": "112734853", "url": "https://it.wikipedia.org/wiki?curid=236800", "title": "Terra d'Otranto", "text": "La Terra d'Otranto \u00e8 una regione storico-geografica dell'Italia meridionale, nonch\u00e9 un'antica circoscrizione amministrativa, prima del Regno di Sicilia, poi del Regno di Napoli e successivamente del Regno delle due Sicilie. Divenuta parte del Regno d'Italia, fu definitivamente smembrata nel 1927.\nIl territorio.\nFin dall'XI secolo, hanno formato parte integrante della Terra d'Otranto i territori delle odierne province di Lecce, Taranto e Brindisi (con l'eccezione di Fasano e Cisternino) e il territorio di Matera fino al 1663, quando questa citt\u00e0 fu dichiarata capoluogo di Basilicata con decreto di Filippo IV di Spagna.\nLe principali citt\u00e0 erano Otranto, Taranto, Matera (fino al trasferimento in Lucania come unico Capoluogo), Lecce, Brindisi e Gallipoli.\nDopo il 1663, la Terra d'Otranto si estendeva per circa 140\u00a0km dalla soglia messapica e la Valle d'Itria situate a Nord, fino a Santa Maria di Leuca a Sud, e mediamente per circa 40\u00a0km tra il Golfo di Taranto ad Ovest ed il Canale d'Otranto ad Est. Confinava a Nord con la Terra di Bari, ad Ovest con la Basilicata, a Sud con il mar Ionio e ad Est con il mare Adriatico. Conteneva quindi l'intera penisola Salentina, compresa una parte notevole della Murgia dei Trulli (la cosiddetta Valle d'Itria), e il territorio delle gravine ioniche, che dall'Alta Murgia declina verso il Mar Ionio.\nLe diocesi.\nLa provincia di Terra d'Otranto era divisa in ben 13 (15) diocesi:\nA cui si aggiungono:\nLa storia.\nDal giustizierato normanno al governatorato spagnolo.\nCostituito in giustizierato dai Normanni, il territorio mantenne tale assetto organizzativo durante tutto il Regno di Sicilia ed il successivo Regno di Napoli, quantunque a partire dall'epoca aragonese i giustizieri furono sostituiti con altri funzionari regi, mentre i distretti territoriali del Regno vennero chiamati, pi\u00f9 semplicemente, province. \nAnche se il giustizierato fu titolato a Otranto, la citt\u00e0 del Canale non riebbe pi\u00f9 il ruolo politico e amministrativo che aveva nel periodo bizantino, pur conservando il prestigio arcivescovile. Gi\u00e0 verso la fine del XII secolo assunsero notevole rilievo le varie signorie feudali in cui fu organizzato il territorio, finch\u00e9 nel XV e XVI secolo Lecce si afferm\u00f2 come indiscussa capitale politica e amministrativa non solo della Terra d'Otranto ma per alcuni periodi anche dell'intera Puglia , diventando una delle pi\u00f9 ricche, popolose e culturalmente vive citt\u00e0 mediterranee. \nIn particolare, mentre nelle altre province del Regno gli Aragonesi istituivano le \"Regie Udienze Provinciali\", tribunali con giurisdizione civile e criminale, con a capo un Governatore Provinciale, in Terra d'Otranto Raimondo Orsini del Balzo istitu\u00ec nel 1402 a Lecce un Tribunale feudale con ampi poteri, il \"Concistorium Principis\". Dopo la morte nel 1463 di Giovanni Antonio Orsini del Balzo, ultimo Principe di Taranto e Conte di Lecce, tornata Lecce citt\u00e0 demaniale, Ferrante d'Aragona trasform\u00f2 il \"Concistorum Principis\" in \"Sacro Regio Provincial Consiglio Idruntino\", vi pose a capo il figlio Federico con la carica di Luogotenente Generale Provinciale e confer\u00ec ad esso autorit\u00e0 pari a quella del Sacro regio consiglio di Napoli, perch\u00e9 - come questo - fu composto da Consiglieri regi e in grado di emettere sentenze inappellabili con giurisdizione extra-provinciale, estendendosi inizialmente sull'intera Puglia e fino al 1584 sulla Terra di Bari. \nA partire dal 1503 sotto gli Spagnoli, pur mantenendo immutate composizione e giurisdizione, il tribunale inizier\u00e0 ad appellarsi \"Sacra Regia Udienza\" (dove il termine \"sacra\" rimase a testimonianza dell'antica investitura aragonese) con a capo - come per le Regie Udienze delle altre province - un Governatore Provinciale (detto anche Vicer\u00e9 Provinciale o Preside). \nDalla riforma napoleonica allo smembramento della provincia.\nCon la legge 132 del 2 agosto 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese e soppresse ci\u00f2 che restava del sistema dei giustizierati. La provincia, a cui capo ero posto un \"intendente\", era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\".\nNegli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia. I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"villaggi\", centri a carattere prevalentemente rurale.\nLa provincia di Terra d'Otranto manteneva senza modifiche il suo assetto territoriale, comprendendo quattro \"distretti\", classificati in base alle funzioni e al numero degli abitanti. Di prima categoria erano i distretti di Lecce e di Taranto, di seconda quello di Mesagne (nel 1814 rinominato in distretto di Brindisi), di terza quello di Gallipoli (costituito nel 1814, scorporando 14 circondari dal distretto di Lecce). Il numero totale dei circondari nella provincia era 44.\nDal 1\u00ba gennaio 1817, sotto il Regno delle Due Sicilie, l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Province dei Reali Domini di qua del Faro\" del 1\u00ba maggio 1816. I Borboni mantennero sostanzialmente lo stesso assetto napoleonico, limitandosi ad apportare qualche variazione territoriale dei circondari, istituendo nuovi comuni e declassandone altri al rango di villaggi senza autonomia amministrativa.\nLa sede degli organi amministrativi era ubicata a Lecce nel \"palazzo dei Celestini\" attuale sede della prefettura.\nSoppressione della provincia di Terra d'Otranto.\nDopo l'unit\u00e0 d'Italia, la Provincia di Terra d'Otranto fu chiamata anche di Lecce, e il suo territorio fu diviso nei quattro circondari di Lecce, di Gallipoli, di Brindisi e di Taranto.\nNel corso del XX secolo, il territorio della storica provincia sar\u00e0 smembrato con l'istituzione, nel 1923, della provincia dello Jonio e, nel 1927, della provincia di Brindisi (alla quale furono aggregati due comuni, Fasano e Cisternino, gi\u00e0 appartenenti alla Terra di Bari).\nStemma.\nLo stemma raffigura un delfino guizzante che ha in bocca la mezzaluna islamica, simbolo dell'Impero Ottomano.\nLa mezzaluna fu inserita dopo la cacciata degli islamici ad opera di Alfonso d'Aragona, figlio di Ferdinando I Re di Napoli avvenuta nel 1481, un anno dopo la Battaglia di Otranto e la caduta in mano nemica."}
{"id": "236803", "revid": "834", "url": "https://it.wikipedia.org/wiki?curid=236803", "title": "Navigo.it Teramo", "text": ""}
{"id": "236804", "revid": "827882", "url": "https://it.wikipedia.org/wiki?curid=236804", "title": "Funk", "text": "Il funk \u00e8 un genere musicale nato negli Stati Uniti a met\u00e0 degli anni sessanta da musicisti afroamericani. La loro intenzione era quella di creare uno stile musicale ritmato e ballabile che prendeva spunto dai generi soul, jazz e rhythm and blues (R&amp;B). Questo genere riduce l'importanza della melodia e della progressione di accordi presenti nei generi vicini in favore di un marcato groove scandito dal basso elettrico e da una batteria molto presente.\nCome in gran parte della musica afroamericana, anche nel funk si ritrovano marcati e incalzanti incastri ritmici suonati dai vari strumenti. Il funk usa gli stessi accordi estesi utilizzati nel bebop jazz, come accordi minori con l'aggiunta degli intervalli di settima e undicesima o accordi dominanti con l'aggiunta dell'intervallo di nona alterato.\nIl termine \u00e8 stato coniato negli Stati Uniti negli anni sessanta, per indicare caratteristiche ritmiche e sonore presenti in diversi ambiti musicali. Inizialmente il termine fu usato nel jazz per indicare un approccio musicale rude e libero da sofisticazioni, con riff ripetitivi e con un ritmo incalzante. In seguito l'aggettivo \"funky\" fu utilizzato sempre pi\u00f9 anche in altri ambiti musicali come il soul e il R&amp;B.\nIl significato del vocabolo \"funk\" (e il suo aggettivo funky) nello slang degli afroamericani indica generalmente \"puzza\" cio\u00e8 un cattivo odore, come l'odore sprigionato dal corpo in stato di eccitazione, quindi per estensione poteva significare \"sexy\", \"sporco\", \"attraente\" ma anche \"bizzarro\", \"autentico\", cio\u00e8 originale e libero da inibizioni.\nStoria del genere.\nDopo gli album di James Brown, il creatore indiscusso del funk (ispirato dal suo sassofonista Maceo Parker), \"Papa's Got a Brand New Bag\" (1965), \"I Got You (I Feel Good)\" (1966) e \"Sex Machine\" (1970), si cominci\u00f2 a considerare il funk come un vero e proprio genere musicale.\nIl termine fece la sua comparsa ufficiale in ambito rock in un brano del 1967 di \"Dyke &amp; The Blazers\" (\"Funky Broadway\").\nGeorge Clinton \u00e8 generalmente considerato il principale innovatore del funk. Con i suoi gruppi Parliament e Funkadelic incominci\u00f2 ad esibirsi negli anni settanta autodefinendosi \"sacerdoti\" della religione \"della giungla e della strada\" nata per liberare gli umani dalle forze negative di un mondo senza funk, inventando il genere P-Funk, che ha assunto il significato di \"Parliament - Funkadelic\", il funk alla massima potenza, nella sua forma pi\u00f9 pura.\nArtisti legati a George Clinton sono sicuramente due altri grandi padri del P-Funk. Il bassista Bootsy Collins, che ha fatto parte sia della band di James Brown (nella banda The JB's) sia dei Parliament-Funkadelic, e Roger Troutman con i suoi Zapp &amp; Roger, portando alla notoriet\u00e0 mondiale il \"talkbox\", un modificatore di voce prima utilizzato solo in collegamento a delle chitarre da gruppi rock, di l\u00ec in poi invece collegandolo da un lato a un sintetizzatore e dall'altro alla bocca, creando un suono magico.\nNegli anni settanta il genere svilupp\u00f2 i tratti caratteristici che lo contraddistinguono tuttora: linee di basso incalzanti e ripetitive (esemplari quelle del bassista di Sly Stone, Larry Graham, creatore della tecnica slap); riff di chitarra elettrica taglienti e sincopati, nutrite sezioni fiati e ballabilit\u00e0 dei brani, con largo spazio ai brani strumentali e agli assoli.\nNegli anni settanta e ottanta il funk si mescol\u00f2 con la disco music con gruppi come Earth, Wind &amp; Fire, Kool &amp; The Gang, Jackson Five o Brand New Heavies.\nNel jazz a partire dalla fine degli anni sessanta il termine \"funky\" prese ad indicare dapprima alcuni lavori jazz ibridati col funk e il blues (hard bop) ad esempio certi brani di Horace Silver, o Blue Mitchell nonch\u00e9 Lee Morgan e in seguito, pi\u00f9 in generale, uno stile influenzato dal funk anni settanta e dal rock, da alcuni definito jazz-funk (Miles Davis, Herbie Hancock, George Duke, George Benson, Stanley Clarke).\nNell'uso comune impropriamente i termini jazz rock, fusion e \"funky\" sono poi divenuti sinonimi.\nDopo gli anni ottanta l'inafferrabile funk si \u00e8 mescolato con altri generi e ha ispirato i musicisti pi\u00f9 disparati (a titolo di esempio si paragoni \"Atomic Dog\" di George Clinton (1982) e \"What's My Name\" di Snoop Dogg, e si considerino le influenze musicali di Earth, Wind &amp; Fire su alcuni lavori di Elio e le Storie Tese; l'album Hot Space dei Queen riflette l'influenza funky sul gruppo). Il P-Funk \u00e8 alla base della nascita del West Coast Rap, artisti come gli N.W.A., DJ Quik, Too $hort e tutti i padri del Gangsta rap si sono infatti ispirati alle sonorit\u00e0 soprattutto di George Clinton e Roger Troutman.\nLe influenze \"funky\" della musica soul e della musica disco nel jazz hanno portato alla genesi dell'acid jazz, gruppi come Jamiroquai, James Taylor Quartet o Incognito mostrano chiari influssi funk.\nIn ultimo, il funk unito alle prime sperimentazioni elettroniche degli anni settanta e alla disco music ha contribuito a dar vita al genere house dalle mani di producer come Frankie Knuckles, Larry Levan e altri, genere, diventato il pi\u00f9 ballato negli ultimi 30 anni e che ha a sua volta rivoluzionato il mondo della musica, dando il via a molti altri generi oggi classificati sotto il nome electronic dance music (EDM).\nSi potrebbe affermare che il funk \u00e8 nato come aggettivo per definire alcune caratteristiche musicali esistenti, si \u00e8 evoluto a genere autonomo negli anni settanta e oggi \u00e8 sostanzialmente tornato alla sua funzione di aggettivo, per caratterizzare alcune specificit\u00e0 di generi di electronic dance music come l'acid jazz, l'hip hop o il funk rock (solo in alcune serate) oppure semplicemente nei nomi di alcuni gruppi musicali (ad esempio Planet Funk).\nFunk in Italia.\nNel 1976, con il brano \"Funky Bump\" e con altre tracce contenute nell'album \"1st Round\" (Atlantic Records), Pino Presti fu tra i primi e pi\u00f9 importanti realizzatori in Italia di questo genere\n, assieme a Patty Pravo, la quale inser\u00ec un brano funky (\"Il dottor funky\") all'interno dell'album omonimo (poi soprannominato \"Biafra\")."}
{"id": "236805", "revid": "486946", "url": "https://it.wikipedia.org/wiki?curid=236805", "title": "Basket Roseto", "text": ""}
{"id": "236807", "revid": "406085", "url": "https://it.wikipedia.org/wiki?curid=236807", "title": "Snoop Doggy Dogg", "text": ""}
{"id": "236808", "revid": "7336", "url": "https://it.wikipedia.org/wiki?curid=236808", "title": "Funky", "text": ""}
{"id": "236809", "revid": "287204", "url": "https://it.wikipedia.org/wiki?curid=236809", "title": "Maestro di Me\u00dfkirch", "text": "Forse si tratta del pittore tedesco Peter Strub von Vertagen (morto nel 1540), fratello del pittore Hans Strub.\nIndipendentemente dalla sua identit\u00e0 fu probabilmente discepolo di Hans Sch\u00e4ufelin.\nL'artista deve il suo nome alla decorazione dell'altare maggiore e degli otto altari per la collegiata di Me\u00dfkirch, su commissione del duca Gottfried Werner von Zimmern, tra il 1530 ed il 1538.\nPer gli otto altari vennero realizzati altrettanti altari a portelle, ora dispersi, che hanno nella tavola centrale una scena tratta dalla Passione di Cristo, tra cui \"Cristo nell'Orto\", la \"Deposizione\", entrambe conservate a Berlino, la \"Flagellazione\" di Karlsruhe e la \"Salita al Calvario\" di Norimberga; mentre sulle portelle figure di Santi, a tutt'oggi ne sono state identificate cinquantuno su sessanta, sparse in varie collezioni sia europee che americane \nDel 1538 \u00e8 la tavola con l\"Adorazione dei Magi\" per l'altar maggiore della collegiata e ora in loco."}
{"id": "236810", "revid": "7336", "url": "https://it.wikipedia.org/wiki?curid=236810", "title": "Alghe", "text": ""}
{"id": "236811", "revid": "287204", "url": "https://it.wikipedia.org/wiki?curid=236811", "title": "Maestro di Messkirch", "text": ""}
{"id": "236812", "revid": "14894", "url": "https://it.wikipedia.org/wiki?curid=236812", "title": "Meister von Me\u00dfkirch", "text": ""}
{"id": "236813", "revid": "767487", "url": "https://it.wikipedia.org/wiki?curid=236813", "title": "T'innamorerai", "text": "T'innamorerai \u00e8 il terzo album di Marco Masini, pubblicato il 15 gennaio 1993; si compone di nove canzoni.\n\u00c8 uno degli album di maggiore successo dell'artista; fra le canzoni cre\u00f2 particolare scandalo il pezzo \"Vaffanculo\", che suscit\u00f2 polemiche e censure sia in TV che in radio.\nL'autore e molti suoi fan dichiararono che la canzone era una denuncia contro le case discografiche che rimandavano indietro le canzoni di Masini senza averle ascoltate. L'album arriva in nona posizione in Svizzera e vende in tutta Europa oltre un milione di copie."}
{"id": "236814", "revid": "7336", "url": "https://it.wikipedia.org/wiki?curid=236814", "title": "Musica funk", "text": ""}
{"id": "236815", "revid": "697352", "url": "https://it.wikipedia.org/wiki?curid=236815", "title": "Bandiera (disambigua)", "text": ""}
{"id": "236817", "revid": "196390", "url": "https://it.wikipedia.org/wiki?curid=236817", "title": "Quelli che... il calcio", "text": ""}
{"id": "236818", "revid": "2153076", "url": "https://it.wikipedia.org/wiki?curid=236818", "title": "Mellon Collie and the Infinite Sadness", "text": "Mellon Collie and the Infinite Sadness \u00e8 un album del gruppo alternative rock statunitense The Smashing Pumpkins, pubblicato nel 1995 da Virgin Records.\n\u00c8 un album doppio diviso in 2 parti da 14 pezzi ciascuna. Assieme al precedente, \"Siamese Dream\", \u00e8 considerato dalla critica uno dei capolavori della band, nonch\u00e9 tra i dischi pi\u00f9 importanti usciti in ambito rock negli anni novanta. Ad oltre 20 anni dalla pubblicazione il disco ha venduto oltre 10 milioni di copie nei soli Stati Uniti. Tale risultato ne fa il maggior successo discografico della band.\nIl disco.\nLo scorrere delle tracce dell'album accompagna il trascorrere di una giornata-tipo di un giovane, partendo dall'alba al tramonto prima (\"Dawn to Dusk\") passando dal crepuscolo alla notte stellata poi (\"Twilight to Starlight\"). Le liriche sono un classico esempio dal tipico pessimismo giovanile che negli anni '90 caratterizz\u00f2 quasi tutti i lavori dell'ondata delle grunge bands.\nL'album verr\u00e0 giudicato come un compendio di 40 anni di rock, evidente anche nei suoi acclamati singoli, partendo dal pop di \"1979\", all'orchestrale \"Tonight, Tonight\", il violento grunge di \"Bullet with Butterfly Wings\" e il martellante riff di sabbathiana memoria di \"Zero\", per finire con l'ultimo singolo \"Thirty-Three\", una ballata che anticipa gi\u00e0 le sonorit\u00e0 pi\u00f9 intime ed elettroniche del successivo lavoro \"Adore\".\nLe altre tracce vedono il gruppo (in realt\u00e0 il compositore principale era il solo Corgan) cimentarsi con una versione aggiornata del prog-rock (\"Porcelina of the Vast Oceans\" e \"Thru the Eyes of Ruby\") che invoca misteriose figure immaginarie, brani pi\u00f9 vicini alla psichedelia dei primi Pink Floyd in \"Cupid De Locke\" e \"We Only Come out at Night\", furiosi brani tra hard-rock, punk e metal e dolci ballate mid-tempo che strizzano l'occhio ai Beatles.\nL'album ha raggiunto il 1\u00ba posto nella classifica Billboard 200 negli Stati Uniti e il 4\u00ba posto nella UK Albums Chart nel Regno Unito nel 1995.\nLa rivista Rolling Stone l'ha inserito al 487\u00ba posto della sua lista dei 500 migliori album.\nCopertina.\nLa foto di copertina del disco \u00e8 ispirata a due dipinti, a Santa Caterina d'Alessandria di Raffaello, per il corpo e a \"La fedelt\u00e0\" di Jean-Baptiste Greuze, per il volto. John Craig, artista nativo di Richmond e autore dell'artwork lavor\u00f2 a diversi progetti basandosi sulle indicazioni che Corgan gli trasmetteva via fax. Le altre illustrazioni non furono scelte per l'immagine di copertina, compaiono comunque nelle pagine interne del \"booklet\" e nel retrocopertina. Nel 2012, in occasione della pubblicazione dell'edizione deluxe dell'album, Craig realizz\u00f2 una nuova copertina partendo da quella originale e presentando altri elementi nel paesaggio.\nTracce.\nTutti i brani sono di Billy Corgan, eccetto dove indicato."}
{"id": "236819", "revid": "122516898", "url": "https://it.wikipedia.org/wiki?curid=236819", "title": "Zwitterione", "text": "Lo zwitterione (dal tedesco \"zwitter\" \"ermafrodita\") \u00e8 una molecola elettricamente neutra che presenta al suo interno un ugual numero ciascuno di cariche formali positive e negative. Come tale, non subisce l'azione di un campo elettrico e quindi non migra in processi di elettrolisi o di elettroforesi. Il nome zwitterione fu coniato dal chimico tedesco Friedrich Wilhelm K\u00fcster nel 1894.\nStruttura.\nSe, al modificarsi del pH, una molecola riesce ad acquisire contemporaneamente due cariche di natura opposta, allora significa che possiede porzioni di s\u00e9 che si comportano chimicamente in maniera opposta, come fanno un acido e una base. Uno zwitterione \u00e8 infatti una molecola che ha uno o pi\u00f9 sostituenti acidi e lo stesso numero di sostituenti basici.\nGli equilibri delle reazioni di ionizzazione degli zwitterioni sono dipendenti dal pH: a pH acidi i composti tendono a formare cationi, a pH basici tendono a formarsi anioni. Il valore esatto di pH per il quale un composto esiste sotto forma zwitterionica \u00e8 definito punto isoelettrico. \nIn genere, i composti che si presentano come zwitterioni sono poco solubili nei solventi organici e abbastanza solubili in acqua, in accordo con la loro natura ionica. Tipiche molecole di questo tipo sono gli amminoacidi.\nAmminoacidi.\nL'equilibrio della reazione di ionizzazione di un amminoacido in acqua \u00e8 fortemente spostato verso la forma zwitterionica, questo perch\u00e9 il gruppo acido tender\u00e0 a dissociarsi secondo la seguente reazione:\n&lt;chem&gt;-COOH + H2O &lt;=\u00bb -COO- + H+&lt;/chem&gt;\nmentre il gruppo basico reagir\u00e0 come segue:\n&lt;chem&gt;-NH2 + H2O &lt;=\u00bb-NH3+ + OH-&lt;/chem&gt;\nLe costanti di dissociazione acida e basica (formula_1 e formula_2) degli amminoacidi proteinogenici misurate sperimentalmente confermano che l'equilibrio della reazione globale mostrata in figura, \u00e8 fortemente spostato verso il prodotto zwitterionico. Anche per quanto riguarda gli amminoacidi non proteinogenici, l'equilibrio di reazione \u00e8 spostato verso il prodotto."}
{"id": "236820", "revid": "767487", "url": "https://it.wikipedia.org/wiki?curid=236820", "title": "Il cielo della vergine", "text": "Il cielo della vergine \u00e8 il quarto album di Marco Masini, pubblicato nel gennaio 1995 in Italia, Svizzera, Germania, Belgio, Paesi Bassi.\nAnche in questa occasione le canzoni conquistarono il pubblico italiano e straniero, ma ancora una volta il cantante fu oggetto di critiche per le sue canzoni \"Bella stronza\" (nella quale parla di un amore finito male) e \"Principessa\" (dove tratta il tema delle violenze subite da una figlia da parte del padre), entrambe molto dirette ed esplicite.\nDa molti \u00e8 considerato l'ultimo degli album prodotti dal \"primo\" Masini. \nL'album \u00e8 contraddistinto da una forte ed inattesa impronta acustica. In alcune canzoni (come le suddette due) l'accompagnamento di chitarra prende il posto del \"vecchio\" pianoforte, segnando probabilmente il passaggio ad una \"nuova\" stagione di Masini.\nLa canzone pi\u00f9 rappresentativa \u00e8, a dispetto del titolo dell'album, \"Bella stronza\": brano dal testo estremamente forte (sull'onda di \"Vaffanculo\" dell'album precedente).\nUna traccia meno forte \u00e8 stata lasciata dal pezzo \"Il cielo della vergine\".\nInteressante, anche se poco apprezzato da gran parte del suo pubblico, il pezzo \"Il morbo di Beautiful\" in cui il cantante si prende gioco della sorella, vittima - a suo dire - della dipendenza dalla popolare soap americana."}
