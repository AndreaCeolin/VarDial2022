{"id": "5820489", "revid": "1926649", "url": "https://it.wikipedia.org/wiki?curid=5820489", "title": "Associazione Sportiva Andria BAT 2010-2011", "text": "Questa pagina raccoglie le informazioni riguardanti l'Associazione Sportiva Andria BAT nelle competizioni ufficiali della stagione 2010-2011."}
{"id": "5820494", "revid": "729019", "url": "https://it.wikipedia.org/wiki?curid=5820494", "title": "Giuseppe Garrassini Garbarino", "text": "Biografia.\nNacque nella cittadina costiera di Loano l\u20198 gennaio 1895, da famiglia di nobile di antiche tradizioni, suo padre l\u2019ingegnere Francesco fu Sindaco della citt\u00e0 e sua madre, Fanny De Amicis, era cugina di Edmondo De Amicis famoso autore del libro \"Cuore\" e di monsignor Giacomo De Amicis, vescovo ausiliario di Genova. \nTerminati gli studi di Liceo, a partire dal 17 agosto 1902 inizi\u00f2 a frequentare l'Regia Accademia Navale di Livorno da cui usc\u00ec con il grado di guardiamarina il 1 dicembre 1905. Prestato giuramento, il giorno 16 dicembre viene imbarcato sulla nave da battaglia \"Benedetto Brin\", passando poi sull\u2019incrociatore protetto \"Vesuvio\" con cui comp\u00ec un lungo ciclo di navigazione verso l'estremo oriente. Imbarcatosi in successione sulle Regie Navi \"Amalfi\", \"Volturno\", \"San Marco\" ed \"Elba\", da 4 maggio 1907 and\u00f2 in missione a Chin-Kinag, Cina, venendo promosso sottotenente di vascello il 24 maggio 1908, e rientrando in Italia nel giugno 1909.\nAppassionatosi al mondo dell\u2019aviazione, entr\u00f2 in forza al Battaglione aviatori il 28 agosto 1910, e consegu\u00ec il brevetto di pilota sul campo d\u2019aviazione di Centocelle il 22 dicembre dello stesso anno, e quello di pilota militare il 1 maggio 1912.\nNel corso del 1912 part\u00ec per combattere in Libia, assegnato il 13 marzo alla 4\u00aa Squadriglia di stanza a Tobruk, rimanendovi fino al 1 agosto dello stesso anno, quando decorato di Medaglia d\u2019argento al valor militare, rientr\u00f2 in Patria. Inviato in Francia per studiarne l\u2019organizzazione militare degli idrovolanti della marina, consegu\u00ec il brevetto di pilota d\u2019idrovolante a San Juan-le-Pins nell\u2019agosto 1912. Nel 1913 frequent\u00f2 il Corso superiore di guerra a Livorno, e poi si imbarc\u00f2 sull\"Elba\" come pilota d\u2019idrovolante da ricognizione nel corso del 1914. Ripresosi dai postumi di un incidente aereo avvenuto il 30 dicembre 1914, all\u2019inizio del 1915 fu mandato all'Aeroporto di Ferrara-San Luca per organizzare una nuova squadriglia dotata di velivoli Caproni, che tuttavia non arrivarono mai, ed incominci\u00f2 a volare sui dirigibili. Rimase a Ferrara per poco tempo, in quanto il comando della marina lo trasfer\u00ec il 17 luglio alla Squadriglia idrovolanti di Venezia per i collaudi dei nuovi idrovolanti Paulhan-Curtiss.\nPrima Guerra Mondiale.\nNel corso della guerra condusse pi\u00f9 volte idrovolanti in missione di bombardamento su obiettivi militari nemici, fu comandante della squadriglia nella quale Gabriele D'Annunzio vol\u00f2 come osservatore, entrambi protagonisti di un memorabile volo su Trieste in data 16 settembre 1916. Nel settembre 1916 aveva, infatti, assunto il comando dell\u2019idroscalo di Venezia, distinguendosi gi\u00e0 il 13 dello stesso mese quando guid\u00f2 un\u2019incursione di 12 velivoli su Parenzo.\nL'amicizia con D'Annunzio.\nIl Garrassini e D'Annunzio, forti di una reciproca e indistruttibile fiducia, condivisero una amicizia profonda e duratura. In una lettera al Garrassini il poeta chiedeva un appuntamento \"per sottoporre alla sua approvazione il volo al di l\u00e0 che vorr\u00e0 dire redenzione\": era la realizzazione e la preparazione del Volo su Vienna, purtroppo la lettera, scritta in data 11 febbraio 1917, rimase senza risposta, infatti lo stesso giorno, a seguito di uno scontro aereo nei cieli di Parenzo in rientro da Pola, il Garrassini veniva colpito ed ucciso da una raffica di mitragliatrice nemica, mentre volava con l\u2019osservatore guardiamarina Agostino Brunetta. L'amicizia fra D'Annunzio e Garrassini fu profonda e duratura, resa pi\u00f9 vibrante e vitale da reciproca ed indistruttibile fiducia.\nI funerali.\nI funerali si svolsero il 14 febbraio, a Venezia; la citt\u00e0 tribut\u00f2 solenni onoranze al suo difensore: autorit\u00e0, compagni d'arme, amici, popolo e, primo fra tutti, Gabriele D'Annunzio che, in una lettera scritta a persona amica, defin\u00ec il Garrassini \"mio buon compagno\u2026. al quale scrivevo una lettera in cui si parlava \u2026.. della necessit\u00e0 di un gran volo \u2026.\". Il poeta ne parla con sincero dolore e rimpianto anche nel \"Notturno\" con semplicit\u00e0 e ammirazione.\nLa citt\u00e0 di Loano ha intitolato a suo nome il lungomare della cittadina, mentre quella di Genova una piazza. Nel primo dopoguerra gli fu intitolata la Stazione Idrovolanti della Regia Marina di Pola."}
{"id": "5820504", "revid": "599013", "url": "https://it.wikipedia.org/wiki?curid=5820504", "title": "Lu Bofei", "text": ""}
{"id": "5820509", "revid": "1310927", "url": "https://it.wikipedia.org/wiki?curid=5820509", "title": "Foligno Calcio 2010-2011", "text": "Questa pagina raccoglie le informazioni riguardanti il Foligno Calcio nelle competizioni ufficiali della stagione 2010-2011."}
{"id": "5820519", "revid": "8596", "url": "https://it.wikipedia.org/wiki?curid=5820519", "title": "La condanna (film 1976)", "text": ""}
{"id": "5820520", "revid": "6923", "url": "https://it.wikipedia.org/wiki?curid=5820520", "title": "Albatros L 9", "text": "L'Albatros L 9 fu un aereo da ricognizione monoposto non armato, monomotore e biplano, sviluppato dall'azienda aeronautica tedesca Albatros Flugzeugwerke GmbH alla met\u00e0 degli anni dieci del XX secolo e rimasto allo stadio di prototipo.\nStoria del progetto.\nAll'inizio del primo decennio del ventesimo secolo inizi\u00f2 ad affermarsi la convinzione che i nuovi mezzi aerei pi\u00f9 pesanti dell'aria potessero essere efficacemente utilizzati in ambito militare in quanto potenzialmente tatticamente pi\u00f9 flessibili degli aerostati. Nell'allora Impero tedesco l'Idflieg, l'organismo militare deputato alla gestione della Luftstreitkr\u00e4fte, il servizio aereo dell'Esercito imperiale tedesco, invit\u00f2 le aziende nazionali a presentare dei velivoli che fossero in grado di compiere missioni di ricognizione aerea e di osservazione al tiro d'artiglieria come supporto delle truppe di terra.\nPer soddisfare tale esigenza l'Albatros avvi\u00f2 lo sviluppo di un progetto disegnato da Claude Dornier, modello caratterizzato da una serie di caratteristiche che ne facevano il precursore dei futuri D-Typ prodotti dall'azienda. Venne introdotta una fusoliera profilata che abbandonava la tecnica della struttura lignea ricoperta da tela che dava alla stessa un aspetto squadrato e un'insolita velatura biplana a notevole scalamento positivo, con piano alare a profilo spesso collocato in posizione avanzata al di sopra del motore e collegato con l'inferiore da una sola coppia di leggeri montanti \"a V\" e senza tiranti in cavetto d'acciaio tipici dell'epoca a complessivo rinforzo dell'intera velatura.\nIl prototipo, indicato dall'azienda come L 9, venne equipaggiato con un motore Mercedes D.I, un 6 cilindri in linea raffreddato a liquido in grado di esprimere una potenza pari a 100 PS (73,5 kW). Collocato sul naso del velivolo e azionante un'elica bipala lignea a passo fisso, era caratterizzato da un'altrettanto insolita disposizione dell'accessoristica dell'impianto di raffreddamento, con il radiatore collocato sopra la testata.\nNon si hanno notizie n\u00e9 del primo volo n\u00e9 se fosse mai stato valutato dall'Idflieg, tuttavia la sola citazione del modello con designazione aziendale indica presumibilmente che non venne mai avviato alla produzione in serie. Bench\u00e9 rimasto ai primi stadi di sviluppo, la particolare forma della fusoliera indica che fossero stati concretizzati gli studi sulla struttura monoscocca e/o semimonoscocca che caratterizzeranno tutta la seguente produzione."}
{"id": "5820532", "revid": "739714", "url": "https://it.wikipedia.org/wiki?curid=5820532", "title": "Sindaci di Nard\u00f2", "text": "Elenco dei sindaci di Nard\u00f2 nel governo della citt\u00e0:"}
{"id": "5820536", "revid": "62244", "url": "https://it.wikipedia.org/wiki?curid=5820536", "title": "Shi Jun", "text": ""}
{"id": "5820543", "revid": "124324796", "url": "https://it.wikipedia.org/wiki?curid=5820543", "title": "Sergiu Nicolaescu", "text": "Biografia.\nSi diploma al liceo scientifico e si laurea con il massimo dei voti in \"ingegneria meccanica\". Grande regista e attore rumeno, ha partecipato tre volte al Festival cinematografico internazionale di Mosca, nel 1971 con \"L'ultima crociata\", nel 1977 con \"Osinda, vizio e peccato\" e nel 1985 con \"Ringul\". \u00c8 riconosciuto come uno dei pi\u00f9 grandi registi rumeni del cinema classico e, per questo, nel 2012 ha vinto il Premio Gopo alla carriera. Dal 2008 al 2012, \u00e8 stato senatore della Romania. \u00c8 morto l'anno successivo, nel 2013, a seguito di un grave infarto."}
{"id": "5820548", "revid": "110157", "url": "https://it.wikipedia.org/wiki?curid=5820548", "title": "XLSSC-e", "text": "XLSSC-e \u00e8 un superammasso di galassie situato in direzione della costellazione della Balena alla distanza di circa 4,5 miliardi di anni luce dalla Terra (lookback time).\n\u00c8 superammasso piuttosto compatto che copre un'area del cielo di 0,5 x 0,25 gradi e ha un'estensione di 10 x 5 milioni di anni luce.\nIl superammasso \u00e8 stato scoperto nell'ambito del XXL Project tramite osservazioni ai raggi X del satellite XMM-Newton.\nSi compone di sei ammassi di galassie denominati XLSSC 081, XLSSC 082, XLSSC 083, XLSSC 084, XLSSC 085, XLSSC 086."}
{"id": "5820563", "revid": "6923", "url": "https://it.wikipedia.org/wiki?curid=5820563", "title": "Aiuto al galleggiamento", "text": "L'aiuto al galleggiamento \u00e8 un genere specializzato del giubbotto di salvataggio, obbligatorio in attivit\u00e0 come sci nautico, canoa, kayak e altro.\n\u00c8 pensato come un supporto pi\u00f9 che come dispositivo salva vita, e presenta differenze fondamentali rispetto ad altri dispositivi salvagente. \u00c8 importante ricordare che questo dispositivo non fornisce lo stesso livello di protezione di un giubbotto di salvataggio essendo solamente di 50N (Newton). Per questo \u00e8 particolarmente importante non utilizzarlo come sostituto di quest'ultimo, specialmente quando viene fornito a bambini piccoli o a non nuotatori.\nGli aiuti al galleggiamento sono progettati con il fine di offrire la massima mobilit\u00e0. Un galleggiante che non si adatta perfettamente al torso pu\u00f2 causare stanchezza o movimenti errati. Generalmente, quindi, gli aiuti hanno galleggianti su petto e schiena e ne sono invece sprovvisti ai lati del busto, per lasciare pi\u00f9 libert\u00e0 di movimento alle braccia.\nTipi di aiuto al galleggiamento.\nTutti gli aiuti al galleggiamento sono composti da galleggianti fissi, invece che da galleggianti gonfiabili come alcuni salvagente. Questo elimina la possibilit\u00e0 che il dispositivo si rompa o che non possa essere attivato per subitaneo stato di incoscienza della vittima. \nIl materiale galleggiante usato \u00e8 generalmente PVC a cellule chiuse, anche se ad oggi alcuni produttori si stanno indirizzando verso materiali meno tossici e maggiormente riciclabili. Nel passato il design costruttivo prevedeva coste di galleggiante affiancate in verticale che coprivano tutto il torace, mentre oggi ci si orienta su galleggianti anteriori e posteriori, con fianchi liberi per permettere un movimento di braccia meno costretto. La maggior parte degli aiuti al galleggiamento si basa su uno dei seguenti tre design:\nTutti gli aiuti al galleggiamento includono un sistema di cinghie per stringere il giubbotto al petto, prevenendo cos\u00ec la possibilit\u00e0 che questo sfugga in acqua. Molti aiuti al galleggiamento per le attivit\u00e0 d'acqua bianca hanno numerose regolazioni su spallacci e cintura, per assicurare al portatore che il giubbotto non sia scalzato in caso di acque turbolente. Includono spesso anche tasche per riporre equipaggiamento o attrezzature di sicurezza e soccorso. Alcuni giubbotti nelle fasce di prezzo pi\u00f9 basso offrono una sola regolazione in cintura, senza particolare attenzione all'ergonomia, e sono indicati per attivit\u00e0 acquatiche generiche pi\u00f9 che per uno specifico uso canoistico.\nSul mercato si trova una grande variet\u00e0 di forme di giubbotti, che copre qualunque genere di fisico e di attivit\u00e0. \u00c8 importante avere un aiuto al galleggiamento che vesta bene e garantisca una buona mobilit\u00e0 ed anche che il dispositivo scelto sia compatibile per il tipo e il grado di difficolt\u00e0 che si intende affrontare. Ogni disciplina ha necessit\u00e0 diverse e, nonostante un aiuto al galleggiamento possa essere utilizzato per l'una o per l'altra, bisogna tenere conto di alcuni fattori.\nCanoa slalom, discesa e polo.\nQuesti aiuti al galleggiamento sono progettati per offrire la massima mobilit\u00e0, anche sacrificando una leggera parte della spinta di galleggiamento. La caratteristica ricercata dai produttori di giubbotti da slalom e discesa \u00e8 quella di massima ergonomia sul busto, con spazio abbondante intorno alle spalle per permettere la massima libert\u00e0 di pagaiata, che \u00e8 vitale anche nella canoa polo e nel rodeo. Il giubbotto da canoa polo deve avere, da regolamenti, un galleggiante protettivo anche sui fianchi, col risultato finale di essere leggermente pi\u00f9 ingombrante. Questi giubbotti potrebbero essere poco adatti all'uso in acqua mossa, dove l'ambiente pi\u00f9 ostile richiederebbe caratteristiche pi\u00f9 conservative. Alcuni salvagenti da slalom hanno parte del materiale galleggiante sotto il paraspruzzi all'interno del pozzetto della canoa.\nAlto corso.\nIl dispositivo utilizzato in questa disciplina non si limita a fungere unicamente da aiuto al galleggiamento, ma pu\u00f2 essere predisposto anche per essere utilizzato come imbragatura in diverse manovre di soccorso. Aumenta leggermente l'ingombro rispetto ai dispositivi puramente sportivi, ma sempre in maniera da non limitare eccessivamente la mobilit\u00e0 dell'utilizzatore. "}
{"id": "5820565", "revid": "288534", "url": "https://it.wikipedia.org/wiki?curid=5820565", "title": "Associazione Sportiva Giovanile Nocerina 2010-2011", "text": "Questa pagina raccoglie le informazioni riguardanti l'Associazione Sportiva Giovanile Nocerina nelle competizioni ufficiali della stagione 2010-2011.\nStagione.\nNella stagione 2010-2011 la Nocerina vince il campionato di Lega Pro Prima Divisione e venne promossa in Serie B. inoltre, a fine stagione, vinse la Supercoppa di Lega di Prima Divisione battendo il Gubbio vincitore del girone A di prima divisione.\nIn Coppa Italia Lega Pro venne battuta in semifinale dal Carpi.\nMaglie e sponsor.\nLo sponsor tecnico per la stagione 2010-2011 \u00e8 Givova, mentre gli sponsor ufficiali sono Alfa Recupero Crediti e Savenergy Group.\nOrganigramma societario.\nDi seguito sono riportati i membri dello staff della Nocerina.\nArea direttiva\nArea tecnica\nRosa.\nLa rosa della Nocerina nella stagione 2010-2011.\n \nCalciomercato.\nDi seguito sono riportati i trasferimenti del calciomercato 2010-2011 della Nocerina.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "5820566", "revid": "124123", "url": "https://it.wikipedia.org/wiki?curid=5820566", "title": "Knut Faldbakken", "text": "\u00c8 autore di oltre una trentina di romanzi, tradotti in 20 lingue, che hanno venduto oltre 2 milioni di copie in tutto il mondo. Tra i suoi romanzi pi\u00f9 famosi, figura \"Adams dagbok\" (1978), considerato il suo capolavoro.\n\u00c8 il padre del regista Stefan Faldbakken e dell'artista e scrittore Matias Faldbakken.\nBiografia.\nKnut Robert Faldbakken nasce a Oslo il 31 agosto 1941.\nDopo la laurea in psicologia, nel 1965 si trasferisce a Parigi, dove inizia la sua carriera di scrittore. In seguito, dopo aver girato in altri Paesi europei, fa ritorno in Norvegia.\nNel 1967 pubblica il suo romanzo di debutto, \"Den gr\u00e5 regnbuen\" del 1967.\nNel 1974 pubblica il primo volume dell'epopea fantascientifica U\u00e5r.\nDal 1975 al 1980 copre il ruolo di direttore della rivista letteraria norvegese \"Vinduet\".\nNel 1987, pubblica l'opera teatrale \"Livet med Marilyn\".\nNel 2002, debutta come autore di gialli con il romanzo \"Alle elsker en hodel\u00f8s kvinne\".\nL'anno seguente, pubblica invece il suo primo libro per bambini, intitolato \"Nissen p\u00e5 Breistad\"..\nNel 2006, pubblica il romanzo giallo \"Turneren\" (tradotto in italiano con il titolo \"La casa nell'ombra\"), in cui compare per la prima volta la figura del commissario Jonfinn Valmann. Seguiranno altri romanzi con lo stesso protagonista, ovvero \"Confine di ghiaccio\" (\"Grensen\", 2006), \"Nel gelo della notte\" (\"Nattefrost\", 2006), \"Tyvene\" (2007), \"Senskade\" (2008), \"Totem\" (2009), \"Natthagen\" (2011) e \"Turisten\" (2013)."}
{"id": "5820567", "revid": "287204", "url": "https://it.wikipedia.org/wiki?curid=5820567", "title": "Golem Volley", "text": "La Golem Volley \u00e8 una societ\u00e0 pallavolistica femminile italiana con sede a Palmi.\nStoria.\nLa Golem Volley partecipa per la prima volta alla Serie B2 nella stagione 2011-12: al termine dell'annata 2013-14, dopo il secondo posto in \"regular season\" nel proprio girone, partecipa per la prima volta ai play-off promozione, venendo sconfitta in finale; tuttavia viene ripescata in Serie B1.\nNella stagione 2014-15 partecipa quindi alla terza divisione nazionale e, dopo aver chiuso la \"regular season\" al secondo posto, vince i play-off promozione, battendo in finale la Pallavolo Cisterna 88.\nNell'annata 2015-16 esordisce in Serie A2: nella stagione 2016-17 si qualifica per la prima volta alla Coppa Italia di Serie A2, eliminata poi ai quarti di finale. La societ\u00e0 non presenta la domanda d'iscrizione al campionato 2017-18."}
{"id": "5820575", "revid": "767487", "url": "https://it.wikipedia.org/wiki?curid=5820575", "title": "Cos\u00ec vanno le cose", "text": "Cos\u00ec vanno le cose \u00e8 un film del 2007 diretto da Francesco Bovino.\nTrama.\nDue ventenni si affacciano con opposti sentimenti al mondo del lavoro precario e delle occupazioni \"creative\". Alice, incalzata dalle difficolt\u00e0 economiche della famiglia, lo fa con affanno, vivendo l'incertezza lavorativa con dolore. Pierfrancesco, di famiglia agiata e altoborghese, cerca invece di sfruttare furbescamente la situazione. La loro storia d'amore, appassionata ma complicata da difficolt\u00e0 ed equivoci, li vedr\u00e0 alla fine uniti nella consapevolezza che non ci si possa sottrarre a un duro braccio di ferro con le generazioni precedenti la loro. Nessuno regala niente, e se si vuole ottenere qualcosa non bisogna pi\u00f9 accontentarsi delle briciole e lottare innanzitutto per difendere la propria dignit\u00e0 di lavoratori, abbandonando le soluzioni individualistiche e le facili scorciatoie."}
{"id": "5820580", "revid": "670880", "url": "https://it.wikipedia.org/wiki?curid=5820580", "title": "Auxilium Pallacanestro Torino 1977-1978", "text": "La Auxilium nel 1977-1978, sponsorizzata Chinamartini, ha giocato in Serie A2 piazzandosi al quinto posto nella stagione regolare e conquistando la promozione in Serie A1."}
{"id": "5820582", "revid": "76963", "url": "https://it.wikipedia.org/wiki?curid=5820582", "title": "Rosendo Salvado", "text": "Monaco benedettino, fond\u00f2 e fu primo abate dell'abbazia territoriale di New Norcia, in Australia Occidentale.\nBiografia.\nNato a Tui, in Galizia, all'et\u00e0 di quindici anni Salvado entr\u00f2 nel monastero benedettino di San Mart\u00edn Pinario, nella citt\u00e0 di Santiago di Compostela. Vest\u00ec l'abito monastico nel 1829 e professo solenne nel 1832.\nNel 1835, a seguito dell'espropriazione e secolarizzazione dei monasteri spagnoli voluta dal ministro Juan \u00c1lvarez Mendiz\u00e1bal durante il regno di Isabella II di Spagna, dovette abbandonare il chiostro e fare ritorno a Tui.\nNel 1838 decise di recarsi nel Regno delle Due Sicilie, considerata l'impossibilit\u00e0 di essere ordinato sacerdote in Spagna. Fu accolto nell'Abbazia territoriale della Santissima Trinit\u00e0 di Cava de' Tirreni, ove venne ordinato sacerdote il 23 febbraio 1839.\nGenealogia episcopale.\nLa genealogia episcopale \u00e8:"}
{"id": "5820585", "revid": "287204", "url": "https://it.wikipedia.org/wiki?curid=5820585", "title": "663 (numero)", "text": "Seicentosessantatr\u00e9 (663) \u00e8 il numero naturale dopo il 662 e prima del 664."}
{"id": "5820599", "revid": "110157", "url": "https://it.wikipedia.org/wiki?curid=5820599", "title": "Campionato mondiale di pallamano maschile 2017", "text": "Il Campionato mondiale di pallamano maschile 2017 \u00e8 stato il 25\u00b0 evento organizzato dalla International Handball Federation e si \u00e8 svolto in Francia dall'11 al 29 gennaio 2017."}
{"id": "5820603", "revid": "736476", "url": "https://it.wikipedia.org/wiki?curid=5820603", "title": "Nikolai Romanov (pittore)", "text": ""}
{"id": "5820616", "revid": "287204", "url": "https://it.wikipedia.org/wiki?curid=5820616", "title": "Nazionale di pallamano maschile del Giappone", "text": "La nazionale del Giappone di pallamano rappresenta il Giappone nelle competizioni internazionali e la sua attivit\u00e0 \u00e8 gestita dal Japan Handball Association.\nStoria.\nAi mondiali la Nazionale giapponese ottenne il suo miglior risultato nel 1961 arrivando al 10 posto. Mentre i campionati asiatici li vince per 2 volte nel 1967 e nel 1979."}
{"id": "5820618", "revid": "1784938", "url": "https://it.wikipedia.org/wiki?curid=5820618", "title": "Pensieri notturni", "text": "Pensieri notturni o Il lamento (in inglese \"The Complaint\" o \"Night Thoughts on Life, Death and Immortality\", \"Pensieri notturni sulla vita, la morte e l'immortalit\u00e0\"), a volte indicata con il primo titolo della traduzione italiana, Le Notti, \u00e8 un'opera di Edward Young, uno degli autori appartenenti al preromanticismo europeo. La prima versione fu pubblicata nel 1742, e nel 1745 fu pubblicata una seconda edizione comprendente altri due \"pensieri\", l'ottavo e il nono.\nL'opera contiene varie riflessioni sulla morte scritte in versi e che favoriscono alla creazione di quell'atmosfera cupa, tenebrosa e malinconica tipica della corrente letteraria alla quale il poeta britannico appartiene, iniziando la cosiddetta scuola cimiteriale che proseguir\u00e0 con Thomas Gray e molti altri."}
{"id": "5820621", "revid": "287204", "url": "https://it.wikipedia.org/wiki?curid=5820621", "title": "Nikolaj Romanov", "text": ""}
{"id": "5820622", "revid": "736476", "url": "https://it.wikipedia.org/wiki?curid=5820622", "title": "Nikolai Romanov", "text": ""}
{"id": "5820643", "revid": "110157", "url": "https://it.wikipedia.org/wiki?curid=5820643", "title": "Torneo Federal A 2016", "text": "Il Torneo Federal A 2016 \u00e8 stata la 3\u00aa edizione del campionato argentino di calcio di terza divisione dedicato soltanto alle squadre che sono affiliate alla AFA per via indiretta, cio\u00e8 tramite l'affiliazione delle loro leghe calcistiche regionali di appartenenza sparse su tutto il territorio argentino. Il campionato \u00e8 iniziato il 7 febbraio 2016 e si \u00e8 concluso il 26 giugno 2016. \u00c8 stato dunque un torneo \"corto\" della durata di un solo semestre allo scopo di adeguarsi all'ennesima riforma del sistema calcistico argentino, che da anni cerca di allinearsi al calendario delle competizioni europee.\nLe squadre provenienti dal Torneo Federal B 2015 sono il Villa Mitre, tornata nel Federal A dopo la sua retrocessione nella edizione 2010/2011, il G\u00fcemes e il Defensores de Pronunciamiento, entrambe al loro esordio nella categoria. Retrocedendo dalla Primera B Nacional 2015 si sono aggregate il Guaran\u00ed Antonio Franco, lo Sportivo Belgrano, il Gimnasia y Esgrima de Mendoza e l\u2032Uni\u00f3n de Mar del Plata. Tuttavia l\u2032Uni\u00f3n ha rinunciato alla partecipazione al Federal A 2016 adducendo difficolt\u00e0 economiche, come anche il 9 de Julio de Morteros.\nData la grande estensione del territorio argentino, il campionato \u00e8 stato strutturato in vari gironi con classifiche e partite a parte, a cui seguono delle fasi ad eliminazione diretta. Al termine del campionato, la squadra vincitrice, il San Mart\u00edn de Tucuman ha ottenuto la promozione in Primera B Nacional 2016-2017, mentre le due peggiori del campionato, il G\u00fcemes e il Tiro Federal sono retrocesse nel Torneo Federal B 2016-2017.\nStruttura generale del campionato.\nLe 35 squadre facenti parte del campionato sono state divise in 7 \"zonas\" di 5 squadre seguendo un criterio geografico. Il regolamento del campionato prevede, per ogni \"zona\", un girone all'italiana da disputarsi tre volte. Dopo la disputa della 15\u00aa giornata, le prime 2 squadre di ogni girone hanno accesso alle successive fasi ad eliminazione diretta. Allo scopo di completare il quadro delle qualificate, a queste 14 squadre si aggiungono le 2 migliori terze classificate.\nIl regolamento attribuisce ad ognuna delle 16 squadre classificate un ordine gerarchico per la determinazione degli accoppiamenti nelle sfide di andata e ritorno della \"segunda fase\" ad eliminazione diretta\nA fianco delle varie classifiche \"zonali\", viene compilata una classifica generale comprendente tutte le 35 squadre partecipanti al campionato. Questa classifica assume valore al termine della fase a gironi per la determinazione degli accoppiamenti della \"segunda fase\", nella quale la 1\u00aa classificata incontra la 16\u00aa, la 2\u00aa classificata incontra la 15\u00aa, e cos\u00ec via. A seguire, dunque, si avr\u00e0 una \"tercera fase\", i cui accoppiamenti saranno determinati ancora una volta in base alla classifica generale a 35 squadre. Si avr\u00e0 poi una \"cuarta fase\" e una \"quinta fase\", cio\u00e8 la finale del campionato la cui vincente avr\u00e0 diritto alla promozione in Primera B Nacional 2016-2017.\nPer quanto riguarda le due retrocessioni non si applicher\u00e0 il tradizionale sistema argentino del \"promedio\". A retrocedere saranno, invece, le ultime due squadre nella classifica a 35.\nFase a gruppi (\"Primera fase\").\nA seconda della loro regione di provenienza, le 35 squadre sono state distribuite in 7 gironi da 5 squadre ognuno. Il calendario interno ad ogni girone prevede 15 giornate, nelle quali ogni squadra incontra le altre per tre volte. Ogni girone fa classifica a parte, determinando in questo modo l\u2032accesso alla \"segunda fase\" per le prime due di ogni girone, pi\u00f9 le due migliori terze classificate fra tutti i gironi.\nLa \"primera fase\" \u00e8 iniziata il 7 febbraio 2016 e si \u00e8 conclusa l\u20328 maggio 2016.\nClassifica squadre terze classificate.\nAlla fase ad eliminazione diretta, oltre alle prime e alle seconde classificate di ogni girone, hanno avuto accesso alla fase finale le 2 migliori terze classificate fra tutti i gironi: Il Ferro General Pico e il Concepcion.\nRetrocessioni.\nLa classifica generale ha determinato le due squadre retrocesse nel Torneo Federal B della stagione successiva, cio\u00e8 le ultime due squadre: Guemes e Tiro Federal.\nFasi finali.\nIl regolamento prevede un criterio di classificazione gerarchica per le 16 squadre classificate alla \"segunda fase\", avente lo scopo di determinare gli accoppiamenti.\nGli accoppiamenti sono dunque 1-16, 2-15, 3-14 e cos\u00ec via, con sfide di andata e ritorno.\nIn caso di pareggio si considera la classifica generale della stagione regolare.\nOttavi di finale.\nLa \"segunda fase\" si \u00e8 disputata dal 15 maggio al 23 maggio 2016."}
{"id": "5820649", "revid": "599013", "url": "https://it.wikipedia.org/wiki?curid=5820649", "title": "Esteban Ocon", "text": "Vincitore del campionato GP3 nel 2015, \u00e8 stato attivo in Formula 1 dal 2016 al 2018 con Manor e Force India e dal 2020 \u00e8 alla guida della Renault.\nNel Gran Premio del Belgio 2016 \u00e8 diventato, a 19 anni e 345 giorni, il pi\u00f9 giovane francese a partecipare ad una gara di Formula 1; poi quando nel 2017 \u00e8 stato assunto dalla Force India \u00e8 diventato il pi\u00f9 giovane francese a concludere una gara a punti nella massima categoria, Gran Premio d'Australia 2017.\nDetiene il particolare record di aver completato le prime 27 gare di Formula 1 a cui ha partecipato (dal Gran Premio del Belgio 2016 al Gran Premio del Messico 2017).\n\u00c8 di origini spagnole da parte di padre e franco-algerine da parte di madre.\nIl suo numero di gara \u00e8 il 31.\nCarriera.\nKarting (2006-2011).\nOcon inizi\u00f2 a gareggiare nel karting nel 2006, anno nel quale concluse ottavo il Campionato minore francese, vinto invece l'anno seguente. Continu\u00f2 la sua striscia di vittorie nel 2008 vincendo il Campionato Cadetti francese, prima di spostarsi sulla scena internazionale nel 2009. Pass\u00f2 quindi nella categoria KF3, rimanendovi fino alla fine del 2011, quando vinse il titolo francese di KF3 e fin\u00ec secondo nel WSK Euro Series.\nLe formule minori (2012-2015).\nNel 2012 Ocon fece il suo debutto sulle monoposto, prendendo parte alla Eurocup Formula Renault 2.0 con la Koiranen Motorsport. Fin\u00ec quattordicesimo arrivando a punti quattro volte, compreso un podio al suo Gran Premio di casa al Paul Ricard. Disput\u00f2, inoltre, parte del campionato di Formula Renault 2.0 Alps con la Koiranen, finendo settimo con due podi, entrambi conquistati al Red Bull Ring. \nNel 2013 Ocon decise di spostarsi all'ART Junior Team. Conquist\u00f2 tre podi, compresa la sua prima vittoria a Le Castellet, concludendo la stagione al terzo posto della classifica generale. Lo stesso anno Ocon fece il suo debutto in Formula 3 al Gran Premio di Macao, correndo per la Prema Powerteam. Nel 2014 continu\u00f2 la sua collaborazione con il team Prema disputando il campionato di F3 europea, nel quale conquist\u00f2 la vetta della classifica sin dalla prima gara a Silverstone per poi vincere il campionato con un turno d'anticipo. Sempre lo stesso anno fece la propria apparizione nella Formula Renault 3.5 Series, disputando le corse all'Hungaroring e al Circuito Paul Ricard.\nOcon non riusc\u00ec a raggiungere il budget minimo per trovare un sedile in GP2 o in Formula Renault 3.5, rischiando seriamente di rimanere appiedato; solo grazie alla \u201cborsa di studio\u201d offerta dalla Pirelli al campione in carica della F3 Europea, Ocon pot\u00e9 partecipare al campionato di GP3 con il team ART Grand Prix. Ocon si aggiudic\u00f2 la vittoria nel campionato dopo un serrato confronto con l'italiano Luca Ghiotto, conquistando 14 podi, ma una sola vittoria.\nDTM.\nIl 10 febbraio 2016 la Mercedes annunci\u00f2 che Ocon avrebbe corso nella stagione 2016 del DTM, impegno che si aggiunse a quello di terzo pilota in Renault. Ocon prese quindi il posto di Pascal Wehrlein, campione DTM 2015, che era stato ingaggiato dalla Manor Racing in Formula 1 per la nuova stagione.\nLa stagione nel DTM fu piuttosto avara di soddisfazioni per il pilota francese, che nei primi cinque appuntamenti della stagione colse appena due punti. In seguito, Ocon abbandon\u00f2 il campionato, essendo stato chiamato dalla Manor a sostituire Rio Haryanto.\nFormula 1.\nOcon ebbe il primo contatto con la Formula 1 il 21 novembre 2014, quando prese parte alla prima sessione di prove libere del Gran Premio di Abu Dhabi guidando per la Lotus. La collaborazione con la scuderia inglese, tuttavia, non and\u00f2 a buon fine.\nPrima del suo esordio in GP3 nel 2015, la Mercedes annunci\u00f2 di aver inserito Ocon nel proprio programma per giovani piloti, assegnandogli anche la posizione di pilota di riserva per il DTM. A maggio Ocon prese parte ai test per giovani piloti organizzata sul circuito di Barcellona, sostituendo l'indisposto Pascal Wehrlein al volante della Force India.\n2016: Il debutto con la Manor.\n2016.\nLa Mercedes rinnov\u00f2 l'appoggio ad Ocon anche per la stagione 2016. A febbraio 2016, la Renault lo ufficializz\u00f2 come terzo pilota per la stagione, con un accordo di prestito con la scuderia tedesca.\nDurante l'anno prov\u00f2 la Renault RS16 nelle prime prove libere dei Gran Premi di Spagna, Gran Bretagna, Germania e Ungheria e durante i test seguenti al Gran Premio stesso.\nIl 10 agosto 2016 fu annunciato il suo ingaggio come pilota ufficiale con la Manor gi\u00e0 a partire dal Gran Premio del Belgio. Il pilota francese sostitu\u00ec Rio Haryanto, escluso dalla scuderia dati gli scarsi risultati e .\nOcon giunse al traguardo in tutte le gare a cui prese parte. Nel penultimo Gran Premio della stagione, in Brasile, Ocon sfrutt\u00f2 lo svolgimento caotico della corsa, interrotta a pi\u00f9 riprese per la pioggia, per risalire fino all'ottava posizione; decimo a due tornate dal termine, il pilota francese fu superato da Fernando Alonso e Valtteri Bottas, chiudendo dodicesimo e fuori dai punti. Questo piazzamento rimase, comunque, il suo miglior risultato stagionale.\n2017-2018: Force India.\n2017.\nIl 10 novembre 2016 la Force India annunci\u00f2 l'ingaggio di Ocon per la stagione seguente, come compagno di squadra di Sergio P\u00e9rez.\nIl pilota francese and\u00f2 a punti al debutto con la nuova scuderia, tagliando il traguardo in decima posizione nel Gran Premio d'apertura in Australia. Ocon ripet\u00e9 il risultato in Cina e Bahrein, cogliendo poi un settimo posto in Russia e un quinto in Spagna, migliore risultato della stagione poi bissato in Messico. A Monaco Ocon ebbe una battuta d'arresto, venendo eliminato nella prima fase delle qualifiche e tagliando il traguardo in dodicesima posizione dopo una gara trascorsa nelle retrovie.\nIl pilota francese si rifece nel successivo Gran Premio del Canada, che chiuse in sesta posizione. La gara canadese segn\u00f2, tuttavia, l'inizio di un periodo di tensione con P\u00e9rez: nella seconda met\u00e0 di gara, mentre i due erano in lotta con Daniel Ricciardo per la terza posizione, il pilota messicano si rifiut\u00f2 di far passare Ocon, che disponeva di pneumatici pi\u00f9 efficienti. I due piloti della Force India non riuscirono a sopravanzare Ricciardo e subirono poi la rimonta di Sebastian Vettel, dal quale vennero superati entrambi. Le tensioni si acuirono nel Gran Premio d'Azerbaigian, nel quale Ocon e P\u00e9rez vennero nuovamente a contatto mentre si trovavano nelle posizioni a ridosso del podio. Ocon riusc\u00ec comunque a tornare in gara e rimontare fino alla sesta posizione finale.\nOcon giunse a punti anche nelle tre gare seguenti, disputate in Austria, Gran Bretagna e Ungheria. In Belgio il pilota francese ebbe nuovamente dei contrasti col compagno di squadra: dopo un contatto senza conseguenze nelle prime fasi di gara, i due si scontrarono una seconda volta nella velocissima Eau Rouge. Come in Azerbaigian, P\u00e9rez ebbe la peggio, dovendosi ritirare per le conseguenze dell'incidente, mentre Ocon riusc\u00ec a tagliare il traguardo in nona posizione, continuando la sua serie utile. Quest'ultimo episodio spinse la scuderia a minacciare i piloti di sospenderli per una gara se si fossero verificati ulteriori contatti. Al Gran Premio d'Italia Ocon ottenne un'ottima terza posizione nelle qualifiche sotto la pioggia. In gara, nonostante in partenza avesse guadagnato la seconda posizione, non riusc\u00ec a concludere a podio, ottenendo comunque un sesto posto.\nOcon continu\u00f2 a segnare punti anche nelle gare successive, bissando il proprio miglior risultato stagionale (quinto) nel Gran Premio del Messico. La sua serie di piazzamenti utili si interruppe in Brasile, dove il pilota della Force India sub\u00ec il primo ritir\u00f2 della sua carriera in Formula 1 in seguito a una collisione con Romain Grosjean. Nel conclusivo Gran Premio di Abu Dhabi Ocon giunse ottavo, chiudendo la stagione in ottava posizione assoluta con 87 punti.\n2018.\nOcon fu confermato dalla Force India anche per il 2018, insieme a Sergio P\u00e9rez.\nL'inizio della stagione non fu facile n\u00e9 per Ocon, n\u00e9 per la squadra: il pilota francese tagli\u00f2 il traguardo fuori dai punti nell'inaugurale Gran Premio d'Australia, rimanendo nelle retrovie sia in qualifica che in gara. Il Gran Premio del Bahrein vide una parziale ripresa, con Ocon che conquist\u00f2 il decimo posto dopo essere partito ottavo. In Cina il pilota francese concluse nuovamente fuori dalla zona punti, mentre in Azerbaigian Ocon, qualificatosi settimo, fu coinvolto in un incidente con Kimi R\u00e4ikk\u00f6nen nelle fasi iniziali di gara, che lo costrinse al ritiro.\nNel Gran Premio di Spagna Ocon si ritir\u00f2 per un problema meccanico per la prima volta in carriera. Questa doppia battuta d'arresto fu seguita da due risultati utili consecutivi, frutto di un sesto posto nel Gran Premio di Monaco e di un nono nel Gran Premio del Canada. Nella gara di casa, invece, Ocon dovette nuovamente ritirarsi, in questa occasione per una collisione nel primo giro con i connazionali Romain Grosjean e Pierre Gasly. Nelle successive tre gare riusc\u00ec ad andare a punti con il sesto posto in Austria, il settimo in Gran Bretagna e l'ottavo in Germania. Al successivo Gran Premio d'Ungheria, dopo aver ottenuto il diciottesimo posto in qualifica, non riusc\u00ec ad andare oltre il tredicesimo posto in gara. Nel Gran Premio del Belgio ottenne un inaspettato terzo posto in una qualifica condizionata dalla pioggia e concluse la gara in sesta posizione. Ottenne lo stesso risultato nel successivo Gran Premio d'Italia, mentre nel Gran Premio di Singapore fu costretto al ritiro appena dopo la partenza, a causa di un contatto col compagno di squadra Sergio P\u00e9rez, in seguito al quale si schiant\u00f2 sulle protezioni che delimitano il tracciato. Ocon chiuse la stagione al 12\u00ba posto in classifica con 49 punti.\nIl 23 novembre 2018 fu annunciato il suo ingaggio come terzo pilota e riserva della Mercedes per la stagione 2019, oltre che della Racing Point.\n2019: Terzo Pilota per Mercedes e Racing Point.\nDurante la pausa estiva del campionato di Formula 1\u00a02019, secondo alcune voci, la Mercedes valut\u00f2 se mantenere Valtteri Bottas per la stagione 2020 o rimpiazzarlo con Ocon.\nIl 29 agosto 2019 la Mercedes annunci\u00f2 la conferma di Bottas e nello stesso giorno Ocon firm\u00f2 un contratto biennale con la Renault a partire dalla stagione successiva, in sostituzione di Nicolas H\u00fclkenberg.\n2020-: Il passaggio alla Renault-Alpine e la prima vittoria.\n2020.\nOcon inizi\u00f2 la stagione 2020 con un piazzamento a punti, chiudendo il Gran Premio d'Austria in ottava posizione. Nel successivo Gran Premio di Stiria Ocon fece segnare il quinto tempo in qualifica, ma dovette ritirarsi per un problema meccanico in gara. Torn\u00f2 a punti nei Gran Premi di Gran Bretagna e del 70\u00ba Anniversario, nei quali tagli\u00f2 il traguardo rispettivamente in sesta e ottava posizione. A Spa-Francorchamps il pilota francese concluse in quinta posizione, dietro al compagno di squadra Daniel Ricciardo, mentre si classific\u00f2 ottavo nel Gran Premio d'Italia. Nelle successive cinque gare arrivarono ben tre ritiri, causati da guasti ai freni, al sistema idraulico e all'albero di trasmissione.\nNel Gran Premio di Sakhir termin\u00f2 la gara in seconda posizione dietro all'ex compagno P\u00e9rez, ottenendo il suo miglior risultato e al contempo il suo primo podio nella massima serie. Per la Renault si tratt\u00f2 del miglior piazzamento dal 2010.\nIl pilota francese concluse la stagione al dodicesimo posto in classifica con 62 punti, molto staccato dal compagno di squadra.\n2021: la vittoria in Ungheria.\nConfermato dalla scuderia francese (ribattezzata Alpine), per il 2021 Ocon fu affiancato dal rientrante due volte campione del mondo Fernando Alonso. Dopo una difficile gara in Bahrein, condizionata da una bandiera gialla durante le qualifiche e da un tamponamento subito da Sebastian Vettel, Ocon inizi\u00f2 una serie di piazzamenti a punti, con un settimo posto nel Gran Premio del Portogallo come miglior risultato. Il 16 giugno venne annunciato il rinnovo di Ocon fino al 2024 con il suo team, Alpine.\nNelle tre gare successive Ocon non fece segnare punti: chiuse infatti in quattordicesima posizione sia il Gran Premio di Francia che il Gran Premio di Stiria, ritirandosi in Austria. Torn\u00f2 a punti nel Gran Premio di Gran Bretagna, giungendo nono.\nNel Gran Premio d'Ungheria del 1\u00ba agosto 2021 conquist\u00f2 la sua prima vittoria in Formula 1, arrivando davanti a Lewis Hamilton e Carlos Sainz Jr. dopo la squalifica ai danni di Sebastian Vettel, originariamente giunto secondo. Nelle cinque gare seguenti ottenne altri quattro piazzamenti a punti, consolidando la sua 11\u00aa posizione in classifica piloti. Nel Gran Premio del Qatar conquist\u00f2 un prestigioso quinto posto. In seguito, nel Gran Premio dell'Arabia Saudita, dopo essersi portato in terza posizione grazie ad una bandiera rossa, nell'ultimo giro venne superato da Valtteri Bottas, concludendo cos\u00ec 4\u00ba."}
{"id": "5820651", "revid": "307923", "url": "https://it.wikipedia.org/wiki?curid=5820651", "title": "20.12", "text": "20.12 \u00e8 un album della cantante italiana Gigliola Cinquetti uscito il 20 dicembre 2015, giorno del compleanno dell'artista.\nIl disco \u00e8 stato anticipato dal singolo \"Lacrima in un oceano\", uscito il 4 dicembre precedente nei music store."}
{"id": "5820657", "revid": "123616294", "url": "https://it.wikipedia.org/wiki?curid=5820657", "title": "Sindacato Intercategoriale Cobas", "text": "Il Sindacato Intercategoriale Cobas (SI Cobas) \u00e8 un sindacato italiano fondato nel 2010 dalla scissione dallo SLAI Cobas.\nStoria.\nIl SI Cobas viene fondato il 28 marzo 2010 da una scissione dello SLAI Cobas.\nNel 2014 assieme ai sindacati SLAI Cobas, ADL Cobas, SGB, USI-AIT, SlaiProlCobas ed altri minori si sono opposti al Protocollo di Confindustria e Cgil-Cisl-Uil del 10 gennaio 2014.\nNel 2016 una spaccatura ha generato SOL Cobas, il cui fondatore Zerbini era stato uno dei leader milanesi del SI Cobas.\nNel 2019 \u00e8 fra i soggetti promotori del \"Fronte unico anticapitalista\", alleanza sindacale e politica che raggruppa partiti, centri sociali e sindacati.\nSedi.\nAttualmente \u00e8 presente con proprie sedi nelle seguenti citt\u00e0: Milano, Piacenza, Rho, Pavia, Torino, Genova, Novara, Brescia, Cremona, Fidenza (PR), Modena, Bologna, Perugia, Roma, Castel San Giovanni (PC).\nDove non esistono sedi proprie opera comunque con Coordinamenti Provinciali formalmente costituiti e propri punti di contatto (Coordinamenti Provinciali di Ancona, Caserta, Napoli, Verona, Siracusa, Novara, Varese, Bergamo, Prato, Firenze, Pisa, Termoli).\nAssassinio di Adil Belakhdim.\nIl 18 giugno 2021 un coordinatore interregionale dei SiCobas, il trentasettenne Adil Belakhdim, viene travolto e ucciso da un autista che con il suo camion aveva forzato il posto di blocco di una manifestazione ai cancelli della Lidl di Biandrate.\nCollegamenti esterni.\nSito Ufficiale"}
{"id": "5820671", "revid": "775372", "url": "https://it.wikipedia.org/wiki?curid=5820671", "title": "Unione sacerdotale Marcel Lefebvre", "text": "LUnione Sacerdotale Marcel Lefebvre (USML) \u00e8 un priorato presbiteriano di religiosi e laici; un'organizzazione integralista cattolica all'interno dell\u2019arcipelago scismatico della cosiddetta \u201cresistenza\u201d cattolica tradizionalista. L'unione sacerdotale \u00e8 stata fondata il 15 luglio del 2014 dai lefebvriani scissionisti fuoriusciti dalla Fraternit\u00e0 sacerdotale San Pio X (FSSPX).\nStoria.\nIn forte contrapposizione al vescovo Bernard Fellay, il quale vorrebbe ottenere un accordo canonico con il papa di Roma, diversi sacerdoti appartenenti alla Fraternit\u00e0 sacerdotale San Pio X si riunirono a Avrill\u00e9 in Francia nel luglio 2014 intorno al vescovo Richard Williamson e diedero vita a questa nuova unione nata da tutti ex-membri della FSSPX. I sacerdoti riuniti nella Chiesa Lefebvriana rappresentano \"l'ala pi\u00f9 estrema\" dei tradizionalisti cattolici, i cosiddetti \"resistenti:\" in quanto contrari alla proposta di un (eventuale) accordo canonico, cercato dal vescovo Bernard Fellay col papato romano; in quanto profondamente contrari al modernismo e all'ecumenismo. Un'unione di tradizionalisti cattolici che mira a riunire tutti quei sacerdoti secolari che sostengono di essere autenticamente i veri eredi del pensiero dell'arcivescovo, monsignor Marcel Lefebvre, e che sostengono come loro patrono, San Pio X. \nIl 19 marzo 2015 a Nova Friburgo in Brasile in un monastero benedettino Williamson ordin\u00f2 vescovo Jean-Michel Faure senza mandato pontificio. Il vescovo Jean-Michel Faure torna in Francia e apre il seminario USML sotto il patrocinio di San Luigi Maria Grignion de Montfort e del beato No\u00ebl Pinot."}
{"id": "5820673", "revid": "729019", "url": "https://it.wikipedia.org/wiki?curid=5820673", "title": "Superscripts and Subscripts", "text": "Superscripts and Subscripts \u00e8 un blocco Unicode. \u00c8 costituito dai 42 caratteri compresi nell'intervallo U+2070-U+209F.\nContiene cifre, lettere e simboli in apice e pedice. Basato sugli standard ISO 2375 e ISO 2022, nel blocco sono assenti i numeri 1, 2 e 3 in apice poich\u00e9 presenti in Latin-1 Supplement, in accordo con ISO/IEC 8859-1.\nAltri caratteri simili sono inclusi nei blocchi Spacing Modifier Letters, Phonetic Extensions e Phonetic Extensions Supplement."}
{"id": "5820675", "revid": "54354", "url": "https://it.wikipedia.org/wiki?curid=5820675", "title": "Apache Pig", "text": ""}
{"id": "5820676", "revid": "486946", "url": "https://it.wikipedia.org/wiki?curid=5820676", "title": "Jos\u00e9 Paciano Laurel y Garc\u00eda", "text": ""}
{"id": "5820678", "revid": "80451385", "url": "https://it.wikipedia.org/wiki?curid=5820678", "title": "Fasan\u00f2", "text": ""}
{"id": "5820679", "revid": "219110", "url": "https://it.wikipedia.org/wiki?curid=5820679", "title": "Sqoop", "text": "Sqoop \u00e8 un'applicazione a riga di comando che permette di trasferire dati da basi di dati relazionali a Hadoop. Supporta caricamenti incrementali di una singola tabella o query SQL, o job salvati che possono essere eseguiti pi\u00f9 volte per importare aggiornamenti fatti alla base di dati rispetto all'ultimo importo.\nLe importazioni possono essere usate per popolare tabelle in Apache Hive o HBase. Le esportazioni possono essere usate per inserire dati da Hadoop a basi di dati relazionali.\nSqoop \u00e8 diventato un progetto della fondazione Apache di massima importanza nel marzo 2012."}
{"id": "5820697", "revid": "86599", "url": "https://it.wikipedia.org/wiki?curid=5820697", "title": "Cratere Taruntius", "text": ""}
{"id": "5820702", "revid": "343651", "url": "https://it.wikipedia.org/wiki?curid=5820702", "title": "Universit\u00e0 Niccol\u00f2 Copernico", "text": ""}
{"id": "5820711", "revid": "544909", "url": "https://it.wikipedia.org/wiki?curid=5820711", "title": "Eternally Yours", "text": ""}
{"id": "5820716", "revid": "599013", "url": "https://it.wikipedia.org/wiki?curid=5820716", "title": "Dave Hudson", "text": "Carriera.\nHudson gioc\u00f2 a livello giovanile per tre stagioni alla University of North Dakota, formazione appartenente alla WCHA, fino al completamento degli studi nel 1970. Un anno prima era stato selezionato al sesto giro dai Chicago Blackhawks in occasione dell'NHL Amateur Draft 1969. Nei primi due anni da professionista gioc\u00f2 in Central Hockey League nell'organizzazione di Chicago presso il farm team dei Dallas Black Hawks, vincitori della Adams Cup nella stagione 1971-1972.\nAl termine di quella stagione Hudson venne selezionato dai New York Islanders durante l'NHL Expansion Draft, e fece parte del primo roster nella storia della franchigia. Con gli Islanders fece il proprio esordio in NHL e vi rimase da titolare per due stagioni, incluso un breve prestito in CHL presso il farm team dei Fort Worth Wings.\nHudson venne scelto nuovamente nell'NHL Expansion Draft 1974 entrando cos\u00ec a far parte del roster originario di un'altra franchigia NHL, quella dei Kansas City Scouts. Nella stagione 1974-75 registr\u00f2 il massimo in carriera con 41 punti in 70 partite disputate. Nel 1976 la squadra si trasfer\u00ec a Denver prendendo il nome di Colorado Rockies e Hudson vi gioc\u00f2 per altre due stagioni prima di ritirarsi definitivamente a meno di trent'anni nel 1978."}
{"id": "5820728", "revid": "767487", "url": "https://it.wikipedia.org/wiki?curid=5820728", "title": "Auxilium Pallacanestro Torino 1978-1979", "text": "La Auxilium nel 1978-1979, sponsorizzata Chinamartini, ha giocato in Serie A1 piazzandosi al nono posto nella stagione regolare."}
{"id": "5820737", "revid": "123847314", "url": "https://it.wikipedia.org/wiki?curid=5820737", "title": "Seconda Repubblica filippina", "text": "La Seconda Repubblica filippina \u00e8 la porzione della storia delle Filippine compresa tra il 1942 e il 1945, durante l'occupazione da parte dell'Impero giapponese.\nL'entit\u00e0 statuale installatasi, ufficialmente designata Repubblica delle Filippine (in giapponese: , in filippino: \"Rep\u00fablik\u00e1 ng Pilipinas\") e nota anche come Repubblica Filippina pro-Giapponese, si caratterizzava come uno Stato fantoccio appannaggio del Giappone.\nStoria.\nA seguito dell'invasione giapponese nel paese, le truppe statunitensi ricevettero l'ordine di abbandonare Manila e tutte le basi militari presenti furono rimosse il 24 dicembre 1941. Per evitare ulteriori morti e distruzione, il Presidente Manuel Quez\u00f3n ed il generale Douglas MacArthur dichiararono Manila come citt\u00e0 aperta, ma l'impero nipponico continu\u00f2 a bombardare il territorio. \nI giapponesi assediarono la citt\u00e0 il 2 gennaio 1942 e la dichiararono capitale, mentre le ultime truppe americane si arresero il 6 maggio dopo la battaglia di Corregidor.\nNel gennaio 1942 il generale Masaharu Honma annunci\u00f2 la dissoluzione del Commonwealth delle Filippine e lo stabilimento della Commissione Esecutiva Filippina, un governo provvisorio con a capo il sindaco di Manila Jorge B. Vargas. In seguito alla Proclamazione n. 109 da parte della Commissione Esecutiva, fu creato il partito politico del KALIBAPI, fedele all'impero giapponese e con a capo Benigno Aquino Sr., un suo noto collaboratore. Il partito Ganap, anch'esso pro-giapponese, fu inglobato dal KALIBAPI. Come conseguenza fu emessa una legge l'8 dicembre 1942, che vietava tutti gli altri partiti politici. \nLa Repubblica fu proclamata dopo la ratifica di una nuova Costituzione preparata dalla Commissione esecutiva delle Filippine, il governo provvisorio istituito nel 1942 su richiesta degli occupanti e presieduto da Jorge B. Vargas.\nLa Seconda Repubblica Filippina fu ufficialmente inaugurata il 14 ottobre 1943, con l'elezione a presidente di Jos\u00e9 Paciano Laurel e Benigno Aquino come \"speaker\" dell'Assemblea. Tra le figure che prestarono fedelt\u00e0 al nuovo Stato vi furono anche Emilio Aguinaldo ed Artemio Ricarte.\nIl 21 settembre 1944 Laurel pose lo Stato sotto il regime di legge marziale. Due giorni dopo, la Repubblica dichiar\u00f2 guerra contro gli Stati Uniti e il Regno Unito. Con lo sbarco delle forze alleate nella campagna delle Filippine, nel 1945 il governo di Laurel spost\u00f2 la capitale da Manila a Baguio. In seguito alla caduta di Baguio nel mese di aprile, Laurel ed i collaboratori Camilo Os\u00edas, Benigno Aquino Sr., Tomas Capinpin e Jorge B. Vargas si rifugiarono a Tokyo. Con l'impero giapponese oramai prossimo alla definitiva sconfitta, il 17 agosto 1945 Laurel dichiar\u00f2 ufficialmente lo scioglimento dello stato-fantoccio."}
{"id": "5820738", "revid": "287204", "url": "https://it.wikipedia.org/wiki?curid=5820738", "title": "Pallavolo Cisterna 88", "text": "La Pallavolo Cisterna 88 \u00e8 una societ\u00e0 pallavolistica femminile italiana con sede a Cisterna di Latina: milita nel campionato di Serie A2.\nStoria.\nLa Pallavolo Cisterna 88, sezione della Polisportiva Cisterna 88, disputa il primo campionato di Serie B2 nella stagione 2010-11: nell'annata 2012-13, a seguito del primo posto al termine della \"regular season\" nel proprio girone, ottiene la promozione in Serie B1.\nNella stagione 2013-14 disputa per la prima volta il campionato della terza divisione italiana e nella stagione successiva si qualifica ai play-off promozione dopo aver chiuso la \"regular season\" al primo posto: tuttavia viene sconfitta in finale dal Golem Volley.\nA seguito della rinuncia di alcune squadra, la Pallavolo Cisterna 88 viene ripescata in Serie A2 per disputare il campionato 2015-16: a causa dell'ultimo posto in classifica, retrocede prontamente in Serie B1. Tuttavia viene nuovamente ripescata nella serie cadetta per l'annata 2016-17, ma anche in questo caso chiude all'ultimo posto in classifica, ottenendo una nuova retrocessione."}
{"id": "5820750", "revid": "1026699", "url": "https://it.wikipedia.org/wiki?curid=5820750", "title": "Torciglione", "text": "Il torciglione \u00e8 un dolce fritto o al forno a base di pasta brioche tipico della citt\u00e0 di Messina e della sua provincia, noto anche come \"torciglione messinese\".\nPu\u00f2 essere ripieno con crema di ricotta e gocce di cioccolato, con crema pasticcera o con crema al cioccolato."}
{"id": "5820761", "revid": "767487", "url": "https://it.wikipedia.org/wiki?curid=5820761", "title": "Fed Cup 2016", "text": "La Fed Cup 2016 \u00e8 stata la 54\u00aa edizione del pi\u00f9 importante torneo tennistico per nazionali femminili e si \u00e8 tenuto dal 6 febbraio al 13 novembre 2016.\nSpareggi Gruppo Mondiale.\nLe 4 squadre sconfitte nel primo turno del Gruppo Mondiale e le 4 squadre vincitrici del Gruppo Mondiale II partecipano agli Spareggi del Gruppo Mondiale. Le 4 squadre vincenti hanno il diritto a partecipare al Gruppo Mondiale dell'anno successivo insieme alle 4 squadre vincitrici del primo turno del Gruppo Mondiale. Gli incontri si sono svolti tra il 16 e il 17 aprile.\nGruppo Mondiale II.\nLe 4 squadre vincitrici accedono agli Spareggi Gruppo Mondiale e le perdenti disputeranno gli Spareggi Gruppo Mondiale II. Gli incontri si sono svolti tra il 6 e il 7 febbraio.\nSpareggi Gruppo Mondiale II.\nLe 4 squadre sconfitte nel Gruppo Mondiale II disputano gli spareggi contro le 4 squadre qualificate dai rispettivi gruppi zonali. Le vincitrici vengono ammesse al Gruppo Mondiale II dell'edizione successiva. Gli incontri si sono svolti tra il 16 e il 17 aprile.\nZona Euro-Africana.\nGruppo II.\nLa squadra slovena ha comunicato di non voler partecipare alla competizione per motivi di sicurezza."}
{"id": "5820770", "revid": "709565", "url": "https://it.wikipedia.org/wiki?curid=5820770", "title": "American Crime Story", "text": "American Crime Story \u00e8 una serie televisiva antologica statunitense trasmessa dal 2016 dalla rete via cavo FX.\nConcepita come serie \"sorella\" di \"American Horror Story\", con la quale condivide la stessa struttura narrativa, ogni stagione si presenta come un'autonoma narrazione di vicende legate a un noto caso giudiziario e di cronaca nera dal forte impatto mediatico nella storia moderna statunitense. Le prime due stagioni, incentrate rispettivamente sul caso O. J. Simpson e sull'assassinio dello stilista Gianni Versace per mano di Andrew Cunanan, hanno riscosso un ottimo successo sia da parte del pubblico che della critica, risultando entrambe essere pluripremiate sia agli Emmy che ai Golden Globe.\nUn'altra stagione, basata sulle conseguenze dell'uragano Katrina, era in fase di sviluppo, ma nel febbraio 2019 la FX ha annunciato che l'idea era stata scartata La terza stagione, sottotitolata \"Impeachment\", racconta l\"'impeachment\" del 42esimo presidente degli Stati Uniti d'America Bill Clinton per accuse di spergiuro e ostruzione alla giustizia che ha quasi abbattuto un presidente.\nUna potenziale quarta stagione, provvisoriamente intitolata \"Studio 54\", incentrata sull'ascesa e la caduta dei proprietari dello Studio 54 Steve Rubell e Ian Schrager, \u00e8 in fase di sviluppo.\nTrama.\nPrima stagione: \"Il caso O.J. Simpson\".\nLa prima stagione si concentra sulla figura di O. J. Simpson e sul delitto della moglie Nicole Brown e del compagno di quest'ultima. La stagione, infatti, parte dall'omicidio della donna e segue il lungo processo che vide come protagonista O.J., accusato dell'omicidio di Nicole.\nSeconda stagione: \"L'assassinio di Gianni Versace\".\nLa seconda stagione vede come argomento l'omicidio di Gianni Versace da parte di Andrew Cunanan e la storia vista dal punto di vista di quest'ultimo.\nTerza stagione: \"Impeachment\".\nLa terza stagione rievoca gli eventi del \"Sexgate\", lo scandalo politico-sessuale causato dalla relazione fra il presidente degli Stati Uniti d'America Bill Clinton e la stagista Monica Lewinsky durante il secondo mandato presidenziale dell'esponente del partito democratico.\nProduzione.\nConcezione e sviluppo.\n\"American Crime Story\" venne ufficialmente annunciata il 7 ottobre 2014, quando l'emittente FX commission\u00f2 la produzione di una stagione di dieci episodi per rappresentare il caso O. J. Simpson; l'opera, sviluppata da Scott Alexander e Larry Karaszewski, vede tra i produttori esecutivi, insieme a Nina Jacobson, anche Ryan Murphy e Brad Falchuk, gi\u00e0 ideatori per la stessa rete della serie antologica horror \"American Horror Story\". Originariamente concepita per la Fox, prima di passare alla rete via cavo sorella FX, la serie venne presentata proprio come una serie \"parente\" di \"American Horror Story\", da cui ne ricalca il titolo, mantenendo parte della struttura e dello stile narrativo, ma discostandosi dal genere fantastico per raccontare storie vere legate a celebri casi di cronaca nera e giudiziaria che hanno avuto un forte impatto mediatico negli Stati Uniti.\nLa prima stagione, intitolata \"Il caso O.J. Simpson\" (\"The People v. O. J. Simpson\") e quindi ambientata a met\u00e0 degli anni 1990, \u00e8 basata sul libro del 1997 \"The Run of His Life: The People v. O. J. Simpson\", scritto dall'avvocato e analista legale per alcune testate statunitensi Jeffrey Toobin. Nel corso del 2016 venne confermata la produzione di due nuove stagioni, una incentrata su alcuni casi di \u00abtragedia umana\u00bb derivanti dalle conseguenze dell'uragano Katrina e una relativa alle vicende legate all'omicidio di Gianni Versace per mano del serial killer Andrew Cunanan; la storia sull'omicidio di Versace, scelta come seconda stagione, \u00e8 basata sul libro del 1999 \"Vulgar favors: Andrew Cunanan, Gianni Versace, and the largest failed manhunt in U.S. history\" scritto dalla giornalista Maureen Orth. A partire dalla seconda stagione non figurano pi\u00f9 Scott Alexander e Larry Karaszewski; i primi episodi de \"L'assassinio di Gianni Versace\" sono scritti da Tom Rob Smith. \nPer la stagione incentrata sull'uragano Katrina in un primo momento era stato scelto il libro del 2006 \"The Great Deluge: Hurricane Katrina, New Orleans, and the Mississippi Gulf Coast\" scritto dal professore di storia Douglas Brinkley, ma in seguito venne preferito \"Five Days At Memorial\" di Sheri Fink. Dopo una serie di posticipazioni, nel corso del febbraio 2019 John Landgraf ha rivelato che il progetto era stato definitivamente cancellato e che non sarebbe stato proposto in nessun'altra stagione della serie.\nLa terza stagione \u00e8 incentrata sullo scandalo che coinvolse Bill Clinton, presidente degli Stati Uniti d'America durante il suo secondo mandato, e la stagista Monica Lewinsky. Il progetto era stato annunciato nel corso del 2017 come quarta stagione del programma, ma nell'aprile 2018 era stato annullato. In seguito alla cancellazione di \"Katrina\", il soggetto \u00e8 stato ripreso nuovamente.\nCasting.\nPrima stagione: \"Il caso O.J. Simpson\".\nCuba Gooding Jr. e Sarah Paulson furono i primi ad essere ingaggiati per i ruoli di O. J. Simpson e Marcia Clark nel dicembre 2014. Nello stesso mese si un\u00ec al cast anche David Schwimmer per il ruolo di Robert Kardashian, mentre il mese seguente John Travolta fu ingaggiato per quello di Robert Shapiro, unendosi al progetto anche nelle vesti di produttore. Nei mesi seguenti fu annunciata anche la presenza di Courtney B. Vance, Connie Britton, Sterling K. Brown, Jordana Brewster, Kenneth Choi, Selma Blair e Nathan Lane.\nSeconda stagione: \"L'assassinio di Gianni Versace\".\nNel febbraio 2017 \u00c9dgar Ram\u00edrez e Darren Criss sono stati i primi attori ad entrare nel cast della seconda stagione, rispettivamente nei ruoli di Gianni Versace e Andrew Cunanan. Il marzo successivo si aggiunge al cast Pen\u00e9lope Cruz nel ruolo principale di Donatella Versace, mentre ad aprile viene ingaggiato Ricky Martin per il ruolo di Antonio D'Amico, collega e partner di Gianni Versace. Fanno parte del cast anche Annaleigh Ashford e Max Greenfield. A giugno del 2017 ha confermato la sua presenza nel cast anche Finn Wittrock; egli interpreta Jeffrey Trail, la prima vittima di Cunanan.\nTerza stagione: \"Impeachment\".\nNell'agosto 2019, parallelamente all'annuncio che la terza stagione sarebbe stata incentrata sullo scandalo Clinton-Lewinsky, vengono confermate le presenze delle attrici Sarah Paulson, Beanie Feldstein e Annaleigh Ashford rispettivamente nei ruoli di Linda Tripp, Monica Lewinsky e Paula Jones. Sempre nel mese di agosto, Hillary Clinton si unisce al cast in un ruolo minore, mentre Clive Owen viene ingaggiato per interpretare il presidente Bill Clinton a novembre.\nStagione cancellata: \"Katrina\".\nLa quarta stagione avrebbe dovuto vedere come filone principale l'uragano Katrina e le devastanti conseguenze che ebbe sulla popolazione di New Orleans, in particolar modo al Memorial Medical Center, un ospedale dove la maggior parte della popolazione si era rifugiata. Tra i mesi di febbraio e maggio 2017 una prima fase del casting aveva visto l'ingaggio di Annette Bening per il ruolo della governatrice della Louisiana Kathleen Blanco, di Matthew Broderick per quello del direttore della FEMA Michael D. Brown e di Dennis Quaid, scelto per impersonare il presidente George W. Bush. Era stata annunciata la presenza nel cast anche di Sarah Paulson, Cuba Gooding Jr. e Courtney B. Vance, gi\u00e0 protagonisti della prima stagione. A seguito di una revisione del progetto e della sceneggiatura, il 10 agosto 2017 \u00e8 stato tuttavia annunciato che il casting sarebbe ricominciato, con la sola presenza di Sarah Paulson a venire confermata; successivamente \u00e8 stato accantonato.\nRiprese.\nLe riprese della prima stagione iniziarono a Los Angeles nel mese di maggio 2015. Nonostante si fosse inizialmente pensato di girare le riprese della seconda e terza stagione consecutivamente tra la primavera e l'estate 2017 da due squadre di produzione differenti, solo le riprese de \"L'assassinio di Gianni Versace\" sono iniziate a Miami nel maggio 2017, mentre quelle della terza stagione, previste a New Orleans nell'estate 2018, furono invece annullate a seguito della cancellazione del primo sviluppo; sono ricominciate solo nell'autunno 2020 con il nuovo concept di \"Impeachment\".\nDistribuzione.\nLa prima stagione venne trasmessa da FX a partire dal 2 febbraio al 5 aprile 2016.\nNel corso del 2016 fu confermata la produzione di altre due stagioni, entrambe programmate per il 2018, da mandare in onda a circa sei mesi di distanza l'una dall'altra. Inizialmente \"Katrina\" sarebbe dovuta essere la seconda stagione, ma nel giugno 2017, visto un rallentamento dello sviluppo creativo, \u00e8 stata riprogrammata come terza stagione, venendo quindi preceduta da \"L'assassinio di Gianni Versace\" (trasmessa da FX dal 17 gennaio al 21 marzo 2018), per essere poi definitivamente cancellata.\nLa terza stagione, \"Impeachment\", avrebbe dovuto debuttare il 27 settembre 2020, ma \u00e8 stata posticipata all'autunno 2021 a causa dei rallentamenti della produzione dovuti alla pandemia di COVID-19."}
{"id": "5820778", "revid": "599013", "url": "https://it.wikipedia.org/wiki?curid=5820778", "title": "Verena Erlacher", "text": "Carriera.\nClub.\nOriginaria di Lagundo, in Alto Adige, a 15 anni ha esordito in Serie B con il , conquistando nella stagione 2014-2015 la promozione in Serie A, dove ha disputato 19 delle 22 gare del campionato 2015-2016, concluso con la retrocessione delle bolzanine. Nelle stagioni successive ha militato nell' di Cortina sulla Strada del Vino e nel Maia Alta, squadra del suo comune natale.\n\u00c8 morta prematuramente il 6 novembre 2018 a Lagundo, a soli 19 anni.\nNazionale.\nNell'aprile 2015 Enrico Sbardella, in quel momento responsabile delle nazionali giovanili di calcio femminile per conto della FIGC, la convoca per vestire la maglia della nazionale italiana nella formazione che partecipa a Beja, in Portogallo, Torneo Internazionale UEFA riservato a formazioni con atlete dall'et\u00e0 massima di 16 anni.\nIn quella occasione riesce a mettersi in luce siglando la rete che al 26' fissa sul 2-0 l'incontro con le pari et\u00e0 del Belgio.\nLe buone prestazioni offerte nel torneo e nelle successive convocazioni convincono la nuova responsabile della formazione nazionale Under-17, Rita Guarino, a inserirla in rosa nella squadra che partecipa alle qualificazioni dell'Europeo di categoria. Tra Under-16 e Under-17 totalizza 5 presenze realizzando una rete."}
{"id": "5820783", "revid": "78758745", "url": "https://it.wikipedia.org/wiki?curid=5820783", "title": "Perimeter Institute for Theoretical Physics", "text": ""}
{"id": "5820786", "revid": "1123217", "url": "https://it.wikipedia.org/wiki?curid=5820786", "title": "Rocio virus", "text": "Il Rocio virus (ROCV) \u00e8 un arbovirus appartenente alla famiglia \"Flaviviridae\", genere \"Flavivirus\". Geneticamente \u00e8 correlato al virus Ilh\u00e9us (ILHV) e appartengono alla specie \"Ilheus virus\".\nEsso venne isolato la prima volta in Brasile ed \u00e8 responsabile di encefaliti epidemiche, sempre in Brasile, con alta letalit\u00e0 10% e con il 20% di sequele nei sopravvissuti.\nMostra una relazione genetica con altri arbovirus emergenti quali: il virus del Nilo occidentale (WNV) e il St. Louis encephalitis virus (SLEV). \nEsso \u00e8 un flavivirus che appartiene al numeroso complesso dei virus dell'encefalite giapponese (JEV)."}
{"id": "5820787", "revid": "124123", "url": "https://it.wikipedia.org/wiki?curid=5820787", "title": "Guglielmo di Rochester", "text": " Fu dichiarato santo da papa Alessandro IV nel 1256\nBiografia.\nIn base a un racconto favoloso degli \"Annali\" della Chiesa di Rochester, Guglielmo era originario di Perth e, passando nei pressi di Rochester mentre si recava in pellegrinaggio in Terra santa, fu assassinato da un orfano che aveva raccolto e aiutato.\nUna donna folle, scoperto il suo cadavere, pose una ghirlanda di caprifoglio sulla sua testa insanguinata e rinsav\u00ec: port\u00f2 la notizia a Rochester e i monaci dell'abbazia della cattedrale ne recuperarono il corpo e lo seppellirono nel loro cimitero.\nCulto.\nMoltiplicandosi il numero di miracoli avvenuti sulla sua tomba, il vescovo di Rochester, Lorenzo di San Martino, si rec\u00f2 a Roma per chiederne l'approvazione del culto.\nPapa Alessandro IV accolse la richiesta di canonizzazione nel 1256.\nLa sua memoria \u00e8 celebrata il 23 maggio."}
{"id": "5820788", "revid": "110157", "url": "https://it.wikipedia.org/wiki?curid=5820788", "title": "Fed Cup 2016 Gruppo Mondiale", "text": "Il Gruppo Mondiale 2016 \u00e8 il massimo livello di competizione della Fed Cup 2016. Solo le otto squadre partecipanti al Gruppo Mondiale possono infatti vincere il trofeo della Fed Cup. Le quattro squadre sconfitte nel primo turno (i quarti di finale) disputano gli spareggi per tentare di rimanere nel Gruppo Mondiale anche nell'edizione successiva.\nTabellone.\nLe perdenti del primo turno disputeranno i play-off con le vincitrici del II Gruppo Mondiale."}
{"id": "5820808", "revid": "1924342", "url": "https://it.wikipedia.org/wiki?curid=5820808", "title": "Rendez Vous (Inna)", "text": "Rendez Vous \u00e8 un brano musicale della cantante rumena Inna. \nIl brano \u00e8 stato reso disponibile in download digitale dal 12 febbraio 2016 ed estratto come sesto singolo dal quarto album della cantante, \"Inna\".\nIl brano.\n\"Rendez Vous\" \u00e8 un brano dance, ed \u00e8 stato scritto da Andrew Frampton, Inna e Thomas Joseph Rozdilsky mentre la produzione \u00e8 dei Play &amp; Win. Il video musicale della canzone \u00e8 stato rilasciato su YouTube il 4 febbraio 2016 prima del suo rilascio come singolo ufficiale, registrato in Costa Rica e mostra inoltre tanti aspetti tipici del medesimo paese centroamericano."}
{"id": "5820810", "revid": "15756", "url": "https://it.wikipedia.org/wiki?curid=5820810", "title": "Episodi di The Good Wife (settima stagione)", "text": "La settima ed ultima stagione della serie televisiva The Good Wife \u00e8 andata in onda in prima visione assoluta negli Stati Uniti d'America da CBS dal 4 ottobre 2015 all'8 maggio 2016.\nIn lingua italiana la prima parte della stagione (ep. 1-11) \u00e8 stata trasmessa in prima visione in Svizzera su RSI LA1 dal 25 marzo al 3 giugno 2016, mentre gli episodi rimanenti sono stati trasmessi dal 23 settembre al 2 dicembre dello stesso anno; in Italia invece i primi due episodi sono stati trasmessi il 9 e il 30 luglio 2016 su Rai 2, mentre il resto della stagione \u00e8 andato in onda dal 24 gennaio al 6 febbraio 2017.\nLegami.\nTrama.\nAlicia tenta di rianimare la sua carriera legale lavorando come avvocato di una corte, rappresentando gli imputati indigenti e praticando privatamente. Nel suo primo giorno al tribunale, fa amicizia con un altro avvocato, Lucca Quinn, che le passa alcune delle sue cause per farle un favore. Nel frattempo, Louis Canning cerca di attrarre Alicia a lavorare per lui, ma rifiuta l'offerta. Dopo che Alicia ha accettato di sostenerlo, Peter si prepara a lanciare la sua campagna alla vicepresidenza, decidendo di licenziare Eli e assumere un manager di campagna nazionale, Ruth Eastman. Eli decide di vendicarsi di Peter e Ruth diventando il capo dello staff di Alicia e rilancia la sua immagine. A Lockhart, Agos &amp; Lee, Cary si lamenta perch\u00e9 nello studio le modalit\u00e0 di lavoro sono superate e decide di ascoltare gli associati giovani.\nInnocenti.\nTrama.\nAlicia sostiene la difesa di un uomo che ha vandalizzato una foto di un museo. La causa degenera in una controversia civile potenzialmente redditizia tra un figlio e i tentativi di sua madre di esibire foto nude. Lucca \u00e8 la seconda a occuparsi del caso, mentre Alicia prova un nuovo investigatore, che fallisce i suoi incarichi mentre l'opposizione ottiene preziose informazioni. Mentre Lockhart, Agos &amp; Lee cercano anche un nuovo investigatore in sostituzione di Kalinda, Cary tenta di rispondere alle preoccupazioni dei colleghi riguardo al partner senior Howard Lyman, ma finisce per metterlo in imbarazzo e causare difficolt\u00e0 all'interno dell'azienda. Alicia finalmente assume Jason Crouse come suo investigatore, che rinuncia ad una migliore offerta da parte di Diane per lavorare con Alicia. Nel frattempo, la nomina di Eli come capo dello staff di Alicia \u00e8 inizialmente vietata da Peter, ma alla fine gli concede di lavorare con lei, con grande dispiacere di Ruth. Con una mossa strategica, Alicia cerca di sistemare le cose con il capo del comitato del Partito Democratico Frank Landau, che aveva precedentemente silurato la sua elezione a Procuratore di Stato.\nCotto a puntino.\nTrama.\nAlicia intraprende un nuovo caso che coinvolge un imputato che sintetizza un analogo apparente all'acido gamma-idrossibutirrico, anche detto GHB. Il caso coinvolge Alicia in un'operazione sotto copertura dell'FBI per scovare casi di corruzione giudiziaria. Howard Lyman, temendo di essere cacciato fuori da Lockhart, Agos &amp; Lee, chiede ad Alicia per un consiglio legale per una possibile causa ageista. Mentre \u00e8 a casa sua, Howard incontra Jackie e inizia una relazione con lei. Diane \u00e8 d'accordo con i soci nel trasferire il lavoro in eccesso ad Alicia nel tentativo di impedire ad Alicia di diventare la pedina di Canning. Nella campagna per la vicepresidenza, Ruth spinge Eli a convincere Alicia e sua madre Veronica ad apparire in un reality show culinario. Non sorprendentemente, la registrazione della puntata va storta a causa dei rapporti tesi tra Alicia e Veronica.\nLa multa.\nTrama.\nReese Dipple nomina il suo consigliere generale Ethan Carver come collaboratore di Lockhart, Agos &amp; Lee e costringe Diane a prendere in consegna un caso di eutanasia. Ethan suggerisce a Cary di parlare con Alicia per fare pressione su Peter per porre il veto a un'imminente proposta di legge sul suicidio assistito da un medico. Eli sente la conversazione tra Alicia e Cary, e manda Grace e la madre di Peter dal governatore Florrick nel tentativo di infastidire Ruth. Alicia si imbatte in un caso in cui una donna afroamericana \u00e8 accusata ingiustamente di aver rubato in un negozio di abbigliamento.\nAzione collettiva.\nTrama.\nEli \u00e8 amareggiato perch\u00e9 la campagna di vicepresidenza di Peter si sta svolgendo senza di lui al timone. Sua figlia, Marissa, vuole che lui vada avanti ed esorta Alicia a licenziarlo. Alicia e Lucca, affrontano il caso di una studentessa che ha deve ripagare il debito universitario e che viene molestata da un'agenzia di recupero crediti. Comprendendo le potenzialit\u00e0 di una grossa remunerazione, convincono la loro cliente a citare in giudizio il college privato con cui ha contratto il debito e in cui ha studiato, mentre Jason si occupa di investigare sull'agenzia di recupero crediti. Cary e Howard Lyman si scontrano ancora, al punto che Lyman chiede una mediazione interna, che Diane acconsente a presiedere per evitare una causa per ageismo.\nTutte le bugie.\nTrama.\nAlicia e Lucca affrontano il caso di una ex vicepresidente di una societ\u00e0, licenziata per aver fallito un test del poligrafo. Preoccupata per la precedente carriera del suo investigatore come avvocato e successiva radiazione dall'ordine, Alicia decide di indagare sul passato di Jason. Ruth ritiene che la tendenza ascendente di Peter nei sondaggi potrebbe dargli un'opportunit\u00e0 reale di candidarsi alla presidenza, cosa che la spinge ad avvicinarsi ad Eli. Diane, Cary e David decidono di assumere tre nuovi soci e sono in disaccordo sull'assunzione di una giovane avvocato afroamericana. Eli, che sta ancora tramando alle spalle di Ruth, scopre che Peter ha avuto un ruolo nella manomissione delle macchine per il voto e che ha fatto crollare l'elezione di Alicia.\nIntelligenza artificiale.\nTrama.\nLouis Canning passa ad Alicia il caso di un imputato accusato di aver fatto un incidente con un'auto di nuova generazione, che non ha bisogno di un guidatore umano, su un altro veicolo, causando la paralisi della conducente. Alicia dibatte contro Canning, che rappresenta la guidatrice ferita, e Diane e Cary, che rappresentano la societ\u00e0 che produce le automobili driver-less. Eli, preoccupato per come il matrimonio di Peter e Alicia viene percepito dai media, cerca di farli vivere temporaneamente insieme. Alicia, nominata membro del comitato elettorale, vota come Frank Landau le ha suggerito di fare. Eli cerca di organizzare per Peter un incontro con una ricca amministratrice delegato per fare una donazione alla campagna di Peter con una festa di compleanno falsa per Grace. Nel frattempo, Jackie si fidanzata con Howard Lyman, con grande disapprovazione di Peter.\nScelta.\nTrama.\nDiane lavora ad importante causa anti-abortista commissionata da Ethan Carver, nonostante la causa sia contraria alle sue idee liberali cerca di assumersi il carico di sostenere il primo emendamento per la libert\u00e0 di espressione. Questa sua direzione non piace a molti suoi clienti che scelgono di abbandonarla a favore del neo studio Florrick e Queen contattati anche dalla figlia Grace. Il nuovo studio \u00e8 sempre pi\u00f9 a corto di fondi, cerca di recuperare alcuni clienti di Louis Canning. Eli procura una cliente miliardaria Courtney Paige ad Alicia per una consulenza legale dopo aver deciso di fissare un piano salariale di $ 75.000 all'anno per tutti i suoi dipendenti. Jason, mentre sta ancora indagando per Alicia e Lucca, inizia a lavorare part-time come investigatore per Lockhart, Agos e Lee.\nDocumentazione.\nTrama.\nAlicia e Lucca vengono contattate da Lous Canning per difendere Chum-hum in una causa razziale intentata da una ristoratrice afroamericana che si sente esclusa dagli algoritmi di ricerca in base alla sua etnia sostenuta dallo studio Lockhart, Agos e Lee. Tra i due studi inizia uno scontro a base di documentazioni in cui entrambi cercando di sotterrare l'altro con scartoffie. Ruth sospetta che la relazione di Alicia con Jason stia andando oltre la natura professionale, chiede l'intervento di Eli che cerca di avvisare Alicia mettendola in guardia sulle intenzioni dell'investigatore. Eli convoca un focus group per valutare fino a che punto sta andando la riabilitazione di Alicia nel tentativo di convincerla a candidarsi per un seggio al senato dello stato.\nFantasie proibite.\nTrama.\nAlicia lavora ad una causa difendendo un dottore da delle accuse di tentato omicidio. Il dottore usava una chat per progettare il rapimento, lo stupro e l'uccisione di una paziente ma \u00e8 stato arrestato prima di compiere l'atto. La giuria condanna il dottore ma il giudice ribalta il verdetto e Alicia sospetta che lo abbia fatto per corruzione. I neo associati abbandonano lo studio di Diane e Cary per andare da Louis Canning lasciandoli scoperti in un'importante causa di Ethan Carver. Ruth chiede a Courtney Paige di assumere Jason per allontanarlo da Alicia, lui accetta e saluta Alicia. Eli dopo essere stato lasciato da Courtney Paige si reca da Alicia cercando di convincerla a non farsi scappare Jason e confidandole il messaggio che Will Gardner le aveva lasciato sulla segreteria che Eli stesso aveva cancellato.\nIl precipizio.\nTrama.\nAlicia parte con Peter e i figli per il tour dell'Iowa nella sua campagna per le presidenziali, durante il tour Alicia \u00e8 ancora scottata dalle rivelazioni di Eli e in evidente conflitto con lui. Nonostante l'impegno di tutti Peter conquista solo 4 seggi, piazzandosi al quarto posto e perdendo quindi la possibilit\u00e0 di diventare presidente. Lucca nel frattempo lavora al contratto pre-matrimoniale di Jackie e Howard scoprendo grazie all'aiuto di Jason che lui ha dei fondi segreti. Ulteriori verifiche dimostreranno che i fondi sono stati pianificati da Lee e che Howard non ne era a conoscenza. Lee aveva nascosto questi soldi a nome di Howard in un fondo segreto per abbassare la buona uscita di Alicia. Diane e Cary sono sottoposti ad un'inchiesta per delle assunzioni discriminatorie.\nTracce.\nTrama.\nAlicia ha problemi con i vicini di casa che le fanno causa perch\u00e9 conduce la sua attivit\u00e0 di avvocato da casa sua, grazie all'aiuto di sua figlia riesce a farli desistere. Il cantante Rowby Canton, gi\u00e0 assistito in precedenza, chiede aiuto ad Alicia e Cary che decidono di difenderlo nonostante gli studi divisi. Nel frattempo Diane e Lee complottano per riprendersi alcuni clienti che erano passati ad Alicia. Eli riprende in mano il lavoro presso Peter che \u00e8 ancora governatore, cerca di farsi perdonare da Alicia senza successo e manda sua figlia Marissa a mediare la situazione. Cary propone a Alicia e Lucca di fondere i propri studi.\nCondanna e perdono.\nTrama.\nAlicia decide di citare in giudizio il giudice per le udienze cautelari per difendere un ex -assistito ma perdono il caso solo per essere soggette a una causa per negligenza da parte dello stesso cliente. Alicia incontra Eli per scoprire le parole di Will. L'investigatore Jason Crouse ritorna dalla California e inizia a lavorare sia con Diane che con Alicia; aiuta Diane nell'arbitrato nel tentativo di prevenire il fallimento di un giornale scolastico e nella causa per negligenza di Alicia. Alicia e Jason si baciano. Cary offre ad Alicia ancora una volta di ricongiungersi a Lockhart, Agos e Lee, ma solo come partner junior.\nLuned\u00ec.\nTrama.\nAlicia e Lucca tornano a lavorare nello studio Lockart, Agos e Lee anche se la situazione \u00e8 molto diversa da quello che si aspettavano e vengono bruscamente separate. Il tecnico informatico dello studio cerca Alicia per assumerla in una causa che coinvolger\u00e0 la societ\u00e0 di Neil Gross, la Chumhum. Marissa viene corteggiata da un uomo che scopre essere un agente dell'FBI intenzionato ad estorcerle delle informazioni; Eli si confronta con Ruth e capiscono che Peter \u00e8 il bersaglio.\nBersagli.\nTrama.\nAlicia viene scelta dal Pentagono per sostenere un dibattito speciale volto ad individuare dei potenziali terroristi dell'ISIS. Eli e Peter assumono Elsbeth Tascioni per cercare di difendersi ma lei abbandona precocemente il caso perch\u00e9 intuisce di avere un conflitto d'interesse con un suo cliente che riguarda i fondi elettorali di Peter. Nello studio David e Cary sospettano che Diane sta cercando di creare uno studio al femminile e assumono Jason per indagare. Alicia e Jason diventano amanti.\nL'udienza.\nTrama.\nAlicia e Jason stanno trascorrendo un passionale week-end chiusi nell'appartamento di Alicia quando vengono bruscamente interrotti da Veronica, la madre di Alicia, che \u00e8 venuta con il fratello per lamentarsi di una truffa appena accaduta; nello steso momento irrompe Eli con il nuovo avvocato di Peter. Alicia presenta Jason ai suoi famigliari e chieder\u00e0 a lui di occuparsi del truffatore di sua madre. Nel frattempo iniziano le udienze per il caso di Peter, Alicia scopre che dal gabinetto per i disabili si riesce ad ascoltare l'udienza segreta in aula e convince Eli ad ascoltare; scoprono cos\u00ec che l'indagine si basa su un'accusa relativa ad un caso del 2012 seguito da Cary quando lavorava per il procuratore. Cary e Lee cominciano a sospettare che Diane voglia fondare un nuovo studio al femminile portandosi via Alicia, Diane proporr\u00e0 ad Alicia di entrare in questo nuovo studio.\nTestimonianza.\nTrama.\nDiane e Cary seguono un cliente accusato di diffamazione per aver affisso un cartello contro un negozio di armi dopo aver subito la morte della figlia e problemi finanziari correlati alla diffusione delle armi ad opera di questa armeria. La figlia di Alicia viene respinta dall'universit\u00e0 a causa del suo tema considerato un plagio, Alicia contester\u00e0 il software che viene utilizzato per valutare i temi. Eli prepara Alicia ad affrontare la corte del tribunale, scelgono di non appellarsi al diritto di non rispondere sfruttando una debolezza della giuria."}
{"id": "5820811", "revid": "767487", "url": "https://it.wikipedia.org/wiki?curid=5820811", "title": "Ethics Organization of Computer Software", "text": "La (sigla: EOCS o Sofurin) \u00e8 un'organizzazione giapponese che si occupa di valutare i videogiochi e software per computer, in particolare visual novel, dating sim ed \"eroge\".\nFondata nel 1992, originariamente classificava i titoli in \"General software\" e \"18\". Nel 2011 il sistema di classificazione \u00e8 stato aggiornato e trasformato in una scala a cinque livelli."}
{"id": "5820812", "revid": "666668", "url": "https://it.wikipedia.org/wiki?curid=5820812", "title": "Rizvan F\u0259rz\u0259liyev", "text": "Carriera.\nAgli europei del 2016 segna un gol contro la Repubblica Ceca durante la fase a gironi. Il 16 gennaio 2022 viene incluso nella lista definitiva dei convocati dell' per il campionato europeo 2022."}
{"id": "5820818", "revid": "287204", "url": "https://it.wikipedia.org/wiki?curid=5820818", "title": "Leitersdorf", "text": ""}
{"id": "5820819", "revid": "38120", "url": "https://it.wikipedia.org/wiki?curid=5820819", "title": "Chiesa di San Rufo", "text": ""}
{"id": "5820821", "revid": "1123217", "url": "https://it.wikipedia.org/wiki?curid=5820821", "title": "Ilheus virus", "text": "L'Ihileus virus (ILHV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA).\nEsso venne isolato la prima volta in Brasile nella regione del Pantanal, altri isolamenti sono stati in Per\u00f9, Ecuador e Bolivia. \nIl vettore principale con cui si trasmette nella regione del Pantanl \u00e8 l'\"Aedes scapularis\" esso \u00e8 causa di malattia nei cavalli.\nMostra una correlazione genetica con altri arbovirus emergenti quali: il virus del Nilo occidentale (WNV) il virus Rocio (ROCV) e il St. Louis encephalitis virus (SLEV)."}
{"id": "5820824", "revid": "104458", "url": "https://it.wikipedia.org/wiki?curid=5820824", "title": "Muehldorf bei Feldbach", "text": ""}
{"id": "5820827", "revid": "104458", "url": "https://it.wikipedia.org/wiki?curid=5820827", "title": "M\u00fchldorf a.Inn", "text": ""}
{"id": "5820830", "revid": "767487", "url": "https://it.wikipedia.org/wiki?curid=5820830", "title": "Vitali Borisov", "text": "Carriera.\nAgli europei del 2016 segna un gol contro la Repubblica Ceca durante la fase a gironi."}
{"id": "5820831", "revid": "765341", "url": "https://it.wikipedia.org/wiki?curid=5820831", "title": "Koutango virus", "text": "Il virus Koutango (Koutango virus, KOUV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA).\nEsso venne isolato la prima volta nei roditori del genere \"Tatera\".\nIl vettore principale con cui si trasmette \u00e8 l'\"Aedes aegypti\".\nMostra una correlazione genetica con altri arbovirus emergenti quali: il virus del Nilo occidentale (WNV) il virus Rocio (ROCV) e il St. Louis encephalitis virus (SLEV). Esso \u00e8 un flavivirus che appartiene al numeroso gruppo dei virus dell'encefalite giapponese (JEV)."}
{"id": "5820832", "revid": "104458", "url": "https://it.wikipedia.org/wiki?curid=5820832", "title": "Circondario di M\u00fchldorf a.Inn", "text": ""}
{"id": "5820839", "revid": "1305772", "url": "https://it.wikipedia.org/wiki?curid=5820839", "title": "Exploding Fist +", "text": "Exploding Fist +, o Fist + come appare nelle schermate introduttive, \u00e8 un videogioco di arti marziali pubblicato nel 1988 per Commodore 64 e ZX Spectrum. \u00c8 il terzo e ultimo titolo della serie iniziata con \"The Way of the Exploding Fist\", dopo l'avventura \"\", e torna a essere principalmente un picchiaduro a incontri come il primo titolo. La principale novit\u00e0 \u00e8 la presenza di tre lottatori in contemporanea, a evidente imitazione di \"International Karate +\" del 1987, ma con minor successo.\nNon va confuso con un \"The Way of the Exploding Fist +\" che usc\u00ec per Amstrad CPC, ma si tratta solo di una versione di \"The Way of the Exploding Fist\" con alcuni sfondi aggiuntivi.\nModalit\u00e0 di gioco.\nIl gioco consiste in combattimenti di strada tra tre lottatori orientali, tutti contro tutti. L'azione \u00e8 bidimensionale e vista di profilo su uno sfondo fisso che rappresenta una grande citt\u00e0 moderna, con cartelloni luminosi animati.\nSu Commodore 64 fino a due dei tre contendenti possono essere controllati da giocatori tramite i joystick, mentre su ZX Spectrum, che supporta anche l'uso della tastiera, \u00e8 possibile la partecipazione simultanea di tre giocatori umani. I restanti uno o due avversari sono sempre controllati dal computer.\nSi dispone di un'ampia serie di mosse di attacco e difesa con braccia e gambe, simili a quelle di \"The Way of the Exploding Fist\". Quando si colpisce un avversario lo si stordisce per un certo tempo, proporzionale alla violenza del colpo, e si guadagnano uno o due punti, rappresentati da bollini colorati. L'incontro termina quando uno dei contendenti ha ottenuto i punti massimi oppure se finisce il tempo.\nPer superare un incontro e passare al livello successivo, con avversari computerizzati sempre pi\u00f9 difficili, occorre essere il primo o secondo contendente con il miglior punteggio, mentre se un giocatore umano arriva terzo viene eliminato. Andando avanti si acquisiscono dan, fino al decimo, dopodich\u00e9 il gioco continua con ulteriori sfide.\nOgni due livelli c'\u00e8 un livello bonus, costituito da uno sparatutto con visuale in prima persona fissa su un vicolo. Su Commodore 64, spostando a destra e sinistra la mano del lottatore, si lanciano coltelli a dei ninja in avvicinamento; su ZX Spectrum tramite un mirino si lanciano shuriken a dei volti demoniaci."}
{"id": "5820854", "revid": "219110", "url": "https://it.wikipedia.org/wiki?curid=5820854", "title": "Apache Drill", "text": "Apache Drill \u00e8 un framework open source che supporta applicazioni distribuite per analisi interattive su grandi insiemi di dati.\nDrill \u00e8 la versione open source di Google Dremel disponibile come servizio infrastrutturale chiamato Google BigQuery. Un obiettivo dichiarato \u00e8 che Drill sia capace di scalare fino a 10.000 server o pi\u00f9 e di elaborare petabyte di dati e trilioni di record al secondo.\nDrill \u00e8 un progetto di primo livello di Apache."}
{"id": "5820855", "revid": "1123217", "url": "https://it.wikipedia.org/wiki?curid=5820855", "title": "Cacipacore virus", "text": "Il Cacipacore virus (CPCV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA).\nEsso venne isolato la prima volta in Brasile nel comune di Theobroma a 320 km dalla citt\u00e0 di Porto Velho, l'antica capitale dello stato brasiliano di Rond\u00f4nia.\nMostra una correlazione genetica con altri arbovirus emergenti quali: il virus del Nilo occidentale (WNV) il virus Rocio (ROCV) e il St. Louis encephalitis virus (SLEV). Esso \u00e8 un flavivirus che appartiene al numeroso gruppo dei virus dell'encefalite giapponese (JEV)."}
{"id": "5820860", "revid": "666668", "url": "https://it.wikipedia.org/wiki?curid=5820860", "title": "Radim Z\u00e1ruba", "text": "Carriera.\nAgli europei del 2016 segna un gol contro l'Azerbaijan durante la fase a gironi."}
{"id": "5820861", "revid": "1123217", "url": "https://it.wikipedia.org/wiki?curid=5820861", "title": "Bussuquara virus", "text": "Il Bussuquara virus (BSQV) \u00e8 un arbovirus della famiglia \"Flaviviridae\", genere \"Flavivirus\", specie \"Aroa virus\", e appartiene al IV gruppo dei virus a ((+) ssRNA).\nVenne isolato la prima volta nell'uomo nel 1971.\nIl virus \u00e8 stato trovato in bufali d'acqua dello stato del Par\u00e1 in Brasile.\nMostra una correlazione genetica con altri arbovirus emergenti quali: febbre gialla virus, Ilheus virus, Saint Louis encefalite virus, Cacipacore virus e Rocio virus. \nEsso \u00e8 un flavivirus che appartiene al numeroso gruppo dei virus dell'encefalite giapponese (JEV).\nIl virus \u00e8 classificato nella categoria BSL 2 (Biohazard Safety Level)."}
{"id": "5820863", "revid": "499531", "url": "https://it.wikipedia.org/wiki?curid=5820863", "title": "Bussuquara", "text": ""}
{"id": "5820869", "revid": "666668", "url": "https://it.wikipedia.org/wiki?curid=5820869", "title": "Fineo Ara\u00fajo", "text": "Carriera.\nOttenuta la cittadinanza azera nel 2015, partecipa con la Nazionale di calcio a 5 dell'Azerbaigian al campionato europeo del 2016 nel quale realizza una rete contro la Repubblica Ceca durante la fase a gironi. Il 16 gennaio 2022 viene incluso nella lista definitiva dei convocati dell' per il campionato europeo 2022."}
{"id": "5820870", "revid": "287204", "url": "https://it.wikipedia.org/wiki?curid=5820870", "title": "Muhldorf", "text": ""}
{"id": "5820871", "revid": "104458", "url": "https://it.wikipedia.org/wiki?curid=5820871", "title": "Muehldorf", "text": ""}
{"id": "5820872", "revid": "1123217", "url": "https://it.wikipedia.org/wiki?curid=5820872", "title": "Virus Alfuy", "text": "Il virus Alfuy (ALFV, dall'inglese Alfuy virus) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA).\nIl virus \u00e8 classificato come un sottotipo del flavivirus \"Murray Valley encefalite virus\" (MVEV); anche se al contrario di questo non provoca alcuna malattia nell'uomo. \nEntrambi sono endemici in Australia e Papua Nuova Guinea.\nSi \u00e8 per\u00f2 evidenziato come esso abbia una divergenza significativa sia di tipo antigenica, genetica e fenotipica con il MVEV. Di conseguenza, i dati suggeriscono che l'ALFV \u00e8 una specie distinta all'interno del sierogruppo del virus dell'encefalite giapponese (JEV)."}
{"id": "5820873", "revid": "767487", "url": "https://it.wikipedia.org/wiki?curid=5820873", "title": "American Crime", "text": ""}
{"id": "5820875", "revid": "767487", "url": "https://it.wikipedia.org/wiki?curid=5820875", "title": "Ilija Luki\u0107", "text": "Carriera.\nCalciatore.\nCresciuto nello \u017deleznik, Lukic pass\u00f2 nel 1961 al Pri\u0161tina con cui gioc\u00f2 sino al 1965.\nNella stagione 1965-1966, passa al Partizan, e venendo pur chiusa dal club capitolino all'undicesimo posto in campionato, vide Lukic ed il suo club raggiungere la finale della Coppa dei Campioni 1965-1966, alla quale per\u00f2 non prese parte, che vide prevalere gli spagnoli del .\nNell'estate 1967 viene ingaggiato dagli statunitensi dell'Oakland Clippers, con cui vince la NPSL I, progenitrice insieme alla USA, della pi\u00f9 nota NASL. L'anno dopo disputa parte della prima edizione della NASL con i \"Clippers\", prima di passare al St. Louis Stars.\nChiusa l'esperienza americana torna in Europa per giocare con gli olandesi dell'Heracles Almelo, con cui ottiene il decimo posto della Eerste Divisie 1968-1969.\nLukic lasci\u00f2 l'Heracles per giocare con i francesi del Rennes, con cui ottenne nella Division 1 1969-1970 il quattordicesimo posto finale. L'anno dopo Lukic con i bretoni ottenne l'undicesimo posto finale e la vittoria della Coupe de France 1970-1971. Nell'agosto 1971 il suo club si aggiudica a pari merito con l'Olympique Marsiglia il Challenge des champions 1971 ed ottiene nuovamente un undicesimo posto nella stagione seguente, a cui segue il decimo nella Division 1 1972-1973. Nel 1973 passa ai cadetti del Rouen con cui ottiene il terzo posto del gruppo A della Division 2 1973-1974.\nNel 1974 si trasferisce in Austria per rivestire il ruolo di allenatore-giocatore del V\u00d6EST Linz, club campione in carica del paese alpino. Con il Linz ottenne il secondo posto della Fu\u00dfball-Bundesliga, mentre nella Coppa dei Campioni 1974-1975 fu eliminato al primo turno.\nDopo ulteriori esperienze come allenatore giocatore nel Bregenz e con i belgi del Berlaar, Lukic si ritir\u00f2 dal calcio giocato per proseguire la carriera di allenatore.\nAllenatore.\nDopo le esperienze come allenatore-giocatore, ritorn\u00f2 al club in cui si era formato, lo \u017deleznik, nelle vesti di allenatore. Dopo un'altra esperienza in patria con lo Srem, Lukic si trasferiesce in Zambia per allenare i Kabwe Warriors. Due anni dopo sar\u00e0 alla guida dei tunisini del Kairouan.\nDopo essere ritornato dopo la doppia esperienza africana in patria, Lukic nel 1990 lascia la Serbia per trasferirsi negli Emirati Arabi Uniti per guidare l'Al-Wasl Sports Club. Con il suo nuovo club, insieme a Dimitrije Davidovi\u0107, vince la UAE Football League 1991-1992. L'anno dopo raggiunge le semifinali della Campionato d'Asia per club 1992-1993, vincendo poi la finalina per il terzo posto contro il Verdy Kawasaki mentre in campionato chiude la stagione al secondo posto.\nNel 1995 si trasferisce in Arabia Saudita, per allenare l'Al-Ittih\u0101d. Con il club di Gedda, sempre insieme a Davidovi\u0107, vince la Saudi Professional League 1996-1997 e la Coppa della Corona del Principe saudita 1996-1997.\nNel 1997 ritorna negli Emirati Arabi Uniti insieme a Davidovi\u0107 per allenare lo Sharjah con cui vince la Coppa del Presidente degli Emirati Arabi Uniti 1997-1998 mentre in campionato giunge secondo.\nNel 1998 torna all'Al-Ittih\u0101d, sempre con Davidovi\u0107, con cui vince la Saudi Professional League 1998-1999, la Coppa Principe Faysal Bin Fahd e la Coppa delle Coppe dell'AFC 1998-1999. L'anno seguente, rimasto da solo alla guida del club, vince la Saudi Premier League 1999-2000.\nL'anno dopo torna negli Emirati per allenare l' con cui vince la UAE Football League 2000-2001.\nNuovamente tornato all'Al-Itthiad per una stagione, passa all' che guider\u00e0 sino al 2004."}
{"id": "5820876", "revid": "666668", "url": "https://it.wikipedia.org/wiki?curid=5820876", "title": "Michal Hol\u00fd", "text": "Carriera.\nAgli europei del 2016 segna un gol contro l'Azerbaijan durante la fase a gironi."}
{"id": "5820891", "revid": "6923", "url": "https://it.wikipedia.org/wiki?curid=5820891", "title": "Velomobil-Kraftfahrzeugfabrik", "text": "La Velomobil-Kraftfahrzeugfabrik, gi\u00e0 \"Motorfahrzeugfabrik Hermann Dettmann\", fu un costruttore tedesco di automobili.\nStoria.\nLa societ\u00e0 inizi\u00f2 a produrre a Berlino nel 1905 con la produzione di automobili. Il marchio usato fu \"Velomobil\". Alla fine del 1906 vi fu lo scioglimento della societ\u00e0. Nel 1907 la fine della produzione.\nVeicoli.\nIl primo modello fu un triciclo, con singola ruota anteriore come la principale. Il motore sopra la ruota singola muoveva la stessa. La costruzione assomigliava alla Cyklonette. La carrozzeria aperta aveva due o tre posti."}
{"id": "5820892", "revid": "666668", "url": "https://it.wikipedia.org/wiki?curid=5820892", "title": "Luk\u00e1\u0161 Re\u0161et\u00e1r", "text": "Carriera.\nAgli europei del 2016 segna un gol contro l'Azerbaijan durante la fase a gironi."}
{"id": "5820893", "revid": "599013", "url": "https://it.wikipedia.org/wiki?curid=5820893", "title": "Jim Jones (hockeista su ghiaccio)", "text": "Fratello minore di Bob, nel corso della carriera gioc\u00f2 due partite in National Hockey League.\nCarriera.\nJones gioc\u00f2 a livello giovanile per tre stagioni nella Ontario Hockey Association, un anno con i Kitchener Rangers e due con i Peterborough Petes. Al termine della stagione 1968-1969 fu scelto durante l'NHL Amateur Draft al sesto giro dai Boston Bruins. Nelle prime due stagioni da professionista milit\u00f2 nell'organizzazione dei Bruins in Central Hockey League, presso il farm team degli Oklahoma City Blazers.\nNel 1971, divenuto free agent, Jones si trasfer\u00ec ai California Golden Seals, squadra con cui fece il proprio esordio in NHL disputando due incontri nel dicembre di quell'anno; durante le stagioni 1971-72 e 1972-73 gioc\u00f2 infatti soprattutto nelle formazioni affiliate nelle leghe minori, come i Salt Lake Golden Eagles nella WHL, i Baltimore Clippers in AHL e i Columbus Golden Seals in IHL.\nNella stagione 1973-74 si trasfer\u00ec nella Southern Hockey League, lega nella quale sarebbe avrebbe principalmente fino al termine della carriera; durante quell'anno gioc\u00f2 anche un incontro nella World Hockey Association con i Chicago Cougars. Nelle due stagioni successive si altern\u00f2 fra presenze in SHL ad altre in IHL, oltre al finale della stagione 1974-75 con i Philadelphia Firebirds in NAHL.\nJones si ritir\u00f2 definitivamente al termine della stagione 1975-1976."}
{"id": "5820894", "revid": "1123217", "url": "https://it.wikipedia.org/wiki?curid=5820894", "title": "Yaounde virus", "text": "Lo Yaounde virus (YAOV) \u00e8 un arbovirus appartenente alla famiglia \"Flaviviridae\" e al genere \"Flavivirus\".\nIl virus \u00e8 stato isolato per la prima volta a Yaound\u00e9 in Camerun, non si conosce in quale animale ospite alberghi.\nEsso \u00e8 un flavivirus che appartiene al numeroso gruppo dei virus dell'encefalite giapponese (JEV)."}
{"id": "5820896", "revid": "110157", "url": "https://it.wikipedia.org/wiki?curid=5820896", "title": "Ashton-Tate", "text": "Ashton-Tate era una societ\u00e0 statunitense che operava nel settore dell'informatica.\nFondata nel gennaio 1980 da Hal Lashlee e George Tate. \u00abAshton\u00bb era il nome del pappagallo di Tate, la mascotte non ufficiale della societ\u00e0.\nQuesta societ\u00e0 ha creato software per microcomputer. Entrambi prodotti di punta di Ashton Tate sono stati dBase e la suite software di produttivit\u00e0 personale Framework.\nAshton-Tate \u00e8 cresciuta da una piccola azienda nata in un garage per diventare una multinazionale. Un tempo era una delle aziende \"tre grandi\" aziende di software, assieme a Microsoft e Lotus Software; la societ\u00e0 declin\u00f2 e fu poi venduta a Borland nel settembre 1991.\nStoria.\nLa storia di Ashton-Tate e dBase si intrecciano e vanno in parallelo."}
{"id": "5820898", "revid": "287204", "url": "https://it.wikipedia.org/wiki?curid=5820898", "title": "Lingua oroch", "text": "L'oroch (da non confondere con la lingua orok parlata, sempre in Russia ma sull'isola di Sachalin) \u00e8 una lingua appartenente alla famiglia linguistica tungusa parlata nella Russia siberiana, in particolare nel krai di Chabarovsk. Oggigiorno, la lingua \u00e8 parlata da qualche centinaia di locutori di etnia Oroci, anche se al censimento del 2010, solo 8 persone si dichiaravano monolinguiste, per cui la lingua corre grossi rischi di estinzione, in quanto soffre del processo di deriva linguistica verso il russo, per cui i giovani parlano quest'ultimo idioma a scapito di quello tradizionale.\nLa lingua \u00e8 strettamente correlata con la lingua nanai e la lingua udege ed \u00e8 suddivisa in tre dialetti: \"Tumninsky, Khadinsky\" e \"Hungarisky\".\nOrtografia.\nAll'inizio del XXI secolo, \u00e8 stata creata una forma scritta della lingua."}
{"id": "5820913", "revid": "666668", "url": "https://it.wikipedia.org/wiki?curid=5820913", "title": "Eduardo Borges", "text": "Carriera.\nAgli europei del 2016 segna un gol contro la Republica Ceca durante la fase a gironi. Il 16 gennaio 2022 viene incluso nella lista definitiva dei convocati dell' per il campionato europeo 2022."}
{"id": "5820919", "revid": "125814142", "url": "https://it.wikipedia.org/wiki?curid=5820919", "title": "Alban Lafont", "text": "Nel 2016 \u00e8 stato inserito nella lista dei migliori sessanta calciatori nati nel 1999 stilata da \"The Guardian\".\nCaratteristiche tecniche.\nPortiere dal fisico longilineo, dotato di grande reattivit\u00e0 fra i pali, si disimpegna bene sia nelle uscite alte che nelle prese a terra ed \u00e8 abile a giocare il pallone con i piedi. Per caratteristiche, oltre che nell'aspetto fisico, ricorda il suo connazionale Alphonse Areola.\nCarriera.\nClub.\nTolosa.\nNato a Ouagadougou, capitale del Burkina Faso, dove suo padre francese lavora, si trasferisce in Francia all'et\u00e0 di nove anni. Le prime parate le fa per il club del Lattes; proprio durante la militanza in questa squadra, nel 2014, viene notato dagli scout del Tolosa, che decidono di portarlo tra le proprie file. Nel settore giovanile del club francese si mette fin da subito in grande evidenza al punto di entrare a far parte del giro delle nazionali minori transalpine.\nLa permanenza nelle giovanili del club \u00e8 breve poich\u00e9 il 28 novembre 2015, all'et\u00e0 di 16 anni, 10 mesi e 5 giorni, dopo aver dapprima esordito con la seconda squadra del Tolosa, fa anche il suo debutto nella Ligue 1, massimo campionato francese: scende in campo, da titolare, nella vittoria casalinga per 2-0 contro il Nizza, riuscendo anche a mantenere la porta inviolata. Tale esordio, voluto fortemente dal tecnico Dominique Arribag\u00e9, ne fa il pi\u00f9 giovane debuttante nella storia della Ligue 1. Le sue successive buone prestazioni gli permettono di diventare il portiere titolare del \"T\u00e9f\u00e9c\u00e9\". Conclude la sua prima stagione tra i professionisti con un bottino di 24 presenze nelle quali subisce 27 reti.\nIl 25 aprile 2018 disputa la sua centesima partita con indosso la maglia del Tolosa, in occasione della trasferta pareggiata, per 0-0, contro il . Conclude la stagione con 42 presenze subendo 60 reti.\nFiorentina.\nIl 2 luglio 2018 viene acquistato dal club italiano della , con cui firma un contratto quinquennale. L'esordio arriva il 26 agosto successivo in occasione della vittoria casalinga, per 6-1, contro il . Colleziona 38 presenze tra campionato e Coppa Italia.\nNantes.\nDopo una sola stagione in Italia, il 29 giugno 2019 fa il suo ritorno in Francia al , in prestito con diritto di riscatto e contro-riscatto entro il 2021.\nAlla fine della stagione 2020-2021, il Nantes esercita l'opzione di riscatto, acquistando il giocatore.\nNazionale.\nGiovanile.\nNel 2017 viene convocato dal CT francese Ludovic Batelli per i Mondiali Under-20 in Corea del Sud: scende in campo in un match della fase a gironi e nell'ottavo di finale perso 1-2 contro l'Italia.\nStatistiche.\nPresenze e reti nei club.\n\"Statistiche aggiornate al 3 ottobre 2021.\""}
{"id": "5820926", "revid": "767487", "url": "https://it.wikipedia.org/wiki?curid=5820926", "title": "Fed Cup 2016 Gruppo Mondiale II", "text": "Il Gruppo Mondiale II 2016 \u00e8 il secondo livello di competizione della Fed Cup 2016, impropriamente detto \"serie B\". I vincitori dei 4 confronti avanzano agli spareggi per il Gruppo Mondiale, mentre gli sconfitti si giocano la permanenza nella categoria attraverso gli spareggi per il Gruppo Mondiale II."}
{"id": "5820930", "revid": "86599", "url": "https://it.wikipedia.org/wiki?curid=5820930", "title": "Yakovkin", "text": ""}
{"id": "5820933", "revid": "666668", "url": "https://it.wikipedia.org/wiki?curid=5820933", "title": "Ji\u0159\u00ed Novotn\u00fd (giocatore di calcio a 5)", "text": "Carriera.\nAgli europei del 2016 segna un gol contro l'Azerbaijan durante la fase a gironi."}
{"id": "5820940", "revid": "124123", "url": "https://it.wikipedia.org/wiki?curid=5820940", "title": "Michail Davydovi\u010d Vol'pin", "text": "\u00c8 stato insignito nel 1951 del Premio Stalin di secondo grado."}
{"id": "5820941", "revid": "86599", "url": "https://it.wikipedia.org/wiki?curid=5820941", "title": "Zagut", "text": ""}
{"id": "5820942", "revid": "271907", "url": "https://it.wikipedia.org/wiki?curid=5820942", "title": "Michail Vol'pin", "text": ""}
{"id": "5820943", "revid": "271907", "url": "https://it.wikipedia.org/wiki?curid=5820943", "title": "Michail Volpin", "text": ""}
{"id": "5820950", "revid": "47767", "url": "https://it.wikipedia.org/wiki?curid=5820950", "title": "Zhukovskiy", "text": ""}
{"id": "5820957", "revid": "767487", "url": "https://it.wikipedia.org/wiki?curid=5820957", "title": "Michal Kov\u00e1cs", "text": "Carriera.\nAgli europei del 2016 segna un gol contro l'Azerbaijan durante la fase a gironi."}
{"id": "5820967", "revid": "86599", "url": "https://it.wikipedia.org/wiki?curid=5820967", "title": "Zucchius", "text": ""}
{"id": "5820976", "revid": "86599", "url": "https://it.wikipedia.org/wiki?curid=5820976", "title": "Z\u00e4hringer", "text": ""}
{"id": "5820982", "revid": "767487", "url": "https://it.wikipedia.org/wiki?curid=5820982", "title": "The Music That Died Alone", "text": "The Music That Died Alone \u00e8 l'album di esordio del gruppo neoprogressive The Tangent."}
{"id": "5820983", "revid": "1543377", "url": "https://it.wikipedia.org/wiki?curid=5820983", "title": "Kang Ha-neul", "text": ""}
{"id": "5820990", "revid": "228587", "url": "https://it.wikipedia.org/wiki?curid=5820990", "title": "Seddon", "text": ""}
{"id": "5821020", "revid": "228587", "url": "https://it.wikipedia.org/wiki?curid=5821020", "title": "Prefissi telefonici austriaci", "text": ""}
{"id": "5821026", "revid": "686936", "url": "https://it.wikipedia.org/wiki?curid=5821026", "title": "Mario Addison", "text": "Carriera.\nChicago Bears.\nAddison firm\u00f2 coi Chicago Bears il 26 luglio 2011 dopo non essere stato scelto nel Draft NFL 2011. Fu svincolato il 21 novembre dello stesso anno dopo avere disputato due sole gare.\nIndianapolis Colts.\nIl giorno successivo, Addison firm\u00f2 con gli Indianapolis Colts. Fu svincolato il 1\u00ba ottobre 2012 ma il giorno seguente firm\u00f2 per fare parte della squadra di allenamento.\nWashington Redskins.\nAddison firm\u00f2 con i Washington Redskins il 9 ottobre 2012. Dopo avere disputato cinque partite con i Redskins, fu svincolato il 9 novembre. Il giorno successivo firm\u00f2 per fare parte della loro squadra di allenamento.\nCarolina Panthers.\nAddison trov\u00f2 stabilit\u00e0 firmando il 4 dicembre 2012 con i Carolina Panthers. Il 18 giugno 2014 firm\u00f2 un rinnovo di due anni con la squadra, rispondendo nella stagione che ne segu\u00ec con un primato personale di 6,5 sack. Altri 6 sack li mise a segno nel 2015, raggiungendo il Super Bowl 50, perso contro i Denver Broncos.\nBuffalo Bills.\nIl 17 marzo 2020, Addison firm\u00f2 un contratto triennale del valore di 30,45 milioni di dollari con i Buffalo Bills."}
{"id": "5821027", "revid": "228587", "url": "https://it.wikipedia.org/wiki?curid=5821027", "title": "Intermedia", "text": "Il termine Intermedia fu usato nella met\u00e0 degli anni '60 da Dick Higgins, uno degli artisti aderenti a Fluxus, per descrivere un certo numero di attivit\u00e0 artistiche interdisciplinari e di difficile categorizzazione. Il termine fu coniato dal poeta inglese Samuel Taylor Coleridge nel 1812, per descrivere forme artistiche che combinavano forme espressive e discipline di natura diversa. Possono quindi essere definite come intermedia, quelle aree che si pongono ad esempio, tra disegno e poesia, oppure tra pittura e teatro. Con lo svilupparsi di questi nuovi generi tra i generi, nacquero nuovi termini per descrivere nuove categorie, come ad esempio la poesia visiva oppure la performance art."}
{"id": "5821028", "revid": "324090", "url": "https://it.wikipedia.org/wiki?curid=5821028", "title": "Canzonissima 1958", "text": "Canzonissima 1958 \u00e8 una trasmissione musicale, andata in onda dal 22 ottobre del 1958 al 4 gennaio del 1959.\nIl programma.\nA partire dal 1958, il variet\u00e0 associato alla Lotteria di Capodanno prese il nome di \"Canzonissima\" (denominazione che manterr\u00e0 anche negli anni successivi, ad eccezione del periodo compreso tra il 1963 e il 1967) e la forma di una competizione tra cantanti professionisti, che venivano votati dal pubblico televisivo con le cartoline abbinate ai biglietti della lotteria.\nQuest'edizione di Canzonissima fu condotta da Renato Tagliani affiancato da Enza Soldi, Ugo Tognazzi (sostituito dopo sei puntate da Walter Chiari) e Gianni Agus, con la partecipazione di Lauretta Masiero, Scilla Gabel e Corrado Pani. Il programma andava in onda mercoled\u00ec sera; gli autori erano Garinei e Giovannini, la regia era affidata ad Antonello Falqui e la direzione musicale a Franco Pisano.\nLa gara fu vinta da Nilla Pizzi con la canzone \"L'edera\"; al secondo posto si classific\u00f2 Claudio Villa con la canzone \"Arrivederci Roma\"."}
{"id": "5821033", "revid": "633110", "url": "https://it.wikipedia.org/wiki?curid=5821033", "title": "Benigno Aquino Sr.", "text": "Nativo della provincia di Tarlac, fu membro della Camera dei rappresentanti delle Filippine dal 1919 al 1928. Lo stesso anno si candid\u00f2 con successo al Senato. Prese parte alla Missione d'Indipendenza Filippina nel 1931, un tentativo di negoziazione per ottenere l'indipendenza filippina dagli Stati Uniti d'America. Dopo la scandenza del suo mandato nel 1934, fu eletto membro dell'Assemblea nazionale in rappresentanza del secondo distretto di Tarlac. Il Presidente Manuel Quez\u00f3n lo nomin\u00f2 inoltre Segretario dell'Agricoltura nel 1937.\nFigura controversa, a seguito dell'occupazione giapponese del paese iniziata nel 1942 giur\u00f2 fedelt\u00e0 alle forze dell'impero nipponico. Venne perci\u00f2 nominato direttore-generale del partito politico KALIBAPI e all'inaugurazione della Seconda Repubblica filippina fu designato \"speaker\" dell'Assemblea Nazionale del neonato stato fantoccio. Dopo l'avanzata statunitense del 1944 che aveva come obbiettivo la liberazione del paese, il governo di Jos\u00e9 Paciano Laurel si rifugi\u00f2 nella citt\u00e0 di Baguio in un ultimo disperato tentativo di resistenza. Aquino scapp\u00f2 in Giappone insieme a Laurel ed altri collaborazionisti, ma dopo la resa dell'impero nipponico fu arrestato ed incarcerato nella prigione di Sugamo. Accusato di tradimento della patria, il 25 agosto 1945 venne rispedito nelle Filippine per affrontare un processo ma alcune settimane pi\u00f9 tardi gli fu concessa la libert\u00e0 su cauzione. Ritiratosi dalla politica, mor\u00ec per un infarto il 20 dicembre 1947 mentre assisteva ad un incontro di pugilato.\n\u00c8 il capostipite della nota e numerosa famiglia Aquino, da oltre un secolo attiva nello scenario politico delle Filippine. Suo figlio Benigno Jr. \u00e8 stato membro del Senato dal 1967 al 1972, mentre suo nipote, Benigno III, \u00e8 stato Presidente del paese dal 2010 al 2016.\nBiografia.\nBenigno Simeon Aquino nacque a Murcia, parte dell'odierna Concepcion, da Servillano \"Mianong\" Aquino e Guadalupe Quiambao. Aveva due fratelli, Gonzalo (1893) e Amando (1896). Il padre Mianong era stato un generale durante la rivoluzione filippina e membro del Congresso di Malolos.\nStudi\u00f2 presso il Colegio de San Juan de Letran di Manila e pi\u00f9 tardi all'Universit\u00e0 di Santo Tom\u00e1s, dove si laure\u00f2 in giurisprudenza nel 1913."}
{"id": "5821035", "revid": "348618", "url": "https://it.wikipedia.org/wiki?curid=5821035", "title": "Benigno S. Aquino", "text": ""}
{"id": "5821039", "revid": "124123", "url": "https://it.wikipedia.org/wiki?curid=5821039", "title": "Ryan Delaire", "text": "Biografia.\nTampa Bay Buccaneers.\nDopo non essere stato scelto nel Draft NFL 2015, Delaire firm\u00f2 con i Tampa Bay Buccaneers il 5 maggio 2015.\nWashington Redskins.\nDopo essere stato svincolato, Delaire firm\u00f2 con la squadra di allenamento dei Washington Redskins il 7 settembre 2015.\nCarolina Panthers.\nIl 30 settembre 2015, Delaire firm\u00f2 con i Carolina Panthers. Nella sua prima gara in carriera, contro i Buccaneers, mise a segno 5 tackle e 2 sack su Jameis Winston. La sua stagione da rookie si concluse con 8 tackle e 2,5 sack, raggiungendo coi Panthers il Super Bowl 50 contro i Denver Broncos."}
{"id": "5821040", "revid": "2134764", "url": "https://it.wikipedia.org/wiki?curid=5821040", "title": "Yang Lin", "text": ""}
{"id": "5821054", "revid": "112337778", "url": "https://it.wikipedia.org/wiki?curid=5821054", "title": "Signor Nessuno", "text": ""}
{"id": "5821055", "revid": "224230", "url": "https://it.wikipedia.org/wiki?curid=5821055", "title": "Atti dell'Unione europea", "text": ""}
{"id": "5821060", "revid": "78761918", "url": "https://it.wikipedia.org/wiki?curid=5821060", "title": "Atif Ubayd", "text": ""}
{"id": "5821063", "revid": "380453", "url": "https://it.wikipedia.org/wiki?curid=5821063", "title": "Migliori realizzatori NCAA della Division I", "text": "Nella Division I della National Collegiate Athletic Association (NCAA), la carriera di un giocatore \u00e8 lunga al massimo quattro stagioni, quindi \u00e8 considerato un risultato notevole superare quota 1.000 punti nell'esperienza universitaria. In casi ancora pi\u00f9 rari, alcuni giocatori hanno raggiunto quota 2.000 e 3000 punti (mentre nessun giocatore ha mai segnato 4.000 o pi\u00f9 punti alla Divisione I).\nI primi 25 con i pi\u00f9 alti punteggi nella storia del basket maschile NCAA Division I sono elencati di seguito."}
{"id": "5821065", "revid": "287204", "url": "https://it.wikipedia.org/wiki?curid=5821065", "title": "RCS J2319+00", "text": "RCS J2319+00 (o RCS 231953+00) \u00e8 un superammasso di galassie situato in direzione della costellazione dei Pesci alla distanza di oltre 7 miliardi di anni luce dalla Terra (lookback time).\n\u00c8 formato da tre ammassi di galassie denominati rispettivamente RCS 231953+0038.0 (z = 0,8972), RCS 231948+0030.1 (z = 0,9024) e RCS 232002+0033.4 (z = 0,9045)."}
{"id": "5821066", "revid": "767487", "url": "https://it.wikipedia.org/wiki?curid=5821066", "title": "Boubacar Moungoro", "text": ""}
{"id": "5821069", "revid": "446353", "url": "https://it.wikipedia.org/wiki?curid=5821069", "title": "Star\u0161in\u00e1", "text": "Star\u0161in\u00e1 (russo: \u0441\u0442\u0430\u0440\u0448\u0438\u043d\u0430) \u00e8 un grado delle forze armate della federazione russa ma utilizzato in paesi che hanno ereditato il sistema di classificazione dell'URSS (Ucraina, Bulgaria, Bielorussia).\nStoria.\nStar\u0161in\u00e1 (russo: \u0441\u0442\u0430\u0440\u0448\u0438\u043d\u0430\u0301, ucraino: \u0441\u0442\u0430\u0440\u0448\u0438\u0301\u043d\u0430, da \u0441\u0442\u0430\u0440\u0448\u0438\u0439, st\u00e1r\u0161ij, \"seniore\") era inizialmente un grado di ufficiale dei cosacchi, mentre durante l'era sovietica era un grado di sottufficiale. Tra i cosacchi dell'Ucraina Star\u0161in\u00e1 indicava una categoria di ufficiali o una \u00e9lite militare: giovane star\u0161in\u00e1 (\u041c\u043e\u043b\u043e\u0434\u0448\u0430 \u0441\u0442\u0430\u0440\u0448\u0438\u043d\u0430 - Molod\u0161a star\u0161in\u00e1), general star\u0161in\u00e1 (\u0413\u0435\u043d\u0435\u0440\u0430\u043b\u044c\u043d\u0430 \u0441\u0442\u0430\u0440\u0448\u0438\u043d\u0430 - general'na star\u0161in\u00e1), star\u0161in\u00e1 militare (\u0412\u0456\u0439\u0441\u044c\u043a\u043e\u0432\u0430 \u0441\u0442\u0430\u0440\u0448\u0438\u043d\u0430 - Vijs'kova star\u0161in\u00e1), sottostar\u0161in\u00e1 (\u041f\u0456\u0434\u0441\u0442\u0430\u0440\u0448\u0438\u043d\u0430 - Pidstar\u0161in\u00e1). Dopo la rivolta di Chmel'nyc'kij il termine venne associato sia alla nobilt\u00e0 che derivava dalla carica sia agli Hetman del XVII secolo.\nDurante il Regno di Russia e successivamente nell'Impero Russo tra il XVII e il XX secolo il termine Volostnoi Star\u0161in\u00e1 indicava il direttore di un Volost' (unit\u00e0 amministrativa rurale), che si incaricava della riscossione delle imposte, della risolizione dei conflitti nelle ob\u0161\u010dina, della distribuzione dell'uso delle terre comuni, del reclutamento militare.\nNel 1826 venne introdotto il grado di Vojskovoj star\u0161in\u00e1 (\u0412\u043e\u0439\u0441\u043a\u043e\u0432\u043e\u0439 \u0441\u0442\u0430\u0440\u0448\u0438\u043d\u0430 - \"Star\u0161in\u00e1 dell'Esercito\") come equivalente di tenente colonnello della cavalleria cosacca.\nNell'Armata Rossa lo star\u0161in\u00e1 era il sottufficiale di grado pi\u00f9 alto fino all'istituzione nel 1972 del grado di prapor\u0161\u010dik (alfiere).\nNella Marina Sovietica il grado venne istituito nel 1942 tra i sergenti e i nostromi.\nNell'Esercito della Federazione Russa star\u0161in\u00e1 \u00e8 il grado pi\u00f9 alto tra i sergenti ed \u00e8 comparabile a quello di sergente maggiore capo dell'Esercito Italiano e dell'Aeronautica Militare Italiana istituito nel 1995 mentre prima della sua istituzione era comparato a quello di maresciallo\nNella marina russa il grado di star\u0161ina, paragonabile al ruolo sergenti della Marina Militare Italiana, si articola su quattro livelli, anche se tuttavia i gradi pi\u00f9 alti di Glavnyj star\u0161ina e Glavnyj korabel'nyj star\u0161ina potrebbero essere equiparati ai capi di terza, seconda e prima classe della Marina Militare:\nSeniore.\nGrado con simile significato nel lessico, ma diverso nelle funzioni, era quello di seniore, in epoca nell'Italia fascista, dove tra i molti riferimenti simbolici tributati alla Roma antica, vennero utilizzati termini in uso nell'Esercito romano per la suddivisione delle proprie unit\u00e0 militari e paramilitari. Tra questi la coorte, unit\u00e0 militare della Milizia Volontaria per la Sicurezza Nazionale che corrispondeva al battaglione del Regio Esercito al cui commando vi era un seniore o un primo seniore, gradi corrispondenti rispettivamente al maggiore e al tenente colonnello del Regio Esercito, della Regia Aeronautica e dei Carabinieri Reali e al capitano di corvetta e al capitano di fregata della Regia Marina.\nVoci correlate.\nGradi militari delle forze terrestri russe"}
{"id": "5821077", "revid": "2036644", "url": "https://it.wikipedia.org/wiki?curid=5821077", "title": "Shanghai Liancheng Zuqiu Julebu", "text": "Lo Shanghai Liancheng Zuqiu Julebu (), a volte tradotto come \"Shanghai United Football Club\", \u00e8 stata una squadra di calcio cinese con sede a Shanghai. La squadra giocava le sue partite allo Yuanshen Sports Centre Stadium ed ha militato nella Chinese Super League. La societ\u00e0 \u00e8 stata fondata il 1\u00ba febbraio 2000 col nome di \"Dalian Sidelong\" e il club \u00e8 stato inizialmente utilizzato come squadra giovanile a cui non \u00e8 stato permesso di competere nella piramide della lega di calcio cinese fino a quando il club non \u00e8 stato venduto all'uomo d'affari Zhu Jun, il proprietario della seconda societ\u00e0 cinese pi\u00f9 grande nel campo dei videogiochi online, The9, nel 2005. In seguito a ci\u00f2, la sede del club \u00e8 stata spostata a Shanghai fino al 2007, quando Zhu Jun ha acquistato una quota di maggioranza dei rivali del centro citt\u00e0 dello Shanghai Shenhua, iniziando cos\u00ec a fondere i due club. Lo Shanghai United non esiste pi\u00f9 di nome ed \u00e8 sostituito dallo Shanghai Shenhua."}
{"id": "5821095", "revid": "123984778", "url": "https://it.wikipedia.org/wiki?curid=5821095", "title": "James Ponsoldt", "text": "Biografia.\nFiglio di James F. e Susan E. Ponsoldt, suo padre \u00e8 un professore in pensione, che insegnato legge presso l'Universit\u00e0 della Georgia. Nato e cresciuto ad Athens, Georgia, dove ha studiato alla Cedar Shoals High School, successivamente si \u00e8 laureato all'Universit\u00e0 di Yale e specializzato alla Columbia University con un master in Regia. Ha inoltre frequentato programmi professionali in sceneggiatura alla UCLA School of Theater, Film and Television.\nInizia la sua carriera dirigendo e producendo diversi cortometraggi. Nel 2006 scrive e dirige il suo primo lungometraggio \"Off the Black - Gioco forzato\", presentato al Sundance Film Festival 2006. Il film \u00e8 interpretato da Nick Nolte e Trevor Morgan.\nNel 2012 dirige \"Smashed\", interpretato da Mary Elizabeth Winstead e Aaron Paul. Il film viene presentato al Sundance Film Festival 2012, dove vince il U.S. Dramatic Special Jury Prize for Excellence in Independent Film Producing. L'anno seguente dirige il suo terzo film, \"The Spectacular Now\", presentato sempre al Sundance Film Festival, dove viene il premio speciale della giuria per le interpretazioni di Miles Teller e Shailene Woodley.\nNel 2015 dirige \"The End of the Tour - Un viaggio con David Foster Wallace\", film basato sul libro \"Come diventare se stessi\" che racconta il rapporto d'amicizia tra il giornalista David Lipsky della rivista \"Rolling Stone\" e lo scrittore David Foster Wallace.\nPer la televisione ha diretto episodi di serie televisive come \"Parenthood\", \"Shameless\" e \"Master of None\".\nNel 2017 \u00e8 uscito il suo quinto film \"The Circle\", basato sul romanzo di Dave Eggers \"Il cerchio\"."}
{"id": "5821096", "revid": "339392", "url": "https://it.wikipedia.org/wiki?curid=5821096", "title": "Shanghai United F.C.", "text": ""}
{"id": "5821097", "revid": "339392", "url": "https://it.wikipedia.org/wiki?curid=5821097", "title": "Shanghai United", "text": ""}
{"id": "5821098", "revid": "339392", "url": "https://it.wikipedia.org/wiki?curid=5821098", "title": "Shanghai United Football Club", "text": ""}
{"id": "5821099", "revid": "339392", "url": "https://it.wikipedia.org/wiki?curid=5821099", "title": "Shanghai Liancheng F.C.", "text": ""}
{"id": "5821101", "revid": "339392", "url": "https://it.wikipedia.org/wiki?curid=5821101", "title": "Shanghai Liancheng", "text": ""}
{"id": "5821102", "revid": "123802088", "url": "https://it.wikipedia.org/wiki?curid=5821102", "title": "Orchestra sinfonica della radio bavarese", "text": "L'Orchestra sinfonica della Radio Bavarese (In tedesco: Symphonieorchester des Bayerischen Rundfunks) \u00e8 uno degli ensembles musicali dell'ente radiotelevisivo pubblico bavarese Bayerischer Rundfunk e ha sede a Monaco di Baviera.\nStoria.\nL'orchestra nacque nel 1949, quando la radiotelevisione bavarese diede incarico a Eugen Jochum di costituire una nuova orchestra sinfonica. In breve tempo riusc\u00ec a creare una compagine di alto livello, che egli stesso spesso impieg\u00f2 in alcune celebri incisioni per la Deutsche Grammophon quali le Sinfonie di Bruckner.\nJochum rimase direttore principale dell'orchestra sino al 1960. Gli succedettero Rafael Kubel\u00edk (dal 1961 al 1979), Colin Davis (dal 1983 al 1992), Lorin Maazel (dal 1993 al 2002) e Mariss Jansons (dal 2003 al 2019, anno della sua morte). Il ruolo, oggi vacante, verr\u00e0 ricoperto da Simon Rattle a partire dal 2023.\nTra i direttori ospiti che hanno intessuto con l'orchestra un rapporto duraturo si segnalano Leonard Bernstein, Clemens Krauss, Erich Kleiber, Carlos Kleiber, Charles M\u00fcnch, Ferenc Fricsay, Otto Klemperer, Karl B\u00f6hm, G\u00fcnter Wand, Georg Solti, Carlo Maria Giulini, Kurt Sanderling e Wolfgang Sawallisch. In tempi pi\u00f9 recenti l'orchestra ha collaborato spesso con Riccardo Muti, Esa-Pekka Salonen, Franz Welser-M\u00f6st e Daniel Harding.\nL'orchestra \u00e8 oggi generalmente considerata una tra le migliori compagini sinfoniche del mondo. Tiene una stagione di concerti a Monaco di Baviera che si svolge all'Herkulessaal della Residenza e alla Philharmonie am Gasteig. Compie spesso tourn\u00e9e in Europa, America e Asia. I suoi concerti sono regolarmente trasmessi dal canale radio BR-Klassik."}
{"id": "5821106", "revid": "339392", "url": "https://it.wikipedia.org/wiki?curid=5821106", "title": "Shanghai Liancheng Zobon", "text": ""}
{"id": "5821107", "revid": "1971044", "url": "https://it.wikipedia.org/wiki?curid=5821107", "title": "Il bestiario di Dino Buzzati", "text": "Il \u00abBestiario\u00bb di Dino Buzzati \u00e8 una raccolta postuma che accoglie i racconti e articoli dedicati dallo scrittore Dino Buzzati agli animali, pubblicati perlopi\u00f9 sul Corriere della Sera tra il 1933 e il 1971. Pubblicata nel 2015 dall'editore Mondadori, a cura di Lorenzo Vigan\u00f2, la collezione di testi buzzatiani \u00e8 uscita in due volumi contenuti in cofanetto: il primo, col titolo \"Cani, gatti e altri animali\", \u00e8 dedicato ai cani, ai gatti e agli animali in generale, il secondo volume, \"L'alfabeto dello zoo\", a tutte le altre specie ordinate dalla A alla Z. Il libro \u00e8 una riedizione completamente rivista e aggiornata del Bestiario, la prima antologia di scritti sul mondo animale di Buzzati, pubblicata anch'esso postuma, nel 1991, e curato da Claudio Marabini. Nell'edizione del 2015, il numero dei testi \u00e8 quasi raddoppiato, presentando un ricco apparato di commento.\nBuzzati nutr\u00ec sempre interesse verso il mondo degli animali; soprattutto negli ultimi decenni della sua vita, matur\u00f2 un profondo senso di rispetto verso tutte le specie viventi, occupandosi spesso di questioni spinose come la violenza verso gli animali e la crudelt\u00e0 di certi esperimenti scientifici.\nLa collezione di testi.\nSono di seguito elencati i titoli dei pezzi compresi nell'ultima e pi\u00f9 completa edizione de \"Il \u00abBestiario\u00bb di Dino Buzzati\", quella del 2015.\nLa copertina.\nI due volumi dell'edizione raffigurano in copertina due dipinti dello stesso Buzzati: \"Cagnone a San Pellegrino\" (1969) e \"La signora gatta\" (1970)."}
{"id": "5821108", "revid": "339392", "url": "https://it.wikipedia.org/wiki?curid=5821108", "title": "Dalian Saidelong", "text": ""}
{"id": "5821109", "revid": "339392", "url": "https://it.wikipedia.org/wiki?curid=5821109", "title": "Dalian Sidelong", "text": ""}
{"id": "5821110", "revid": "339392", "url": "https://it.wikipedia.org/wiki?curid=5821110", "title": "Zhuhai Anping", "text": ""}
{"id": "5821111", "revid": "339392", "url": "https://it.wikipedia.org/wiki?curid=5821111", "title": "Zhuhai Zhongbang", "text": ""}
{"id": "5821112", "revid": "486946", "url": "https://it.wikipedia.org/wiki?curid=5821112", "title": "Riserva naturale Macchia di Gattaceca e Macchia del Barco", "text": ""}
{"id": "5821114", "revid": "767487", "url": "https://it.wikipedia.org/wiki?curid=5821114", "title": "Le Voci Atroci", "text": "Le Voci Atroci sono stati un gruppo musicale a cappella italiano originario di Genova, attivo negli anni '90. Il gruppo fu un caso unico nel pop-rock italiano e veniva allora considerato il contraltare ironico e politicamente scorretto di gruppi vocali allora in voga come i Neri per caso.\nStoria de Le Voci Atroci.\nIl gruppo, fondato da Andrea Ceccon, Alberto \"Bobby Soul\" De benedetti, Marco Fossati, Luca Pagnotta e Luca Praussello, ha avuto in seguito vari cambi nella formazione, con l'ingresso della voce femminile, Esmeralda Sciascia al posto di Luca Praussello.\nPoi, in sostituzione di Luca Pagnotta, entr\u00f2 nel gruppo Martino Roberts. Questa sar\u00e0 la formazione storica del gruppo: Andrea CECCON, Marco. Fossati, Esmeralda Sciascia, Sergio Limuti e Martino Roberts.\nSuccessivamente entrarono Fabrizio Casalino e Andrea Rodini.\nUnione di ricerca tecnica dell'emissione vocale singola e corale, e di ironia satirica e sarcastica nei testi.\nIl gruppo partecip\u00f2 a Sanremo Giovani 1997 con la canzone \"Barbara\", senza ottenere l'ammissione al Festival di Sanremo 1998."}
{"id": "5821121", "revid": "1005847", "url": "https://it.wikipedia.org/wiki?curid=5821121", "title": "Paolo Battino Vittorelli", "text": "Biografia.\nPaolo Battino Vittorelli nasce ad Alessandria d'Egitto da una famiglia italo-greca di religione ebraica proveniente da Corf\u00f9. Nel 1936, trasferitosi in Francia per laurearsi in giurisprudenza, fa la conoscenza dei fratelli Rosselli ed entra nel movimento antifascista Giustizia e libert\u00e0. Aldo Garosci gli suggerisce il nome clandestino di Paolo Vittorelli, con il quale si firmer\u00e0 e sar\u00e0 noto tutta la vita. L'anno dopo, a Parigi, presta collaborazioni giornalistiche al settimanale del movimento.\nNel 1938, Vittorelli \u00e8 inviato in Italia a prendere contatti con il movimento clandestino ma \u00e8 fermato dalla polizia fascista e rientra in Francia. Dopo l'occupazione tedesca della Francia, si rifugia al Cairo, dove fonda Giustizia e libert\u00e0 - Egitto, e svolge un'intensa attivit\u00e0 propagandistica rivolta soprattutto ai militari italiani prigionieri dei britannici.. \u00c8 professore incaricato di storia delle dottrine economiche e di diritto internazionale alla facolt\u00e0 francese di giurisprudenza del Cairo.\nRientra in Italia nel 1944 e aderisce al Partito d'Azione; \u00e8 redattore capo dell'organo del partito \u201cL'Italia libera\u201d e ne dirige l'edizione piemontese clandestina. Al momento dello scioglimento del Partito d'Azione (20 ottobre 1947), insieme a Tristano Codignola, Piero Calamandrei, Aldo Garosci e Giuseppe Faravelli, non aderisce al Partito Socialista Italiano ma forma il movimento \"Azione Socialista Giustizia e Libert\u00e0\". Vittorelli \u00e8 vice-direttore della testata di partito \u201cL'Italia Socialista\u201d, sorta dalle ceneri de \u201cL'Italia libera\u201d.\nL'8 febbraio 1948, a Milano, \"Azione Socialista Giustizia e Libert\u00e0\", d\u00e0 vita all'Unione dei Socialisti, formazione che partecipa alle elezioni politiche del 1948 nell'ambito della coalizione di Unit\u00e0 Socialista, insieme al PSLI. L'anno dopo l'UDS, insieme ad altre forze, costituisce il Partito Socialista Unitario, di cui Vittorelli \u00e8 vice segretario e rappresentante all'Internazionale Socialista.. Infine, il 1\u00ba maggio 1951, dalla fusione del PSLI e del PSU, si costituisce il \"Partito Socialista - Sezione Italiana dell'Internazionale Socialista\" (PS-SIIS) che, il 7 gennaio 1952, assume la denominazione di Partito Socialista Democratico Italiano (PSDI).\nNel 1953, Vittorelli si associa al movimento Unit\u00e0 Popolare, accanto a Tristano Codignola, Piero Calamandrei e Aldo Garosci, non condividendo le posizioni del PSDI sulla legge elettorale maggioritaria ma il nuovo partito, pur contribuendo a non far scattare il premio di maggioranza riservato ai partiti apparentati vittoriosi, non riesce a far eleggere alcun rappresentante in Parlamento. Il 28 novembre 1954, il Comitato centrale di UP elegge Vittorelli alla Direzione e al Comitato esecutivo del movimento.\nNel 1957, UP \u2013 Vittorelli compreso\u00a0\u2013 confluisce nel PSI. Nel 1963 \u00e8 eletto senatore della IV legislatura, sino al 1968. Nel frattempo (1967) traduce in italiano il \"Karl Marx\" di Isaiah Berlin. Con l'istituzione del decentramento regionale, Vittorelli \u00e8 eletto Presidente del Consiglio regionale del Piemonte (1970-1972); \u00e8 anche il primo presidente dell'ISTRID Istituto Ricerche Studi Informazione Difesa (all'epoca noto come Istituto Studi e Ricerche Difesa).\nTra il giugno 1969 e il maggio 1976 dirige Il Lavoro, storico quotidiano del PSI genovese; tra il 1972 e il 1979 \u00e8 deputato della VI e della VII Legislatura della Repubblica Italiana (1972-1979); tra il 1976 e il 1978 dirige l'Avanti!, organo d'informazione del Partito Socialista Italiano.\nNell'ambito del Premio Viareggio del 1981, Paolo Vittorelli vince il Premio del presidente, con il libro di memorie: \"L'et\u00e0 della tempesta\" (Rizzoli). Ne scrive poi il seguito, con \"L'et\u00e0 della speranza\" (1998), relativo agli anni della militanza nel Partito d'Azione.\nNel 1998, dopo lo scioglimento del PSI, aderisce ai Democratici di Sinistra, insieme a Valdo Spini."}
{"id": "5821126", "revid": "916580", "url": "https://it.wikipedia.org/wiki?curid=5821126", "title": "Babaco", "text": ""}
{"id": "5821129", "revid": "78762802", "url": "https://it.wikipedia.org/wiki?curid=5821129", "title": "Alta via n. 11", "text": ""}
{"id": "5821136", "revid": "123284445", "url": "https://it.wikipedia.org/wiki?curid=5821136", "title": "Daveed Diggs", "text": "Nel 2015 ha debuttato a Broadway nel musical \"Hamilton\", in cui interpreta Gilbert du Motier de La Fayette nel primo atto e Thomas Jefferson nel secondo. Per la sua performance nel musical ha vinto il Tony Award al miglior attore non protagonista in un musical, il Theatre World Award, il Lucille Lortel Award al miglior attore non protagonista in un musical ed \u00e8 stato candidato al Drama League Award. Assieme a tutto il cast si \u00e8 inoltre aggiudicato un Grammy Award.\nBiografia.\nDiggs nasce ad Oakland, in California. Dopo essersi diplomato alla Berkeley High School, frequenta l'Universit\u00e0 Brown dove si laurea nel 2004. Durante il primo anno di universit\u00e0 riceve un premio per l'impegno dedicato alla specialit\u00e0 dei 110 metri ostacoli e nell'anno successivo batte il record della Brown University con il tempo di 14,21 secondi. In seguito alla laurea torna ad Oakland per insegnare poesia e recitazione.\nMusica.\nDiggs abbandona il suo ruolo da insegnante nel 2012 per dedicarsi al gruppo rap e Experimental hip hop \"clipping.\", fondato nel 2009 da William Hutson e Jonathan Snipes.\nDiventa vocalista del gruppo nel 2010 e contribuisce alla scrittura e composizione dei brani dei due album \"Midcity\", rilasciato nel loro sito il 5 febbraio 2013, e \"CLPPNG\", prodotto sotto l'etichetta Sub Pop Records e pubblicato il 10 giugno 2013. Recentemente il gruppo ha lavorato su un nuovo album, \"Wriggle\", reso pubblico il 14 giugno 2016.\nNel 2010 collabora con Rafael Casal per l'album The BAY BOY Mixtape. Nel 2012 rilascia il suo primo album \"Small Things to a Giant Man\", una collezione di 11 brani registrati l'anno precedente in vari studi con la collaborazione di Gunjan Patel, Radproductionz, Rafael Casal ed altri rapper. Insieme agli altri membri della True Neutral Crew (Brian Kinsman, Margot Padilla e Signor Benedick the Moon) pubblica due album: \"#MONSANTO\" nel 2013 e \"#POPPUNK\" nel 2014.\nPrima di essere scritturato per la parte di Thomas Jefferson e del marchese de Lafayette in \"Hamilton\", Diggs entra a far parte del gruppo freestyle rap di Lin-Manuel Miranda e Thomas Kail, Freestyle Love Supreme.\nNel dicembre 2020 scrive una canzone per la festivit\u00e0 ebraica di Hanukkah in collaborazione con Disney Channel, intitolata \"Puppy for Hanukkah\".\nTelevisione.\nDiggs ha avuto ruoli ricorrenti nelle serie The Get Down, Black-ish e Unbreakable Kimmy Schmidt. \u00c8 anche apparso in un episodio di Law &amp; Order: Special Victims Unit.\nNel 2017 \u00e8 stato produttore esecutivo della serie The Mayor, per cui ha anche recitato e scritto la colonna sonora. A partire dall'inizio del 2017, Diggs ha interpretato uno dei fratelli di Mr. Noodle, Mr. Noodle, nel segmento \"Elmo's World\" di Sesame Street.\nAll'inizio del 2018 \u00e8 apparso in diversi spot televisivi per il servizio di pagamento digitale Zelle. \nNel 2020, ha iniziato a recitare nell'adattamento televisivo di \"Snowpiercer\", nel ruolo del protagonista Andre Layton. Ha anche recitato nel ruolo di Frederick Douglass nella miniserie \"The Good Lord Bird\".\nCinema.\nDiggs ha fatto il suo debutto cinematografico nel film d'animazione Disney \"Zootropolis\", per il quale ha scritto e interpretato \"Parlez Vous Rap\".\n\u00c8 apparso nel film \"Wonder\" del 2017, con Julia Roberts e Owen Wilson, in cui ha interpretato l'insegnante del protagonista, un ragazzo con una deformit\u00e0 facciale. Ha preso parte al film d'animazione del 2017 \"Ferdinand\", in cui interpretava il personaggio Dos.\nInsieme a Rafael Casal, Diggs ha co-scritto, co-prodotto e co-interpretato il film \"Blindspotting\" nel 2018, presentato in anteprima al Sundance Film Festival nel gennaio 2018. Ha ricevuto l'Innovator Award dell'Atlanta Film Festival ad aprile. Diggs e Casal hanno scritto il film nell'arco di nove anni. Diggs ha ricevuto elogi dalla critica per la sua interpretazione nel film. \nDoppier\u00e0 Sebastian nel remake live-action di \"The Little Mermaid\" della Disney. Il film riunir\u00e0 Diggs e Lin-Manuel Miranda, che ha co-scritto le nuove canzoni per il film.\nTeatro.\nDurante l'ultimo anno di universit\u00e0 scrive e produce al Rites and Reason Theatre un musical rap ispirato dal romanzo \"Canne\" di Jean Toomer. Dopo la laurea partecipa al tour nazionale di Word Becomes Flesh e ad alcune produzioni locali di Shakespeare. Nel 2013 viene scelto da Lin-Manuel Miranda per interpretare Thomas Jefferson e il marchese de Lafayette in Hamilton, due ruoli caratterizzati dalle strofe rap pi\u00f9 veloci nella storia di Broadway (con una media di 6,3 parole al secondo). Nel 2016 vince il Tony Award al miglior attore non protagonista in un musical e un Grammy Award assieme a tutto il cast del musical.\nDoppiatori italiani.\nNelle versioni in italiano, Daveed Diggs \u00e8 stato doppiato da:"}
{"id": "5821156", "revid": "106456", "url": "https://it.wikipedia.org/wiki?curid=5821156", "title": "Uragano Okeechobee 1928", "text": "L'uragano Okeechobee, noto anche come uragano San Felipe Segundo, \u00e8 stato il ciclone tropicale che ha causato il maggior numero di vittime nella storia degli Stati Uniti, stimate in 4.079, secondo solo al Ciclone tropicale Galveston del 1900. Quarto ciclone tropicale, terzo uragano, l'unico grande uragano della stagione 1928.\nEvoluzione del sistema.\nIl sistema si \u00e8 sviluppato al largo della costa occidentale dell'Africa, il 6 settembre 1928. Inizialmente depressione tropicale, nello stesso giorno si \u00e8 rafforzato in tempesta, poco prima di transitare a sud delle isole Capo Verde. Si \u00e8 intensificato e ulteriormente assestato verso la fine del 7 settembre 1928. Tuttavia, dopo circa due giorni, la tempesta ha ripreso a rafforzarsi fino a raggiungere categoria 1 sulla moderna scala Saffir-Simpson. Il sistema si \u00e8 poi diretto verso ovest, ma, prima di colpire Guadalupa il 12 settembre 1928, ha raggiunto categoria 4. Sull'isola la tempesta ha causato 1.200 morti e una grande distruzione. Anche le isole di Martinica, Montserrat e Nevis hanno riportato danni e vittime, ma in misura inferiore a Guadalupa.\nUn uragano di categoria 5: morti, feriti e distruzione.\nVerso mezzogiorno del 13 settembre 1928, la tempesta si \u00e8 trasformata in uragano di categoria 5, i cui venti hanno raggiunto la velocit\u00e0 massima di 260\u00a0km/h. Circa sei ore pi\u00f9 tardi, si \u00e8 abbattuto sull'isola di Porto Rico. \u00c8 stato l'unico ciclone tropicale, di cui si ricordi, a colpire l'isola con categoria 5, questo fino al 2017, quando \u00e8 stata colpita prima da Irma, poi da Maria, entrambi di categoria 5. Porto Rico sub\u00ec la distruzione di circa 24.728 case, 192.444 vennero danneggiate, e oltre 500.000 persone rimasero senza tetto. Le forti piogge hanno anche causato gravi danni sia all'agricoltura che alla vegetazione. La sola isola ha contato 312 morti con circa $ 50 milioni di dollari di danni, pari a 683,5 milioni di $ al 2016.\nL'uragano si attenua a Categoria 4.\nMentre attraversava l'isola di Portorico, la tempesta si \u00e8 leggermente indebolita, scendendo a categoria 4. Il 16 settembre 1928 ha attraversato le isole Bahamas, che, grazie ai tempestivi allarmi dei giorni precedenti, hanno subito danni minimi, con 18 decessi. All'inizio del 17 settembre 1928, il temporale si \u00e8 abbattuto nei pressi di West Palm Beach, in Florida, con venti a 233\u00a0km/h, distruggendo pi\u00f9 di 1.711 case. Nella contea l'impatto pi\u00f9 grave si \u00e8 avuto nei pressi del lago Okeechobee, causando lo sversamento del bordo meridionale del lago inondando centinaia di chilometri quadrati: l'acqua in tale frangente ha raggiunto i 6,1 m di altezza. La tempesta ha inoltre distrutto case ed edifici nelle citt\u00e0 di Belle Glade, Canal Point, Chosen, Pahokee e South Bay, dove annegarono almeno 2.500 persone, con un danno stimato di 25 milioni di $, pari a 341,75 milioni di $ al 2016.\nL'attenuazione a Categoria 1.\nMentre attraversava la Florida, la tempesta si \u00e8 indebolita in modo significativo, scendendo a categoria 1. Pi\u00f9 tardi, il 17 settembre 1928, i venti si sono orientati verso nord-nord-est, e, per un breve periodo, il 18 settembre 1928, l'uragano si \u00e8 diretto verso l'oceano, ma ben presto ha ripreso a spostarsi verso la terraferma, nei pressi della localit\u00e0 di Edisto Island, in Carolina del Sud con venti a 140\u00a0km/h. Il giorno successivo, il sistema si \u00e8 indebolito, spostandosi sulla North Carolina, a livello di tempesta extratropicale. Nel complesso, l'uragano ha causato almeno 4.079 morti e 100 milioni di $ di danni, 1.3 miliardi di $ al 2016.\nStoria meteorologica.\nIl 6 settembre 1928, alcune navi registrarono la formazione di una depressione tropicale al largo della costa occidentale africana, nei pressi di Dakar, in Senegal. Il giorno successivo, un'altra nave ha riferito la formazione di venti a 95\u00a0km/h, per cui il sistema ha raggiunto lo \"status\" di tempesta tropicale. Sulla base del progetto di rianalisi delle condizioni degli uragani atlantici, si \u00e8 stimato che il sistema aveva in realt\u00e0 raggiunto lo status di tempesta tropicale verso la fine del 6 settembre 1928. Tuttavia, per diversi giorni \u00e8 mancata l'osservazione della tempesta, per cui non \u00e8 stato possibile classificare il sistema in tempo reale mentre si muoveva verso ovest attraverso l'Oceano Atlantico. Il 10 settembre 1928, la \"SS Commack\" fu la prima nave ad osservare la tempesta a circa 1.450 km a est di Guadalupa. All'epoca fu il rapporto relativo a un ciclone tropicale pi\u00f9 orientale mai ricevuto attraverso una radio di bordo. Pi\u00f9 tardi nello stesso giorno, altre due navi hanno confermato l'intensit\u00e0 della tempesta.\nLa tempesta si intensifica.\nLa tempesta ha continuato a intensificarsi mentre si avvicinava alle Piccole Antille. Tra le 17:30 e le 18:30 UTC del 12 settembre 1928, l'occhio del ciclone si \u00e8 spostato verso l'isola di Guadalupa, raggiungendo la pressione barometrica di 940 millibar (28 inHg), con venti sostenuti che hanno raggiunto i 240 km/h, o l'equivalente di un categoria 4 sulla scala Saffir-Simpson. Proseguendo verso ovest-nord-ovest, l'uragano ha attraversato la contea di San Croix, a circa 12 km a sud della cittadina, prima di avvicinarsi a Porto Rico. Il 13 settembre 1928, l'occhio del ciclone, ampio 25 km, ha attraversato Porto Rico in otto ore, da sud-est verso nord-ovest, da Guayama verso Aguadilla e Isabela. Una nave situata nei pressi della costa meridionale ha registrato una pressione di 931 mbar (27,5 inHg), mentre l'anemometro di San Juan ha riportato venti sostenuti di 268\u00a0km/h. La stazione meteorologica si \u00e8 trovata a 50 km a nord dal centro della tempesta, i cui venti, in prossimit\u00e0 del punto di approdo, hanno raggiunto ufficiosamente la velocit\u00e0 massima di 320\u00a0km/h. Su questa base, l'uragano approdato a Porto Rico \u00e8 stato classificato di categoria 5 sulla scala Saffir-Simpson, anche se, a causa delle grandi dimensioni della tempesta non vi era certezza di quale picco di intensit\u00e0 avesse raggiunto.\nL'uragano prima si indebolisce e poi si rafforza.\nDopo aver attraversato Puerto Rico, l'uragano si \u00e0 indebolito con venti, misurati presso la localit\u00e0 di Isabela, alla velocit\u00e0 di 240\u00a0km/h, e con una pressione di 941 mbar (27,8 inHg). La tempesta, mentre si muoveva verso ovest-nordovest, ha sfiorato la costa settentrionale dell'isola di Hispaniola e, mentre si muoveva verso ovest-nordovest, a poco a poco si \u00e8 rafforzato. Il 15 settembre 1928, \u00e8 passato a circa 55 km dell'isola di Grand Turk, momento in cui i venti hanno aumentato la propria velocit\u00e0 raggiungendo i 250\u00a0km/h. La tempesta ha continuato ad attraversare le isole Bahamas, come uragano di categoria 4, passando nei pressi di Nassau alle ore 10:00 UTC del 16 settembre 1928. Inizialmente, Richard Gray del Weather Bureau statunitense, era ottimista, prevedendo che la tempesta avrebbe risparmiato il sud della Florida. Tuttavia, alle 00:00 UTC del 17 settembre 1928, l'enorme uragano si \u00e8 abbattuto nel sud-est della Florida nei pressi di West Palm Beach con venti stimati alla velocit\u00e0 di 230 km/ h. Contemporaneamente veniva registrata in citt\u00e0 una pressione di 929 mbar (27,4 inHg), all'epoca considerata in assoluto la pressione pi\u00f9 bassa mai misurata negli Stati Uniti, battendo il record precedente di 935 mbar (27,6 inHg) registrati durante l'uragano del 1926 che ha colpito Miami. Sono state inoltre registrate, nei pressi di Canal Point, raffiche di vento a 260\u00a0km/h.\nLa tempesta si \u00e8 rapidamente indebolita, in quanto ha proseguito verso la terraferma, precisamente sul Lago Okeechobee, anche se le sue grandi dimensioni gli hanno consentito, per diversi giorni, di mantenere lo \"status\" di uragano. Verso la fine di settembre si \u00e8 spostato a nord-est ed \u00e8 transitato nei pressi di Jacksonville, con venti a 120 km/h. Alle 08: 00 UTC del 18 settembre ha raggiunto ancora una volta il mare aperto. Nello stesso giorno, pi\u00f9 tardi, l'uragano si \u00e8 rafforzato, facendo un secondo approdo nei pressi di Edisto Island, Carolina del Sud alle 19: 00 UTC con venti a 140 km/h. Successivamente il sistema si \u00e8 indebolito rapidamente riducendosi a tempesta tropicale mentre attraversava la Carolina del Nord. Il 19 settembre 1928, la tempesta si \u00e8 evoluta in ciclone extratropicale. Il ciclone si \u00e8 poi diretto verso nord-nord-ovest, muovendosi rapidamente attraverso la costa orientale degli Stati Uniti."}
{"id": "5821158", "revid": "125497759", "url": "https://it.wikipedia.org/wiki?curid=5821158", "title": "Phillipa Soo", "text": "Biografia.\nSoo discende da una famiglia cino-statunitense.\nFrequenta la Libertyville High School dal 2005 al 2008 e si laurea alla Juilliard School nel 2012.\nNel settembre del 2017 si sposa con Steven Pasquale, con il quale era fidanzata ufficialmente dal febbraio 2016.\nCarriera.\nNel 2012 ha debuttato nell'Off-Broadway nel musical \"Natasha, Pierre &amp; The Great Comet of 1812\", per cui viene candidata al Lucille Lortel Award e al Drama League Award alla miglior attrice protagonista in un musical. Nel 2013 ottiene un ruolo nella serie televisiva \"Smash\" come una ballerina dell'ensemble di \"Hitlist.\"\nNel 2014 recita in \"A Little Night Music\" e nel 2015 debutta a Broadway con il musical \"Hamilton\", in cui interpreta Eliza Hamilton. Per la sua performance vince il Clarence Derwent Awards all'attrice pi\u00f9 promettente e il Lucille Lorter Award alla migliore attrice protagonista in un musical, oltre ad essere candidata al Tony Award alla miglior attrice protagonista in uno spettacolo.\nNella primavera 2017 torna a recitare a Broadway, in un adattamento musicale del film francese \"Il favoloso mondo di Am\u00e9lie\" in cui la Soo interpreta il ruolo che fu di Audrey Tautou, mentre nell'autunno \u00e8 nuovamente a Broadway nel dramma con Uma Thurman \"The Parisian Woman.\"\nDoppiatrici italiane.\nNelle versioni in italiano dei suoi film Soo \u00e8 stata doppiata da:\nCome doppiatrice in italiano \u00e8 stata sostituita da:"}
{"id": "5821160", "revid": "438678", "url": "https://it.wikipedia.org/wiki?curid=5821160", "title": "Orlando Lucchi", "text": "Ebbe tre figli: Vittorio, Michele e Manuela.\nIn suo onore \u00e8 stata dedicata la scuola primaria di Tenno \"Orlando Lucchi\"."}
{"id": "5821166", "revid": "124123", "url": "https://it.wikipedia.org/wiki?curid=5821166", "title": "Famiano", "text": " Fu proclamato santo da papa Adriano IV nel 1155.\nBiografia.\nNato a Colonia dai nobili Gotescalco e Guimara, al battesimo gli venne imposto il nome di Quardo (o Gerardo): durante gli studi sent\u00ec la vocazione alla vita religiosa e part\u00ec per un pellegrinaggio.\nVisit\u00f2 Roma nel 1108, poi altri santuari italiani e San Giacomo di Compostella: fu ordinato sacerdote nel monastero dei Santi Cosma e Damiano, nei pressi del Mi\u00f1o, poi prese l'abito cistercense e si ritir\u00f2 a vita eremitica nel monastero di Santa Mar\u00eda de Oseira.\nLasci\u00f2 l'abbazia per recarsi in Terra santa e al ritorno, nel 1150, si stabil\u00ec a Gallese, dove si spense poco dopo.\nCulto.\nFu probabilmente canonizzato da papa Adriano IV nel 1155.\nSulla spelonca dove visse a Gallese fu eretta una cappella, trasformata in basilica nel 1285.\nNel 1511 papa Giulio II concesse l'indulgenza plenaria a quanti avessero visitato il santuario del santo a Gallese nei giorni della sua festa; papa Paolo V conferm\u00f2 l'indulgenza nel 1607.\nLe sue spoglie furono fatte ricomporre nel 1633 da Angelica de' Medici, duchessa di Gallese, in un sarcofago di vetro e legno di cipresso. Nel 1733 la duchessa Feliciana Sylva fece trasferire le spoglie in un'urna di marmo.\nIl suo elogio si legge nel Martirologio romano all'8 agosto."}
{"id": "5821169", "revid": "124123", "url": "https://it.wikipedia.org/wiki?curid=5821169", "title": "Klara Michajlovna Rumjanova", "text": "Insignita nel 1979 del titolo di Artista benemerita della RSFS Russa, ha lavorato in oltre 300 film d'animazione sovietici, doppiando tra gli altri i personaggi di \u010cebura\u0161ka e della Lepre di \"Nu, pogodi!\"."}
{"id": "5821170", "revid": "271907", "url": "https://it.wikipedia.org/wiki?curid=5821170", "title": "Klara Rumjanova", "text": ""}
{"id": "5821174", "revid": "586080", "url": "https://it.wikipedia.org/wiki?curid=5821174", "title": "Elezione papale del 1119", "text": "L'elezione pontificia del 1119, svoltasi dal 29 gennaio al 2 febbraio, ha registrato il minor numero di partecipanti tra quelle del XII secolo.\nPapa Gelasio II era morto a Cluny, in Francia, dove aveva vissuto dopo aver lasciato Roma occupata dall'antipapa Gregorio VIII. In conformit\u00e0 alla consuetudine, l'elezione fu tenuta nel luogo in cui il papa era morto.\nL'elezione ebbe dunque luogo a Cluny, mentre il resto del Collegio cardinalizio rimase a Roma. Probabilmente solo due cardinali vescovi, quattro cardinali preti e quattro cardinali diaconi parteciparono all'elezione. Venne eletto papa un prelato non appartenente al Collegio cardinalizio: Guy de Bourgogne, arcivescovo di Vienne, che scelse il nome pontificale di Papa Callisto II, e venne incoronato a Vienne il 9 febbraio successivo. Callisto II giunse a Roma il 3 giugno 1120.\nSvolgimento.\nI cardinali presenti alla messa esequiale di Gelasio II a Cluny alla fine di gennaio 1119 erano divisi riguardo all'elezione del successore: alcuni ritenevano che avrebbero dovuto eleggerlo subito (come era peraltro consentito dalla \"In Nomine Domini\"), altri erano dell'avviso che si doveva tornare a Roma per far partecipare all'elezione il plenum del Sacro Collegio dei Cardinali. Alla fine si opt\u00f2 per una soluzione di compromesso: il nome proposto dai cardinali presenti a Cluny avrebbe dovuto essere convalidato in seguito dal plenum a Roma. \nI cardinali che accompagnarono Gelasio II a Cluny sono conosciuti attraverso varie fonti: il Liber Pontificalis, l'opera di Pandolfo (Pandolfo di Pisa o Pandolfo di Lucca), la Carta di Cluny, e la Cronaca di Orderico Vitale.\nAnche se i racconti contemporanei divergono su molti punti, \u00e8 chiaro che i due candidati principali erano Guy de Bourgogne e Ponzio di Cluny, entrambi elogiati da parte del defunto Pontefice. Il racconto di Gaufrid, priore di Vigois, riferisce che Gelasio II aveva preferito Ponzio e predetto la sua elezione; Ponzio era un candidato molto pi\u00f9 conciliante, propenso a negoziare una soluzione per la lotta per le investiture. Due racconti, in particolare, quelli di Bernardo di Carrion e di Gaufrid di Vigois- forniscono dei dettagli sull'elezione di Guy, sottolineando l'importanza del suo noto atteggiamento conflittuale verso Enrico V e la sua potente famiglia, la dinastia salica.\nConseguenze.\nAl momento della sua elezione, Guy era in compagnia della sua milizia, che provoc\u00f2 dei disordini quando apprese della sua elezione, entrando nella sala dell'elezione e spogliandola con violenza, secondo la Historia Compostelana.\nCallisto II si mosse verso Sutri, la sede del suo avversario, l'antipapa Gregorio VIII, nominato da Enrico V, e assedi\u00f2 la citt\u00e0 per otto giorni, fino alla consegna del rivale. Callisto II poi lo imprigion\u00f2 nel Settizonio: il rivale sarebbe stato spostato da monastero in monastero fino alla sua morte avvenuta nel 1137."}
{"id": "5821175", "revid": "583609", "url": "https://it.wikipedia.org/wiki?curid=5821175", "title": "Jasmine Cephas Jones", "text": "Biografia.\nJasmine \u00e8 figlia dell'attore Ron Cephas Jones e della cantante jazz Kim Lesley, \u00e8 nata a Londra e cresciuta a Brooklyn. Ha frequentato la Fiorello H. LaGuardia High School. Nel 2015 debutta nell'Off-Broadway con il musical \"Hamilton\", in cui interpreta Maria Reynolds e Margarita \"Peggy\" Schuyler Van Rensselaer; nello stesso anno debutta a Broadway nella stessa parte. Per la sua performance vocale nell'album del musical, l'attrice ha vinto il Grammy Award al miglior album di un musical teatrale.\nVita privata.\nCephas Jones \u00e8 stata fidanzata dal 2018 al 2021 con Anthony Ramos, suo collega in \"Hamilton\"."}
{"id": "5821179", "revid": "123361496", "url": "https://it.wikipedia.org/wiki?curid=5821179", "title": "Mario Martinez", "text": "Avvocato, \u00e8 stato consigliere comunale ad Acireale, assessore regionale e deputato dell'ARS ed infine senatore socialista nella IV legislatura della Repubblica Italiana. Suo stretto collaboratore fu il gi\u00e0 consigliere comunale acese e politico socialista Ambrogio Bonaventura."}
{"id": "5821184", "revid": "599013", "url": "https://it.wikipedia.org/wiki?curid=5821184", "title": "Wang Sheng", "text": ""}
{"id": "5821200", "revid": "1869172", "url": "https://it.wikipedia.org/wiki?curid=5821200", "title": "Christopher Jackson", "text": "Biografia.\nHa studiato all'American Music and Dramatic Academy. Ha recitato e cantato in diversi musical e operette, tra cui \"Il Re Leone\" (Broadway, 2005), \"Candide\" (New York, 2005), \"Patience\" (New York, 2005), \"In the Heights\" (Off Broadway, 2007; Broadway, 2008), \"Dreamgirls\" (St. Louis, 2012), \"After Midnight\" (Broadway, 2012), \"Holler If Ya Hear Me\" (Broadway, 2014) e \"Hamilton\" (Off Broadway e Broadway, 2015). Ha recitato in diverse serie TV, tra cui \"The Good Wife e Bull\", ed ha composto parte della colonna sonora per \"Sesame Street\"."}
{"id": "5821204", "revid": "1762097", "url": "https://it.wikipedia.org/wiki?curid=5821204", "title": "Concilio di Guastalla", "text": "Il Concilio di Guastalla del 22 ottobre 1106 venne convocato e presieduto da Papa Pasquale II per affrontare il rapporto con l'antipapa Clemente III, arcivescovo di Ravenna e i problemi legati alla lotta per le investiture. Il papa fu scortato dalla Toscana a Guastalla dalla contessa Matilde di Canossa in persona e il concilio ebbe luogo fino al 27 ottobre alla presenza di cento vescovi (tra i quali Ugo di Mantova) verosimilmente nella basilica di San Pietro e Paolo di Pieve di Guastalla, rientrante nei domini di Matilde.\nUn decennio prima, la contessa Matilde fece condurre a Guastalla papa Urbano II per un sinodo tenutosi nella stessa chiesa romanica, in preparazione del solenne Concilio di Piacenza del 1095, che stabil\u00ec i simboli dei militi crociati."}
{"id": "5821206", "revid": "3732", "url": "https://it.wikipedia.org/wiki?curid=5821206", "title": "Elezione papale del 1124", "text": "Lelezione papale del 1124 si svolse tra il 13 e il 15 dicembre 1124, in seguito alla morte di Callisto II. Dopo un iniziale contrasto tra due fazioni contrapposte, a sostegno dei candidati Teobaldo Boccapecora e Lamberto Scannabecchi, alla fine prevalse il secondo che assunse il nome pontificale di Onorio II.\nSvolgimento.\nPapa Callisto II mor\u00ec il 13 dicembre 1124 e venne sepolto il giorno successivo nella Basilica del Laterano accanto alla tomba di Pasquale II. Inizialmente, la maggior parte dei cardinali sostenne l'elezione del cardinale Sasso, del titolo di S. Stefano al Monte Celio. I cardinali abbandonarono poi tale candidatura e all'unanimit\u00e0 elessero il cardinale Teobaldo Boccapecora, del titolo di S. Anastasia, che prese il nome di Celestino II. \nIl nuovo papa era stato appena rivestito delle insegne pontificali, quando Roberto Frangipani e i suoi uomini armati fecero irruzione nella chiesa di S. Pancrazio al Laterano, dove si stava cantando un Te Deum per celebrare l'elezione. Frangipani impose l'elezione del cardinale Lamberto Scannabecchi, Can. Reg. di Sant'Agostino, vescovo di Ostia, decano del Sacro Collegio dei Cardinali, che aveva in precedenza sostenuto l'elezione di Celestino II. A Scannabecchi venne imposto il nome pontificale di Onorio II. \nDurante la lotta tra le due fazioni che ne segu\u00ec, Celestino II rimase gravemente ferito: il giorno successivo si dimise a favore di Papa Onorio II per evitare uno scisma. Onorio II accett\u00f2 definitivamente il pontificato dopo che ebbe luogo una nuova elezione. Dal momento che Celestino II non venne consacrato o incoronato, il suo nome non compare nella lista dei papi, ma non dovrebbe essere considerato un antipapa, perch\u00e9 la sua elezione fu regolare e legittima."}
{"id": "5821207", "revid": "767487", "url": "https://it.wikipedia.org/wiki?curid=5821207", "title": "Zolt\u00e1n Dr\u00f3th", "text": ""}
{"id": "5821208", "revid": "62748", "url": "https://it.wikipedia.org/wiki?curid=5821208", "title": "Lamberto Scannabecchi", "text": ""}
{"id": "5821212", "revid": "76963", "url": "https://it.wikipedia.org/wiki?curid=5821212", "title": "Frederick Worlock", "text": "Nel 1924 spos\u00f2 l'attrice Elsie Ferguson, da cui divorzi\u00f2 nel 1930.\nMor\u00ec nel 1973, a 86 anni per un'ischemia cerebrale."}
{"id": "5821220", "revid": "2034938", "url": "https://it.wikipedia.org/wiki?curid=5821220", "title": "Il clan di Charlie Chan", "text": "Il clan di Charlie Chan (\"The Amazing Chan and the Chan Clan\") \u00e8 una serie animata prodotta dalla Hanna-Barbera e animata dalla Eric Porter Studios in Australia. Il cartone \u00e8 andato in onda negli Stati Uniti su CBS dal 9 settembre al 30 dicembre 1972, mentre in Italia su Rete 4 all'interno del contenitore \"Ciao Ciao\" dal 21 novembre al 21 dicembre 1979.\nTrama.\nCharlie Chan \u00e8 il famoso detective cinese creato dallo scrittore Earl Derr Biggers nel 1925, protagonista di una serie di romanzi che hanno ispirato numerosi film, un telefilm, fumetti, e infine questa serie animata.\nCharlie Chan \u00e8 affiancato dai suoi dieci figli (Henry, Alan, Stanley, Suzie, Mimi, Tom, Anne, Flip, Nancy e Scooter) che chiama generalmente \u201cFiglio Numero Uno\u201d, \u201cFiglio Numero Due\u201d ecc... in base all'ordine cronologico. Non meno importante \u00e8 il cane Chu-Chu, che prende parte attivamente alle indagini del clan.\nI figli pi\u00f9 grandi hanno una band musicale che si esibisce in ogni episodio e guidano un camper iper-tecnologico che pu\u00f2 trasformarsi in svariati mezzi di trasporto.\nOgnuno di loro d\u00e0 il suo apporto alle indagini, sempre dopo essersi cacciati ripetutamente nei guai, ma alla fine \u00e8 sempre Charlie Chan che risolve il caso. \nCuriosit\u00e0.\nNel doppiaggio originale americano Charlie Chan ha la voce di Keye Luke, che nei film degli anni '30-'40 interpret\u00f2 la parte del Figlio Numero Uno.\nIl cane Chu-Chu ha invece la voce di Don Messick, doppiatore ufficiale di Scooby Doo.\nInfine Anne Chan ha la voce di un'allora giovanissima Jodie Foster."}
{"id": "5821221", "revid": "31886", "url": "https://it.wikipedia.org/wiki?curid=5821221", "title": "P/2001 Q11 NEAT", "text": ""}
{"id": "5821225", "revid": "767487", "url": "https://it.wikipedia.org/wiki?curid=5821225", "title": "Proteina basica della mielina", "text": "La proteina basica della mielina \u00e8 una proteina estrinseca della guaina mielinica.\n\u00c8 stata identificata come uno dei principali bersagli del sistema autoimmune nella patogenesi della placca attiva tipica della sclerosi multipla. un farmaco, il glatiramer, \u00e8 attualmente impiegato in questa patologia, dove agisce come una sorta di \"decoy receptor\" per bloccare gli autoanticorpi causa di malattia."}
{"id": "5821233", "revid": "767487", "url": "https://it.wikipedia.org/wiki?curid=5821233", "title": "C'era una volta (film 2008)", "text": "C'era una volta (\"Era uma vez...\") \u00e8 un film del 2008, diretto da Breno Silveira.\nIl film racconta una storia d'amore apparentemente impossibile nel Brasile di oggi, violento e segnato da profondissime divisioni sociali.\nTrama.\nNella favela di Cantagalo a Rio de Janeiro D\u00e9 ha visto uccidere il fratello Beto da un piccolo spacciatore locale, Lattefreddo, e per vendicarlo ruba una pistola finendo per causare l'arresto del fratello maggiore Carlone.\nDieci anni pi\u00f9 tardi D\u00e9 lavora in un chiosco sulla spiaggia di Ipanema. Si innamora di Nina, una ragazza che abita nel lussuoso palazzo che si trova proprio di fronte al suo chiosco. Una sera assiste ad una violenta lite tra Nina e il suo ragazzo che la lascia. D\u00e9, vedendola scossa la segue e la protegge da una possibile aggressione da parte di alcuni balordi. In seguito cerca di farsi notare dalla ragazza fin quando una sera sulla spiaggia lei gli d\u00e0 un bacio. Subito dopo per\u00f2 scopre che lui si \u00e8 presentato per quello che non \u00e8 e lo lascia.\nDa quel momento per\u00f2 comincer\u00e0 a notare quel ragazzo che prima ignorava e sar\u00e0 lei a volerlo ricontattare. I due cominciano a frequentarsi e ad amarsi. Lei entra per la prima volta in una favela ma poi deve fare i conti con il padre che dapprima li osteggia poi accetta D\u00e9, nonostante la sua estrazione, per l'amore verso la figlia cui \u00e8 legatissimo.\nUn giorno Carlone si ripresenta a D\u00e9 che ovviamente \u00e8 felicissimo di rivederlo. Questo finch\u00e9 non capisce quanto il fratello sia cambiato. Carlone, pesantemente vessato in carcere, ha reagito addirittura uccidendo un uomo. La sua pena si \u00e8 dunque inasprita ed ora \u00e8 fuori da evaso e, intenzionato a vendicare Beto, uccide e rimpiazza Lattefreddo, diventando il nuovo boss della favela.\nD\u00e9 \u00e8 sconvolto ma non pu\u00f2 frenare Carlone che si atteggia a boss benefattore ma in realt\u00e0 ha il problema di risarcire chi l'aveva aiutato ad evadere.\nNina sostiene D\u00e9 in tutto ma la situazione, ormai pesantissima, convince entrambi a scappare nel nord-est per rifarsi una vita lontana dalle beghe e dai pregiudizi che li stanno schiacciando.\nDisobbedendo al padre, Nina si reca nella favela per partecipare all'ultima festa prima dell'addio. La ragazza per\u00f2 viene rapita e quando D\u00e9 va a chiedere aiuto al fratello scopre che \u00e8 proprio lui ad averla sequestrata con l'intento di ricavare i soldi necessari per evitare il suo tracollo. D\u00e9 non accetta scuse e dopo aver liberato Nina ha una colluttazione con Carlone che, gravemente ferito, lo lascia comunque scappare.\nIntanto per i media \u00e8 stato D\u00e9 a rapire Nina cos\u00ec per i due che vogliono fuggire diventa un'impresa anche solo raggiungere il chiosco sulla spiaggia per recuperare i soldi necessari per scappare. Accerchiati dalla polizia, D\u00e9 temendo di venire ucciso decide di uscire allo scoperto fingendo di minacciare Nina per poi arrendersi. Ma appena libera la ragazza parte un colpo che lo colpisce in pieno petto. Nina, disperata, reagisce puntando l'arma verso i poliziotti sparando all'impazzata, determinando l'immediata reazione di questi che la freddano lasciandola a terra, accanto al suo amore \"impossibile\".\nProduzione.\nPrima dei titoli di coda viene spiegato come il film, attraverso una storia di fantasia, abbia l'intento di porre attenzione su realt\u00e0 come quelle della favela di Cantagalo segnate dalla povert\u00e0 e dalla violenza, nelle quali sono rari gli esempi di emancipazione. Uno di questi riguarda l'attore Thiago Martins, il protagonista e il promotore della realizzazione di questo film.\nAvrebbe dovuto essere il primo film di Bruno Silveira ma ottenne finanziamenti solo dopo il successo di \"2 Filhos de Francisco\" del 2005."}
{"id": "5821244", "revid": "300067", "url": "https://it.wikipedia.org/wiki?curid=5821244", "title": "Nea Kifisia BC", "text": ""}
{"id": "5821245", "revid": "21880", "url": "https://it.wikipedia.org/wiki?curid=5821245", "title": "Adenomus dasi", "text": ""}
{"id": "5821251", "revid": "123397927", "url": "https://it.wikipedia.org/wiki?curid=5821251", "title": "Albion (videogioco)", "text": "Albion \u00e8 un videogioco di ruolo sviluppato da Blue Byte Software e pubblicato nel 1995 per MS-DOS. Nel 2015 Ubisoft ha distribuito una versione per Microsoft Windows del gioco tramite GOG.com.\nTrama.\nAmbientato nel 2227, il protagonista del gioco \u00e8 Tom Driscoll, pilota del veicolo spaziale \"Toronto\" di propriet\u00e0 della compagnia DDT, che vuole sfruttare i giacimenti presenti in un pianeta situato in un lontano sistema solare."}
{"id": "5821252", "revid": "287204", "url": "https://it.wikipedia.org/wiki?curid=5821252", "title": "A.E. Neas Kifisias", "text": ""}
{"id": "5821253", "revid": "125541051", "url": "https://it.wikipedia.org/wiki?curid=5821253", "title": "Elezione papale del 1143", "text": "L\u2019elezione papale del 1143 venne convocata a seguito della morte di papa Innocenzo II e si concluse con l'elevazione alla Cattedra di Pietro di papa Celestino II.\nSvolgimento.\nL'elezione, iniziata il 24 settembre 1143, dur\u00f2 due giorni. Il cardinale Guido Guelfucci di Citt\u00e0 di Castello venne eletto papa col nome di Celestino II.\nIl Collegio cardinalizio era formato da trenta porporati: sei cardinali vescovi, dodici cardinali preti e dodici cardinali diaconi. Almeno otto di essi furono assenti. Quindi presero parte all'elezione al massimo 22 cardinali. Di essi, uno era stato creato da Pasquale II, uno da Onorio II, due Callisto II e i rimanenti 18 da Innocenzo II."}
{"id": "5821254", "revid": "348618", "url": "https://it.wikipedia.org/wiki?curid=5821254", "title": "Prince Naseem Hamed", "text": ""}
{"id": "5821256", "revid": "287204", "url": "https://it.wikipedia.org/wiki?curid=5821256", "title": "Miguel Angel Cotto", "text": ""}
{"id": "5821257", "revid": "124123", "url": "https://it.wikipedia.org/wiki?curid=5821257", "title": "Armando Libianchi", "text": "Biografia.\nNato a Roma \u00e8 stato un attore italiano apparso in alcune pellicole degli anni quaranta e primi anni cinquanta.\nAttivo anche nell'avanspettacolo, \u00e8 ricordato per essere autore insieme a Luigi Granozio, nel 1947, di \"Roma forestiera\", una canzone nostalgica romana che, negli anni successivi, fu cantata tra gli altri da Gabriella Ferri, Lando Fiorini, Sergio Centi e Claudio Villa (che ebbe la prima scrittura proprio da Libianchi). Nel 1944 ha scritto la monografia \"La colomba de la pace\"."}
{"id": "5821258", "revid": "155634", "url": "https://it.wikipedia.org/wiki?curid=5821258", "title": "Coppa Titano 2015-2016", "text": "La Coppa Titano 2015-2016 \u00e8 la 58\u00aa edizione della coppa nazionale Sanmarinese. Il torneo \u00e8 iniziato il 15 settembre 2015.\nFormula.\nLe quindici squadre del campionato sammarinese sono state divise in quattro gironi. Le prime due squadre di ogni gruppo si qualificano alla fase finale a eliminazione diretta."}
{"id": "5821282", "revid": "827882", "url": "https://it.wikipedia.org/wiki?curid=5821282", "title": "Fira de Barcelona", "text": "Fira de Barcelona \u00e8 l'istituzione fieristica di Barcellona e una tra le pi\u00f9 importanti d'Europa. Ogni anno organizza numerosi eventi e congressi che riuniscono molte aziende di diversi settori economici per esporre novit\u00e0, scambiare conoscenze ed esperienze e promuovere affari.\nDati principali.\nLa Fira gestisce un programma di 70 eventi (semestrali, annuali, biennali, triennali e quadriennali) che coinvolgono 30.000 aziende (in modo diretto o per rappresentanza) e 2,5 milioni di visitatori. \u00c8 il principale organizzatore di eventi industriali professionali della Spagna e 15 di questi hanno rilevanza internazionale primaria. Fira produce un giro d'affari stimato in 2,5 miliardi di euro.\nStoria.\nFira trae origine dall'Esposizione Universale del 1888, in occasione della quale venne realizzato il polo fieristico del Parc de la Ciutadella.\nLa prima Fiera Espositiva di Barcellona propriamente detta si svolse nell'ottobre 1920 al Palau de Belles Arts del Parc de la Ciutadella e si ripet\u00e9 con cadenza annuale fino al 1925. In occasione dell'Esposizione Internazionale del 1929, lo svolgimento delle manifestazioni fieristiche fu trasferito nelle nuove installazioni realizzate appositamente sul Montju\u00efc, che fu anche la sede di tale evento mondiale.\nNel 1932 si costitu\u00ec ufficialmente la societ\u00e0 di utilit\u00e0 pubblica \"Fira Internacional de Barcelona\". Nel 1933 vi fu l'avvio di una nuova fase che si interruppe nel 1936 a causa dello scoppio della guerra civile. Le attivit\u00e0 ripresero solo nel 1942, sotto il nome di \"Fira Oficial i Internacional de Mostres de Barcelona\", e da allora sono proseguite fino al giorno d'oggi seguendo le evoluzioni del mercato e dell'industria.\nNel 2000 la Generalitat de Catalunya entr\u00f2 a far parte degli organi di governo della societ\u00e0 Fira, insieme all'Ajuntament e alla Camera di Commercio di Barcellona. Nel 2010 fu stilato un piano strategico, denominato \"nuova proposta di valore\", per anticipare le esigenze del mercato sulla base del rafforzamento del posizionamento degli eventi, per potenziare l'innovazione e la conoscenza e per dare un nuovo impulso al commercio internazionale.\nNel 2013 il consorzio ha realizzato un guadagno lordo di 10 milioni di euro.\nPoli espositivi.\nFira de Barcelona dispone di 400.000 metri quadri lordi di superficie espositiva, una tra le maggiori d'Europa, suddivisa tra due poli: quello storico del Montju\u00efc e quello pi\u00f9 recente e moderno della Gran Via a L'Hospitalet de Llobregat, opera dell'architetto Toyo Ito.\nEventi.\nGli eventi principali ospitati da Fira de Barcelona sono: Mobile World Congress; Alimentaria; EIBTM, Salone professionale dell'industria dei viaggi di affari, congressi e incentivi; Carbon Expo; Salone Internazionale della piscina; Hostelco, Salone Internazionale degli allestimenti per ristoranti, alberghi e grandi cucine; Construmat; Expoquimia, Equiplast e Eurosurfas; Barcelona Bridal Week \u2013 Noviaespa\u00f1a; Graphispag; Salone Internazionale dell'automobile; Salone nautico internazionale di Barcellona; Smart City Expo World Congress; Seafood Barcelona.\nA questi eventi si aggiungono, tra gli altri, Bizbarcelona, il Salone degli impresari e imprenditori; Barcelona Meeting Point; il Salone Internazionale della logistica (SIL); il Salone Internazionale del turismo in Catalogna; MIHealth; il Salone Internazionale del fumetto di Barcellona; il Salone dell'insegnamento e Caravaning.\nTra gli eventi del passato organizzati dalla Fira figuravano Sonimag, dedicato alla televisione e alla fotografia; Informat, salone di informatica e telecomunicazioni e Cimatica, salone della rob\u00f2tica e della produzione industriale.\nAttivit\u00e0 internazionali.\nFira de Barcelona \u00e8 rappresentata tramite delegazioni in 43 nazioni e lavora per sviluppare nuove opportunit\u00e0 nel commercio internazionale, specialmente in Asia e America Latina, potenziando la partecipazione degli espositori ai saloni in concorrenza con gli altri paesi, replicando alcuni degli eventi tenuti a Barcellona e vendendo servizi, tecnologia, gestione e consulenze a altri organizzatori e gestori di poli fieristici.\nCongressi.\nFira de Barcelona ospita ogni anno numerosi congressi e attivit\u00e0 imprenditoriali, sociali, culturali e istituzionali sia nel polo di Montju\u00efc, presso il Palau de Congressos, che nel polo di Gran Via, presso il Centre de Convencions.\nFra gli altri eventi importanti, la Fira \u00e8 stata sede nel 2006 del Congresso Mondiale di cardiologia e nel 1999 e 2009 del Congresso Europeo di cardiologia, organizzati dalla Societ\u00e0 Europea di Cardiologia. Ha ospitato inoltre nel 2002 il 14\u00ba Congresso mondiale sull'AIDS, organizzato dall'International AIDS Society e la Convenzione Internazionale del Rotary Club a cura del Rotary International; nel 2009 l'incontro delle Nazioni Unite sui cambiamenti climatici e nel 2011 l'ITMA, il principale incontro mondiale della tecnologia e industria tessili.\nTrasporti.\nIl polo fieristico del Montju\u00efc \u00e8 servito da questi mezzi pubblici:\nIl polo fieristico di Gran Via da questi mezzi pubblici: "}
{"id": "5821283", "revid": "767487", "url": "https://it.wikipedia.org/wiki?curid=5821283", "title": "Creature dagli abissi", "text": "Creature dagli abissi \u00e8 un film horror fantascientifico del 1994 scritto e diretto da Alvaro Passeri (con lo pseudonimo di Al Passeri) e conosciuto anche col titolo Plankton. La regia del film \u00e8 talvolta erroneamente attribuita a Massimiliano Cerchi.\nTrama.\nUn gruppo di ragazzi dispersi in mare trova rifugio in una nave apparentemente deserta. L'imbarcazione ospita un bizzarro laboratorio scientifico in cui sono custoditi dei pesci ibernati. I ragazzi verranno contaminati da una sostanza misteriosa e cominceranno a mutare in mostruosi ibridi fra l'umano e l'anfibio.\nProduzione.\nTutti gli interni, le sequenze sulla barca e parte degli esterni sul mare sono stati girati a Roma, nei teatri di posa di propriet\u00e0 del regista Alvaro Passeri.\nDistribuzione.\nNegli Stati Uniti \u00e8 stato distribuito su DVD col titolo \"Creatures from the Abyss\".\nCritica.\nFantafilm lo definisce un \"rozzo fantahorror [...] che condisce situazioni prese a caso da varie pellicole del filone sulle metamorfosi [...] con lo splatter all'italiana pi\u00f9 dozzinale e raccapricciante.\""}
{"id": "5821284", "revid": "2138421", "url": "https://it.wikipedia.org/wiki?curid=5821284", "title": "Elezione papale del 1144", "text": "L\u2019elezione papale del 1144 venne convocata a seguito della morte di papa Celestino II e si concluse con l'elevazione alla Cattedra di Pietro di papa Lucio II.\nSvolgimento.\nL'elezione, iniziata l'8 marzo 1144, subito dopo la morte di Celestino II, si concluse il giorno successivo. Venne eletto Gerardo Caccianemici dell'Orso, dei Canonici Regolari di S. Maria di Reno (monastero di Lucca), cardinale di S. Croce in Gerusalemme. L'eletto prese il nome pontificale di Lucio II. \nQuarantadue cardinali presero parte a questa elezione: sei cardinali vescovi, ventuno cardinali preti e quindici cardinali diaconi."}
{"id": "5821290", "revid": "217591", "url": "https://it.wikipedia.org/wiki?curid=5821290", "title": "Nostra Signora di Banneux", "text": ""}
{"id": "5821291", "revid": "211345", "url": "https://it.wikipedia.org/wiki?curid=5821291", "title": "Fiera di Barcellona", "text": ""}
{"id": "5821296", "revid": "1149807", "url": "https://it.wikipedia.org/wiki?curid=5821296", "title": "Elezione papale del 1145", "text": "L\u2019elezione papale del 1145 venne convocata il giorno stesso della morte di papa Lucio II, presso la chiesa di San Cesareo in Palatio. Date le tragiche circostanze della morte del pontefice, colpito mentre attaccava con le milizie papali le forze del Senato Romano asseragliato in Campidoglio, l'elezione si svolse in tempi rapidissimi. Si concluse con l'elevazione alla Cattedra di Pietro di papa Eugenio III, al secolo Pietro Bernardo dei Paganelli di Montemagno, abate del monastero cistercense delle Tre Fontane a Roma, che non era membro del Sacro Collegio.\nCardinali elettori.\nNel febbraio 1145, c'erano probabilmente 43 cardinali, di cui probabilmente 7 erano in missione all'estero, e uno non era residente presso la Curia romana, quindi votarono un massimo di 35 cardinali:"}
{"id": "5821306", "revid": "1924342", "url": "https://it.wikipedia.org/wiki?curid=5821306", "title": "Ivan (cantante)", "text": "Ha rappresentato la Bielorussia all'Eurovision Song Contest 2016 con la canzone \"Help You Fly\" (\"Ti aiuto a volare\"). Avrebbe inoltre dovuto rappresentare la Russia all'Intervision 2015, ma l'evento non ebbe luogo.\nBiografia.\nNato a Homel' in Bielorussia, vive a Mosca in Russia. A otto anni inizia a prendere lezioni di canto e chitarra. Nel 2009 si trasferisce a San Pietroburgo dove fonda il suo gruppo rock \"Ivanov\", con cui registra quattro canzoni: \"\u041f\u0440\u043e\u0434\u043e\u043b\u0436\u0430\u044f \u043f\u0443\u0442\u044c\" (\"Continuando il percorso\"), \"\u0413\u0434\u0435\" (\"Altrove\"), \"\u041d\u0430 \u0432\u0441\u0442\u0440\u0435\u0447\u043d\u043e\u0439 \u043f\u043e\u043b\u043e\u0441\u0435\" (\"Sulla corsia opposta\") e \"\u0411\u0435\u043b\u0430\u044f \u0434\u0443\u0448\u0430\" (\"Anima bianca\").\nNel 2013 partecipa alla seconda stagione dello show televisivo russo \"\u0411\u0438\u0442\u0432\u0430 \u0445\u043e\u0440\u043e\u0432\" (Battaglia dei Cori), cantando nel coro di San Pietroburgo (diretto da Viktor Drobysh), che giunge al secondo posto.\nVince l'Eurofest e nel giugno 2014 il concorso \"Cinque Stelle\" a Jalta per la selezione dell'artista che avrebbe cantato all'Intervision 2015 (la cui edizione, 34 anni dopo l'ultima, fu annunciata per condannare la \"decadenza morale dell'occidente\" a seguito della vittoria di Conchita Wurst all'Eurovision 2014; in seguito il festival Intervision fu poi posticipato a data da destinarsi). Nel 2015 giunge al secondo posto nella trasmissione televisiva russa \"\u0413\u043b\u0430\u0432\u043d\u0430\u044f \u0441\u0446\u0435\u043d\u0430\" (\"Scena principale\").\nNel 2015, la televisione pubblica bielorussa annunci\u00f2 l'elenco dei dieci artisti che avrebbero partecipato alla selezione nazionale della Bielorussia all'Eurovision Song Contest 2016. Prima della serata finale, il cantante ha adottato lo pseudonimo di Ivan, il quale, a suo parere, rappresenterebbe il nome dell'eroe slavo Ivan e del cavaliere medievale Ivanhoe. Durante la finale del 22 gennaio 2016 ottiene 23.167 voti da parte degli spettatori, vincendo il concorso e conquistando cos\u00ec il diritto di rappresentare la Bielorussia all'Eurovision 2016. Ivan si \u00e8 esibito nella seconda semifinale dell'Eurovision, svolta il 12 maggio 2016 a Stoccolma, ma non si \u00e8 qualificato per la finale."}
{"id": "5821307", "revid": "2138421", "url": "https://it.wikipedia.org/wiki?curid=5821307", "title": "Elezione papale del 1153", "text": "L\u2019elezione papale del 1153 venne convocata a seguito della morte di papa Eugenio III, l'8 luglio 1153, e si concluse il giorno stesso con l'elevazione alla Cattedra di Pietro del cardinale Corrado della Suburra, dei Canonici Regolari Lateranensi, vescovo di Sabina. L'eletto assunse il nome pontificale di papa Anastasio IV.\nCardinali presenti.\nNel luglio 1153 il Sacro Collegio era composto probabilmente da 35 cardinali, ma non si sa quanti di loro abbiano partecipato alle elezioni. Sulla base dei dati sulle missioni legate all'estero di quest'anno e su altre funzioni svolte dai cardinali, si pu\u00f2 concludere che erano assenti almeno cinque porporati, quindi il numero massimo di elettori del successore di Eugenio III \u00e8 di 30. Sei elettori furono nominati da Innocenzo II, cinque da Celestino II, sette da Lucio II, uno da Pasquale II e gli altri undici da Eugenio III.\nCardinali assenti.\nAll'inizio di luglio 1153 erano assenti almeno cinque cardinali, tra cui quattro legati in missione all'estero e l'abate di Montecassino:"}
{"id": "5821310", "revid": "135224", "url": "https://it.wikipedia.org/wiki?curid=5821310", "title": "Massimiliano Mondello", "text": "Con i suoi 34 titoli assoluti \u00e8 stato il giocatore italiano di tennistavolo pi\u00f9 titolato di tutti i tempi, collezionando oltre 300 presenze in Nazionale assoluta.\nPalmares.\nHa vinto 10 titoli italiani individuali assoluti, 8 nel doppio maschile, 5 nel doppio misto, 11 scudetti nella serie A1.\nA livello internazionale \u00e8 stato medaglia d'argento di doppio con Lorenzo Nannoni ai Giochi del Mediterraneo del 1993; ha raggiunto con la Nazionale italiana il terzo posto nei Campionati mondiali del 2000 a Kuala Lumpur, risultato pi\u00f9 prestigioso mai raggiunto dall'Italia nel tennistavolo. A squadre ha raggiunto 2 finali e 2 semifinali di Coppa Campioni.\nPartecipazioni internazionali.\nGiochi olimpici.\nInoltre ha partecipato a 8 Campionati europei, 3 Giochi del Mediterraneo, 19 Pro Tour e 2 Coppe del Mondo WTC."}
{"id": "5821312", "revid": "767487", "url": "https://it.wikipedia.org/wiki?curid=5821312", "title": "Syndyoceras cooki", "text": "Il sindiocerato (Syndyoceras cooki) \u00e8 un mammifero artiodattilo estinto, appartenente ai protoceratidi. Visse nel Miocene inferiore (circa 23 \u2013 19 milioni di anni fa) e i suoi resti fossili sono stati ritrovati in Nordamerica. \nDescrizione.\nQuesto animale era piuttosto simile a un'antilope, ma era dotato di corna dalla disposizione molto particolare. \"Syndyoceras\" \u00e8 facilmente riconoscibile per il suo corno nasale a forma di V, formato da una sinfisi delle ossa mascellari. Al contrario di \"Synthetoceras\", in cui il corno nasale era fuso alla base e formava un lungo ramo biforcuto solo al suo termine, in \"Syndyoceras\" il corno era biforcato gi\u00e0 alla base. Vi erano inoltre lunghe corna frontali che si protendevano sopra le orbite curvando all'infuori per poi riconvergere verso il centro. I denti erano a corona bassa, e i premolari erano piuttosto grandi se confrontati con quelli di \"Synthetoceras\". Le zampe erano piuttosto robuste, e vi era poca riduzione delle ossa metacarpali laterali. \nClassificazione.\n\"Syndyoceras cooki\" venne descritto per la prima volta da Barbour nel 1905, sulla base di uno scheletro completo ben conservato, con tanto di cranio, rinvenuto in terreni del Miocene inferiore del Nebraska. Altri fossili furono poi ritrovati in Wyoming e di nuovo in Nebraska in terreni leggermente pi\u00f9 recenti. \n\"Syndyoceras\" fa parte dei protoceratidi, una famiglia di artiodattili tipici del Nordamerica; in particolare, questo animale faceva parte della sottofamiglia Synthetoceratinae, comprendente le forme pi\u00f9 derivate della famiglia. Sembra che \"Syndyoceras\" e l'affine ma tardivo \"Kyptoceras\" del Pliocene furono le forme pi\u00f9 basali tra i Synthetoceratinae. "}
{"id": "5821313", "revid": "22356", "url": "https://it.wikipedia.org/wiki?curid=5821313", "title": "Syndyoceras", "text": ""}
{"id": "5821315", "revid": "22356", "url": "https://it.wikipedia.org/wiki?curid=5821315", "title": "Paratoceras", "text": "Il paratocerato (gen. Paratoceras) \u00e8 un mammifero artiodattilo estinto, appartenente ai protoceratidi. Visse tra il Miocene inferiore e il Miocene superiore (circa 18 \u2013 10 milioni di anni fa) e i suoi resti fossili sono stati ritrovati in Nord e Centro America.\nDescrizione.\nQuesto animale, simile a un'antilope dalla struttura piuttosto robusta, era dotato di un cranio insolito. Erano infatti presenti grandi corna triangolari sopra gli occhi, ricurve all'indietro, e piccole protuberanze sopra le ossa mascellari. La caratteristica pi\u00f9 insolita, per\u00f2, era data da un corno occipitale che sporgeva dalla parte posteriore del cranio, biforcuto e vagamente simile a un'elica. I premolari erano grandi e non ridotti, mentre i molari erano a corona bassa (brachiodonti), anche se non quanto quelli degli altri protoceratidi. La cresta sagittale era pi\u00f9 bassa rispetto a quella di altre forme simili come \"Protoceras\". L'ulna era gracile ed era fusa per gran parte della sua lunghezza con il radio.\nClassificazione.\n\"Paratoceras\" venne descritto per la prima volta nel 1937 da Frick, che ne descrisse una mandibola frammentaria. Di questo animale si conoscono cinque specie: la specie tipo (P. macadamsi) del Texas, P. tedfordi del Messico, P. wardi del Texas e di Panama, P. orarius e P. coatesi del Panama. \n\"Paratoceras\" fa parte dei protoceratidi, un gruppo di artiodattili nordamericani probabilmente affini ai camelidi. In particolare, \"Paratoceras\" sembrerebbe essere stato particolarmente affine al genere \"Protoceras\", pi\u00f9 antico e meno specializzato."}
{"id": "5821317", "revid": "586080", "url": "https://it.wikipedia.org/wiki?curid=5821317", "title": "Elezione papale del 1241", "text": "L\u2019elezione papale del 1241 venne convocata a seguito della morte di papa Gregorio IX e si concluse con l'elevazione alla Cattedra di Pietro di papa Celestino IV.\nSvolgimento.\nL'elezione inizi\u00f2 un mese dopo la morte di papa Gregorio IX (avvenuta il 22 agosto 1241) e si protrasse per pi\u00f9 di un mese, terminando il successivo 25 ottobre. Si svolse in un periodo drammatico per la Chiesa di Roma, che la vedeva contrapposta al potere imperiale in una lotta che stava attraversando il suo culmine. Durante il periodo della sede vacante i cardinali in vita erano tredici o quattordici tuttavia, Giacomo da Pecorara e Oddone di Monferrato erano prigionieri dell'imperatore Federico II di Svevia; un terzo, Tommaso da Capua, viene conteggiato tra i partecipanti ma era probabilmente gi\u00e0 morto nel 1239. \nI rimanenti appena undici cardinali vennero confinati nella dura clausura del Septizonio dal senatore di Roma Matteo Rosso Orsini. In condizioni igienico-sanitarie assai precarie, e dopo una fallita mediazione con l'imperatore per la restituzione dei due porporati trattenuti prigionieri, i cardinali impiegarono pi\u00f9 di un mese per raggiungere il consenso. Non riuscendo ad accordarsi su un valido candidato, i voti confluirono sul vecchio e malandato Goffredo Castiglioni, che assunse il nome pontificale di Celestino IV.\nTuttavia il pontificato del neoeletto sarebbe durato appena diciassette giorni, in quanto, gi\u00e0 gravemente malato, Celestino IV mor\u00ec lasciando la Chiesa nel caos. I cardinali si dispersero per timore di ritorsioni da parte di Federico II e la sede vacante dur\u00f2 quasi un anno e mezzo."}
{"id": "5821325", "revid": "1543377", "url": "https://it.wikipedia.org/wiki?curid=5821325", "title": "Charles Johnson (giocatore di football americano 1986)", "text": "Biografia.\nCarolina Panthers.\nJohnson fu scelto nel corso del terzo giro (83\u00ba assoluto) del Draft NFL 2007 dai Carolina Panthers. Nella sua stagione da rookie gioc\u00f2 sporadicamente, chiuso dai veterani Julius Peppers e Mike Rucker. L'anno seguente disput\u00f2 tutte le 16 partite. Col ritir\u00f2 di Rucker e un anno di esperienza in pi\u00f9 mise a segno 25 tackle, 6 sack e forz\u00f2 un fumble.\nIl 2010 fu il primo anno da titolare di Johnson dopo l'addio di Julius Peppers, salendo a 11,5 sack (ottavo miglior risultato della lega), 62 placcaggi e un fumble forzato. A fine anno firm\u00f2 un nuovo contratto di sei anni del valore di 72 milioni di dollari, di cui 32 milioni garantiti Il 2012 fu l'anno migliore della carriera a livello statistico per Johnson, che termin\u00f2 con i nuovi primati personali in sack (12,5) e fumble forzati (7).\nIl 29 settembre 2015, Johnson fu inserito in lista infortunati. Torn\u00f2 nel roster attivo un mese dopo. concluse la stagione regolare con un solo sack. I Panthers terminarono col miglior record della lega, 15-1, giungendo fino al Super Bowl 50, perso per 24-10 contro i Denver Broncos.\nDopo essere stato svincolato dalla squadra per alleggerire il salary cap nel marzo 2016, rifirm\u00f2 pochi giorni dopo un contratto annuale del valore di 3 milioni di dollari."}
{"id": "5821342", "revid": "1226", "url": "https://it.wikipedia.org/wiki?curid=5821342", "title": "Conclave del gennaio 1276", "text": "Il conclave del gennaio 1276 venne convocato a seguito della morte di papa Gregorio X e si concluse con l'elevazione alla Cattedra di Pietro di papa Innocenzo V.\nSvolgimento.\nQuello successivo alla morte di papa Gregorio X fu il primo conclave che si svolse secondo la costituzione papale \"Ubi Periculum\". Si tenne nella Cattedrale di San Pietro ad Arezzo, tra il 21 e il 22 gennaio 1276, venti giorni dopo la morte del papa. Il cardinale Pierre de Tarentaise venne eletto papa col nome di Innocenzo V. Sedici erano i cardinali in vita all'apertura della Sede Vacante: uno, Bernard Ayglier, si era ritirato da anni a vita claustrale, mentre due, Simon de Brion e Giovanni Gaetano Orsini, non riuscirono a partecipare all'elezione."}
{"id": "5821348", "revid": "30610", "url": "https://it.wikipedia.org/wiki?curid=5821348", "title": "Pierre de Tarentaise", "text": ""}
{"id": "5821350", "revid": "123823644", "url": "https://it.wikipedia.org/wiki?curid=5821350", "title": "Jiang Kun", "text": ""}
{"id": "5821360", "revid": "729019", "url": "https://it.wikipedia.org/wiki?curid=5821360", "title": "Ornel Gega", "text": "Biografia.\nNato ad Alessio, in Albania, ma cresciuto in Italia a Treviso fin dall'et\u00e0 di 9 anni, Gega crebbe nelle giovanili del , in cui entr\u00f2 a 15 anni, per poi passare in quelle del .\nIl debutto in Eccellenza avvenne nel 2010-11 nelle file del , squadra con cui, al primo anno da professionista, si aggiudic\u00f2 il titolo di campione d'Italia; successivamente fu \"permit player\" per il , pur continuando a militare a Padova.\nNel 2013 fu convocato nell' che prese parte alla Nations Cup 2013 e, in quello stesso anno, si trasfer\u00ec al .\nDopo un biennio a Mogliano il riacquist\u00f2 Gega a partire dalla stagione di Pro12 2015-16; in occasione del Sei Nazioni 2016 il C.T. della Nazionale italiana Jacques Brunel convoc\u00f2 Gega insieme ad altri esordienti provenienti dall'Eccellenza e lo schier\u00f2 al debutto di competizione a Saint-Denis contro la , in una partita che l' perse 21-23.\nGega mantenne il posto in Nazionale con l'avvento della gestione tecnica O'Shea e, durante il \"tour\" 2016 nelle Americhe, realizz\u00f2 anche i suoi primi punti, due mete nel \"test match\" contro gli , replicate poi una settimana pi\u00f9 tardi contro il , confermandosi anche nei \"test\" autunnali e il successivo Sei Nazioni.\nCon un comunicato la societ\u00e0 Benetton Treviso ha ufficializzato il giorno 20 gennaio 2020 il ritiro di Gega dall'attivit\u00e0 agonistica, a seguito di un infortunio del 2017 e le relative complicazioni post operatorie."}
{"id": "5821361", "revid": "767487", "url": "https://it.wikipedia.org/wiki?curid=5821361", "title": "Norman Deeley", "text": "Biografia.\nSuo figlio Andy Deeley \u00e8 stato a sua volta calciatore professionista, ed ha giocato nella Nazionale neozelandese.\nCaratteristiche tecniche.\nGiocava come ala destra.\nCarriera.\nClub.\nHa esordito nella massima serie inglese con la maglia del nel corso della stagione 1951-1952. Ha giocato ininterrottamente in massima serie con i \"Wolves\" per complessive undici stagioni, vincendovi sette trofei (tre campionati, una FA Cup e tre Charity Shield). Ha segnato 66 reti in 206 partite nella massima serie inglese.\nDal 1962 al 1964 ha giocato nel Leyton Orient (in massima serie nella stagione 1962-1963 ed in seconda serie l'anno seguente). In seguito ha giocato a livello dilettantistico con Worcester City, Bromsgrove Rovers e Darlaston, ritirandosi definitivamente nel 1974.\nNazionale.\nNel 1959 ha giocato 2 partite con la nazionale inglese."}
{"id": "5821363", "revid": "22356", "url": "https://it.wikipedia.org/wiki?curid=5821363", "title": "Protoceratidae", "text": "I protoceratidi (Protoceratidae) sono una famiglia di mammiferi artiodattili forse appartenenti ai tilopodi. Vissero tra l'Eocene medio e il Pliocene inferiore (circa 45 \u2013 4 milioni di anni fa) e i loro resti fossili sono stati ritrovati in Nordamerica. \nDescrizione.\nQuesti animali erano vagamente simili ad antilopi, ma solitamente possedevano grandi corna ossee nasali. Molti protoceratidi possedevano corna sopra le orbite, sul rostro, e a volte anche sulle ossa parietali e sull'occipite. Ad esempio, \"Protoceras\" era dotato di larghe corna simili a flange sopra le mascelle e di corte corna sopra le orbite e i parietali, mentre \"Paratoceras\" possedeva corna ricurve sopra le orbite e una sorta di corno biforcuto simile a un'elica sull'occipite. Altre forme come \"Syndyoceras\" e \"Synthetoceras\", invece, erano caratterizzate da un corno nasale a forma di Y o di V a forma di fionda, e da due corna lunghe sopra le orbite. \nLa maggior parte dei protoceratidi possedeva ossa nasali molto arretrate, e ci\u00f2 suggerisce che questi animali avevano labbra muscolose e prensili o forse una corta proboscide. Molari e premolari dei protoceratidi erano a corona piuttosto bassa e bunoselenodonti, mentre i molari superiori erano molto pi\u00f9 ampi che lunghi, con un \"cingulum\" linguale sviluppato, parastili e mesostili. I maschi erano dotati di canini superiori molto lunghi, e i primi premolari erano a forma di canino e separati dagli altri denti da diastemi. La mandibola era caratterizzata da un processo coronoide corto, e la sinfisi mandibolare era ricurva verso il basso. Rispetto alla maggior parte degli artiodattili selenodonti, sembra che le zampe dei protoceratidi fossero relativamente corte e poco specializzate, con radio e ulna chiaramente separati, cos\u00ec come cuboide e navicolare. I metapodi, inoltre, non erano fusi in un osso cannone. Queste caratteristiche suggeriscono che i protoceratidi non fossero animali corridori come invece molti cammelli e ruminanti, ma che vivessero in terreni paludosi o di densi cespugli, dove la velocit\u00e0 non era un fattore critico di successo evolutivo. \nClassificazione.\nI protoceratidi sono a volte considerati una famiglia di artiodattili tilopodi, non lontani dall'origine dei camelidi. Si svilupparono nel corso dell'Eocene medio, ma le prime forme non erano caratterizzate dalle insolite appendici craniche e sono note solo tramite fossili incompleti; \u00e8 difficile distinguere queste forme arcaiche da altri artiodattili dell'epoca, come gli Hypertragulidae e i Leptomerycidae, e alcune forme furono attribuite ai camelidi. Solo le caratteristiche dentarie hanno permesso ai paleontologi di classificare queste forme tra i protoceratidi. Tra le forme pi\u00f9 arcaiche si ricordano \"Leptoreodon\" e \"Leptotragulus\"; altre forme leggermente pi\u00f9 derivate erano \"Poabromylus\", \"Heteromeryx\" e \"Toromeryx\". Nel corso dell'Oligocene visse il genere eponimo \"Protoceras\", che svilupp\u00f2 una serie di brevi appendici craniche e che fu all'origine del bizzarro \"Paratoceras\" del Miocene. Nel corso di questo periodo si evolvettero i Synthetoceratinae, comprendenti forme specializzate quali \"Syndyoceras\", \"Synthetoceras\" e \"Lambdoceras\". L'ultimo protoceratide noto \u00e8 \"Kyptoceras\" del Pliocene inferiore.\nProtoceratidae\nPaleobiologia.\nI primi protoceratidi (come \"Leptoreodon\") dovevano essere animali erbivori poco specializzati che vivevano nelle foreste; forme leggermente pi\u00f9 derivate, come \"Heteromeryx\" e \"Pseudoprotoceras\", mostrano un arretramento delle ossa nasali che indicherebbe lo sviluppo di un labbro prensile o una breve proboscide, utile per procurarsi il cibo costituito da fogliame. Il clima via via pi\u00f9 asciutto port\u00f2 allo sviluppo di forme come \"Protoceras\", che viveva in foreste e boschi di piccole dimensioni, lungo i fiumi. Questo habitat doveva essere anche quello dei successivi protoceratidi derivati (Synthetoceratinae) del Miocene, come indicato dalla loro morfologia e da analisi degli isotopi. L'unico genere adattatosi forse a un differente modo di vita \u00e8 \"Lambdoceras\", dotato di un muso molto pi\u00f9 stretto dei suoi simili."}
{"id": "5821365", "revid": "586080", "url": "https://it.wikipedia.org/wiki?curid=5821365", "title": "Elezione papale del settembre 1276", "text": "Il conclave del settembre 1276 venne convocato a seguito della morte di papa Adriano V e si concluse con l'elevazione alla Cattedra di Pietro di papa Giovanni XXI.\nAntefatti.\nIl conclave di settembre 1276 fu la terza elezione papale dell'anno. Infatti:\nI cardinali elettori dovettero pertanto tornare a Viterbo per riunirsi nel palazzo apostolico.\nPer sfuggire alla canicola estiva romana e all'aria malsana della citt\u00e0, Adriano V, gi\u00e0 infermo e malandato dall'elezione, si era rifugiato con la sua corte a Viterbo. Qui, nel mezzo dei negoziati con Carlo d'Angi\u00f2, mor\u00ec repentinamente il 18 agosto di quell'anno, venendo poi sepolto nella Chiesa cittadina di San Francesco.\nAnche il terzo conclave viterbese, svoltosi tra la fine di agosto e i primi di settembre 1276, ebbe luogo tra problemi di vario genere: anzitutto i cardinali non volevano essere \"rinchiusi\", visto che Adriano V aveva sospeso la costituzione apostolica \"Ubi Periculum\" relativa all'elezione papale dopo le angherie subite in Laterano da parte di Carlo d'Angi\u00f2; in realt\u00e0 la decisione di Adriano era giunta in un concistoro segreto tenuto nella camera da letto del papa appena eletto e non era mai stata formalizzata con un documento ufficiale, vista anche la precoce scomparsa del pontefice: il popolo viterbese dunque non ne voleva sapere e pretendeva che il conclave iniziasse quanto prima.\nA questi malumori popolari non era probabilmente estraneo lo stesso Carlo d'Angi\u00f2, che, dal canto suo, si era portato con tutta la corte nella cittadina di Vetralla, a soli dieci chilometri da Viterbo, con l'evidente intento di tenere sotto pressione il Sacro Collegio. Vi erano infine le pressioni da parte del re di Francia Filippo III, il quale era intenzionato a riportare la Santa Sede dalla sua parte. I cardinali furono cos\u00ec \"costretti\" a riunirsi in conclave.\nSvolgimento.\nIl conclave, iniziato il 3 settembre 1276, dur\u00f2 dodici giorni. Tuttavia i cardinali erano riuniti fin dal 28-29 agosto, ma alcune violente sommosse popolari, legate alla controversia sulla sospensione della Ubi Periculum, fecero slittare l'inizio delle votazioni di parecchi giorni. Pertanto si giunse al 5 settembre quando ebbero finalmente inizio gli scrutini. Secondo alcuni storici, sarebbe stato eletto papa gi\u00e0 il pomeriggio del 5 settembre il cardinale piacentino Vicedomino Vicedomini, un umile e modesto francescano. Egli per\u00f2, ritenendosi indegno della nomina, avrebbe chiesto una pausa di riflessione preannunciando che, in caso di accettazione, si sarebbe chiamato Gregorio XI, ma sarebbe poi morto nella notte tra il 5 e il 6 settembre, prima ancora di accettare, senza che l'elezione potesse essere proclamata, tanto che non vi \u00e8 alcuna notizia ufficiale di questo \"papa effimero\". Si tratta pertanto di un'invenzione agiografica, dal momento che gli elenchi ufficiali dei pontefici non ne fanno la minima menzione, cos\u00ec come il neoleletto Giovanni XXI si riferir\u00e0 ad Adriano V come il suo immediato predecessore.\nTralasciato questo aneddoto, i cardinali elettori ripresero il conclave senza indugio, arrivando ben presto (sembra con l'intervento dell'influente cardinale Giangaetano Orsini) ad eleggere il portoghese Pedro Juli\u00e3o, che scelse di chiamarsi Giovanni XXI. L'elezione sarebbe avvenuta (gli storici non sono concordi su questa data) tra l'8 ed il 15 settembre 1276, mentre \u00e8 certa la data dell'incoronazione, che avvenne nella Cattedrale di San Lorenzo di Viterbo il 20 settembre 1276, proprio ad opera del cardinale protodiacono Giangaetano Orsini."}
{"id": "5821385", "revid": "80598", "url": "https://it.wikipedia.org/wiki?curid=5821385", "title": "Fonotipia", "text": "Societ\u00e0 Italiana di Fonotipia, comunemente nota come Fonotipia, era una marca italiana di dischi per grammofono fondata nel 1904 con la mission di registrare l'arte dei pi\u00f9 rinomati cantanti d'opera ed altri celebri musicisti, segnatamente violinisti. Fonotipia continu\u00f2 ad operare nell'era della registrazione elettrica, che inizi\u00f2 nel 1925-1926, anno nel quale la compagnia fu assorbita dalla Odeon Italiana. Le registrazioni effettuate da Fonotipia sono apprezzate dai collezionisti e musicologi per la loro alta qualit\u00e0 tecnica e per l'alto merito ed interesse artistico della maggior parte dei grandi esecutori che furono immortalati per i posteri.\nI cataloghi Fonotipia furono ricostruiti, per quanto possibile, dai discofili J.R. Bennett e James Dennis nel 1953 e pubblicati in edizione limitata. Cinquant'anni dopo fu compilata e resa disponibile al pubblico una discografia completa, con le date esatte delle sessioni di registrazione, a seguito della scoperta di documenti chiave della compagnia. Fonotipia non deve essere confusa con la casa di registrazione Phonotype che fu attiva per parte del medesimo periodo.\nStoria delle pubblicazioni.\nLa Societ\u00e0 Italiana di Fonotipia \u00e8 stata fondata il 12 ottobre 1904 da Alfredo Mich\u00e4elis e Dino Fo\u00e0. L'azienda si trasformer\u00e0 in \"Societ\u00e0 Italiana di Fonotipia in Accomandita\" nel febbraio del 1905, aumentando il capitale ed inserendo personalit\u00e0, \"in qualit\u00e0 di soci accomandanti\", quali il barone Frederic d'Erlanger (1868-1943) ed il compositore italiano Umberto Giordano, che diverr\u00e0 di l\u00ec a poco, responsabile artistico della societ\u00e0. L'etichetta fu costituita espressamente per registrare celebrit\u00e0, principalmente cantanti d'opera. (Una riedizione recente di alcuni titoli stabilisce che essa fu formata come parte della International Talking Machine Company di Berlino. Il metodo di registrazione era del solito tipo, con incisione laterale della puntina (rare le registrazioni con incisione verticale), a partire dal bordo esterno e riproducevano il suono alla velocit\u00e0 di circa 78 giri al minuto.\nLa produzione di dischi Fonotipia, all'avanguardia anche per l'adozione precoce dell'incisione (nel novembre del 1905) su ambedue le facce del disco, fu realizzata in svariati formati discografici, dei quali quello di 27 cm di diametro sicuramente il pi\u00f9 utilizzato. La serie originale delle migliaia di titoli (numerati 39000-39999) fu pubblicata nel formato da 27cm, dieci pollici e tre quarti. (Il disco xPH 1, emesso come 39003, fu inciso nel 1904 dal grande baritono del teatro La Scala Giuseppe Pacini, che canta l'aria operistica \"Il balen del suo sorriso\", da Il trovatore di Verdi. Diversamente dal raffinato sistema di numerazione della Gramophone Company, il sistema di Fonotipia mette insieme uomini, donne ed artisti d'insieme, (con accompagnamento al piano) senza un criterio di scelta ben preciso. Questa serie originale fu completata nel 1907 quando fu avviata una nuova serie da 27 cm, la 62000, sempre con accompagnamento al piano. Dalla fine del 1907, essa viaggi\u00f2 in tandem con la serie 92000 da 27 cm, che aveva accompagnamento orchestrale.\nNel 1905 fu introdotta la serie 69000. Essa \u00e8 caratterizzata da un grande disco di 35 cm (13 pollici e tre quarti); ma funzion\u00f2 solo per 22 titoli prima di essere terminata perch\u00e9 non popolare fra i consumatori a causa del formato. Tuttavia questa serie cos\u00ec corta ebbe il privilegio di includere le uniche registrazioni commerciali del grande tenore polacco Jean de Reszke, vale a dire i titoli 69000, \"Scene du Tombeau\" (da Rom\u00e9o et Juliette, di Gounod), e 69001, \"\u00d4 Souverain, \u00d4 Juge, \u00d4 P\u00e8re \"(da Le Cid, di Massenet). Sfortunatamente il disco non fu mai pubblicato ufficialmente e sebbene ci siano state a lungo voci di uno o due test di stampa, non si sa di alcuna copia che esista veramente. Pare che Reszke abbia distrutto le matrici perch\u00e9 scontento dei risultati. Non di meno questa leggendaria reliquia \u00e8 diventata un 'sacro gral' dei collezionisti di registrazioni operistiche, che devono ripiegare sui deboli e gracchianti Mapleson Cylinders, incisi durante le recite dal vivo al Metropolitan Opera House, per poter udire una eco fioca della voce di de Reszke.\nLa serie Fonotipia da 35cm include anche due titoli del violinista ceco Jan Kubel\u00edk, compreso il 69010, una trascrizione del Sestetto da \"Lucia di Lammermoor\".\nC'era anche una serie da 30 cm (12 pollici), emessa con la numerazione 74000 e seguenti. Includeva alcuni titoli operistici, sebbene la maggior parte dei primi 100 numeri fosse dedicata a musica da banda, o al lavoro dei violinisti Kubelik e Franz von Vecsey. Questi furono ripresi come 74100 per un'altra serie con accompagnamento orchestrale. La serie 74000 cess\u00f2 la produzione con l'avvento dell'incisione elettrica, circa nel 1925. Per inciso la 92000, la serie orchestrale da 27 centimetri, fu completata nel 1914 e fu sostituita dalla serie 69000, ora emessa a 27 cm e che inizia con la 69050.\nCi fu un'interruzione nell'attivit\u00e0 durante la Prima Guerra Mondiale. Nel 1922, Fonotipia era diventata un partner della Odeon records e in quello stesso anno fu iniziata una nuova serie pi\u00f9 comune da 10 pollici numerata 152000. Questa serie comprendeva una buona dose di materiale pi\u00f9 scadente.\nSi ritiene che il Catalogo 1925 sia stato l'ultimo emesso sotto il nome Fonotipia, anche se molti titoli sono rimasti ed elencati sotto un'unica copertina con il catalogo Odeon. L'incisione elettrica ebbe inizio in Italia nel 1926 e le prime emissioni del genere furono rilasciate con il catalogo del 1928. Molte delle matrici furono ristampate sotto l'etichetta Odeon. Sembra anche possibile che alcune delle attrezzature di registrazione di allora siano state trasferite agli studi Odeon, per una caratteristica tipica del sistema di controllo delle apparecchiature di incisione dei solchi nelle registrazioni Fonotipia che mostra una singola rotazione a met\u00e0 del lato dove la scanalatura \u00e8 ampiamente distanziata, e questa idiosincrasia (una caratteristica di sicurezza in modo che le matrici pirata da un originale Fonotipia potessero essere immediatamente riconosciute) persiste a volte sotto l'egida di Odeon.\nI cataloghi: artisti celebri.\nLa ricostruzione dei cataloghi Fonotipia fu intrapresa nel 1953 con l'aiuto di numerosissimi collezionisti di dischi in tutto il mondo, che ebbero accesso ai dati di assemblaggio dei dischi attuali. Risultato fu un prezioso libro rilegato con copertina rigida, pubblicato a Ipswich, Regno Unito, da Record Collector Shop (al n. 61 di Fore Street).\nNel 2003 la Historic Masters Ltd (in associazione con la EMI) pubblic\u00f2 la discografia completa di Fonotipia, presa dai libri di registrazione originali, che furono trovati negli studi EMI di Milano da Keith Hardwick e Ruth Edge. Questo lavoro fu pubblicato in formato database su un CD-ROM ed \u00e8 ancora disponibile presso Historic Masters. Oltre 10.000 facciate incise da Fonotipia e societ\u00e0 collegate sono dettagliate sul CD-ROM. Per la prima volta, le date di registrazione esatte sono state rese disponibili. \nNel 2004, anno del centenario della fondazione di Fonotipia, Michael Henstock ha pubblicato il suo monumentale volume di 707 pagine \"Registrazioni Fonotipia\" in una edizione limitata di duecento copie, ottenute tramite la Cambridge University Press. La maggior parte dei dati \u00e8 stata presa dai registri Fonotipia (alla EMI, Group Archive Trust), fogli di registrazione (detenuti presso il National Sound Archive, Londra), discografie pubblicate, dischi incisi, cataloghi originali, documentazione della Societ\u00e0 Fonotipia e gli scritti di ex dipendenti di Fonotipia e societ\u00e0 collegate. Esso elenca in ordine cronologico tutti i numeri di matrice da XPH 1 (e varianti) fino alla 7261, seguiti dalle incisioni di Parigi e Berlino, la Wartime Series (serie della guerra), le registrazioni effettuate per le societ\u00e0 consorelle, un indice per artista, un indice per numero di emissione, e matrici Fonotipia senza numero di edizione Fonotipia tracciabile.\nTra i cantanti, molti di loro famosi, che incisero per Fonotipia c'erano i seguenti:\nAino Ackt\u00e9, Pasquale Amato, Giuseppe Anselmi, Teresa Arkel, Ernesto Badini, Aristide Baracchi, Maria Barrientos, Ramon Blanchart, Alessandro Bonci, Giuseppe Borgatti, Georgette Br\u00e9jean-Silver, Eugenia Burzio, Victor Capoul, Mercedes Capsir, Maria Carena, Margherita Carosio, Ferruccio Corradetti, Emilia Corsi, Armando Crabb\u00e9, Gilda Dalla Rizza, Leon David, Nazzareno de Angelis, Elvira de Hidalgo, Giuseppe De Luca, Fernando De Lucia, Emmy Destinn, Adamo Didur, L\u00e9on Escalais, Maria Farneti, Giuseppina Finzi-Magrini, Nicola Fusati, Edoardo Garbin, Giovanni Inghilleri, Maria Jeritza, Jan Kiepura, Giacomo Lauri-Volpi, F\u00e9lia Litvinne, Oreste Luppi, Antonio Magini-Coletti, Luigi Manfrini, Gino Martinez-Patti, Victor Maurel, Irene Minghini-Cattaneo, Francesco Navarini, Giuseppe Noto, Giuseppe Pacini, Rosetta Pampanini, Tancredi Pasero, Aureliano Pertile, Lily Pons, Giannina Russ, Mario Sammarco, Emile Scaramberg, Mariano Stabile, Rosina Storchio, Riccardo Stracciari, Conchita Supervia, Richard Tauber, Ninon Vallin, Ernest van Dyck, Francisco Vignas e Giovanni Zenatello.\nOltre a Jan Kubel\u00edk e Franz von Vecsey, violinisti classici che arricchivano il catalogo della ditta includevano Jacques Thibaud, Bronis\u0142aw Huberman e V\u00e1\u0161a P\u0159\u00edhoda. Almeno una delle registrazioni fu effettuata perfino dal drammaturgo Victorien Sardou recitando alcuni suoi lavori."}
{"id": "5821386", "revid": "380654", "url": "https://it.wikipedia.org/wiki?curid=5821386", "title": "Fastlane 2016", "text": "Fastlane 2016 \u00e8 stata la seconda edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 21 febbraio 2016 presso la Quicken Loans Arena di Cleveland (Ohio).\nStoryline.\nAlla Royal Rumble, Triple H ha vinto il Royal Rumble match eliminando per ultimo Dean Ambrose e conquistando il WWE World Heavyweight Championship per la nona volta in carriera. La notte seguente, a \"Raw,\" Stephanie McMahon ha annunciato che Ambrose, il precedente campione Roman Reigns e Brock Lesnar si sarebbero affrontati a Fastlane in un triple threat match, il cui vincitore avrebbe affrontato Triple H a WrestleMania 32 per il titolo.&lt;ref name=\"Raw 25/01/16\"&gt;&lt;/ref&gt;\nAlla Royal Rumble, Kalisto ha sconfitto Alberto Del Rio per vincere lo United States Championship. Nella puntata di \"Raw\" del 1\u00ba febbraio \u00e8 stato annunciato che Kalisto avrebbe difeso il titolo contro Del Rio nel \"Kick-off\" di Fastlane.&lt;ref name=\"Raw 01/02/16\"&gt;&lt;/ref&gt; Del Rio ha poi sfidato Kalisto ad affrontarlo in un 2-out-of-3 Falls match.&lt;ref name=\"Raw 15/02/16\"&gt;&lt;/ref&gt;\nNella puntata di \"Raw\" del 1\u00ba febbraio, Brie Bella ha sconfitto Charlotte in un match non titolato, ottenendo pertanto un'opportunit\u00e0 titolata contro Charlotte per il Divas Championship a Fastlane.&lt;ref name=\"Raw 08/02/16\"&gt;&lt;/ref&gt;\nDopo che Sasha Banks ha annunciato di voler lottare nella competizione singola e ha pertanto lasciato il Team B.A.D. nella puntata di \"Raw\" 1\u00ba febbraio, le sue ex compagne Naomi e Tamina l'hanno attaccata durante il suo match contro Becky Lynch. Quest'ultima ha poi aiutato Banks, sancendo un tag team match tra le due alleanze per Fastlane.\nNella puntata di \"Raw\" del 15 febbraio, Kevin Owens ha vinto un Fatal 5-Way match che includeva Dolph Ziggler, Stardust, Tyler Breeze e il campione Dean Ambrose conquistando cos\u00ec per la seconda volta l'Intercontinental Championship. Ziggler ha poi avuto un confronto verbale con Owens e lo ha sfidato a un match valido per il titolo a Fastlane, con la WWE che ha poi reso il match ufficiale.\nNella puntata di \"Raw\" del 15 febbraio \u00e8 stato annunciato che Edge e Christian avrebbero presentato il \"Cutting Edge Peep Show\" a Fastlane con i membri del New Day (Big E, Kofi Kingston e Xavier Woods) come ospiti.\nSuccessivamente alla Royal Rumble, la Wyatt Family ha iniziato una faida con Big Show, Kane e Ryback con l'obiettivo di \"abbattere i titani della WWE\". Bray Wyatt ha sconfitto Kane e, insieme a Braun Strowman, Erick Rowan e Luke Harper, lo hanno attaccato al termine del match. Questi attacchi si sono ripetuti anche nella puntata di \"Raw\" del 1\u00ba febbraio, dopo che Erick Rowan \u00e8 stato sconfitto da Big Show, e nella puntata di \"Raw\" dell'8 febbraio, quando Wyatt ha sconfitto Ryback. Nella puntata di \"Raw\" del 15 febbraio Braun Strowman ha affrontato Big Show in un match terminato per squalifica a causa di un ulteriore attacco della Wyatt Family, che per\u00f2 \u00e8 stata fronteggiata da Kane, Ryback e dallo stesso Big Show. \u00c8 stato quindi annunciato che Big Show, Kane e Ryback avrebbero affrontato Braun Strowman, Erick Rowan e Luke Harper in un six-man tag team match.\nAlla Royal Rumble, AJ Styles ha fatto il suo debutto ufficiale nella WWE partecipando al Royal Rumble match. Nella puntata di \"Raw\" del 25 gennaio, Styles ha sconfitto Chris Jericho, che si \u00e8 poi preso la sua rivincita nella puntata di \"SmackDown\" dell'11 febbraio. Dopo aver sconfitto The Miz nella puntata di \"Raw\" del 15 febbraio, Styles ha sfidato Jericho a un ulteriore match a Fastlane, sfida accettata da quest'ultimo nella puntata di \"SmackDown\" del 18 febbraio."}
{"id": "5821387", "revid": "110157", "url": "https://it.wikipedia.org/wiki?curid=5821387", "title": "Vtoraja Gruppa A 1965", "text": "L'edizione 1965 della Vtoraja Gruppa A fu la 26\u00aa della seconda serie del campionato sovietico di calcio e vide la vittoria finale dell'Ararat.\nStagione.\nNovit\u00e0.\nIl campionato fu esteso da 27 a 32 squadre. Le promosse Lokomotiv Mosca, SKA Odessa, Paxtakor e \u010cornomorec' furono sostituite dalle retrocesse Volga Gor'kij, Qa\u00fdrat, \u0160innik e Moldova Kishinev oltre che dalle neo promosse Terek Groznyj, Tekstil\u0161\u010dik Ivanovo, Rostsel'ma\u0161, Politotdel e Lokomotyv Vinnycja.\nFormula.\nLe trentadue squadre furono divise in due gironi, entrambi costituiti da 16 squadre. In entrambi i gironi le squadre si incontravano in gare di andata e ritorno per un totale 30 incontri per squadra; il sistema prevedeva due punti per la vittoria, uno per il pareggio e zero per la sconfitta.\nNella seconda fase le prime otto classificate di ciascun girone disputavano un torneo promozione con gare di andata e ritorno contro le sole otto formazioni contro cui non avevano ancora giocato nella prima fase; in totale per la classifica valevano 30 incontri per squadra, ovvero i 14 disputati nella prima fase e le 16 gare giocate nella seconda fase. Il sistema prevedeva due punti per la vittoria, uno per il pareggio e zero per la sconfitta. Venivano promosse in Pervaja Gruppa A le prime due classificate del girone promozione.\nLe restanti 16 squadre disputavano il girone per le posizioni dalla quindicesima all'ultima con una formula perfettamente analoga a quella del girone promozione; non erano previste retrocessioni.\nPrima fase.\nGruppo 1.\nVerdetti.\n\u00a0\u00a0\u00a0\u00a0\u00a0 Ammessa al Girone per i posti 1-16.\n\u00a0\u00a0\u00a0\u00a0\u00a0 Ammessa al Girone per i posti 17-32.\nGruppo 2.\nVerdetti.\n\u00a0\u00a0\u00a0\u00a0\u00a0 Ammessa al Girone per i posti 1-16.\n\u00a0\u00a0\u00a0\u00a0\u00a0 Ammessa al Girone per i posti 17-32."}
{"id": "5821388", "revid": "1226", "url": "https://it.wikipedia.org/wiki?curid=5821388", "title": "Elezione papale del 1277", "text": "Il conclave del 1277 venne convocato a Viterbo, a seguito della morte di papa Giovanni XXI e si concluse con l'elevazione alla Cattedra di Pietro di papa Niccol\u00f2 III.\nSvolgimento.\nQuello successivo alla morte di papa Giovanni XXI fu il conclave col minor numero di partecipanti nella storia della Chiesa: solo sette. Il papa defunto non aveva provveduto a compiere alcuna creazione; uno era stato creato da Innocenzo IV, gli altri da Urbano IV. Dopo degli scontri iniziali, i tre cardinali presbiteri e i quattro cardinali diaconi diedero voto unanime a favore del collega di pi\u00f9 antica nomina, il cardinale Giovanni Gaetano Orsini, che assunse il nome di Niccol\u00f2 III. "}
{"id": "5821390", "revid": "599013", "url": "https://it.wikipedia.org/wiki?curid=5821390", "title": "Karl Allmenr\u00f6der", "text": "Studente in medicina prima della guerra, inizia la sua esperienza militare nel 1914 all'et\u00e0 di 18 anni combattendo in trincea guadagnandosi il grado di Leutnant il 30 marzo 1915. Dopo il trasferimento al trasporto aereo ed un periodo come osservatore di artiglieria, viene assegnato nel novembre del 1916 alla Jagdstaffel 11 guidata da Manfred von Richthofen, il Barone Rosso, come pilota di aerei caccia. Pi\u00f9 avanti ne assumer\u00e0 lui il comando.\nBiografia.\nKarl Allmenr\u00f6der, figlio di un pastore luterano, nasce a Wald, Provincia del Reno, il 3 maggio 1896. Da sempre interessato alla pratica della medicina intraprende lo studio di questa materia presso Marburg. Viene sempre descritto come un tipo tranquillo, di buon carattere e giovane dedito al dovere.\nKarl Allmenr\u00f6der inizia il suo servizio per l'Impero tedesco con la formazione da artigliere presso il 62\u00ba Reggimento. Dopo questo periodo viene trasferito presso il 20\u00ba Reggimento per poi tornare, nel gennaio del 1915, presso il 62\u00ba Reggimento. Durante il periodo di permanenza presso il fronte orientale per combattere contro l'Esercito Imperiale Russo, viene insignito nel marzo del 1915 con la Croce di Ferro di seconda classe e sempre nello stesso mese del grado di Leutnant (sottotenente). Nell'agosto del 1915 riceve anche la Croce di Federico Augusto di prima classe.\nIl servizio presso l'aviazione.\nKarl Allmenr\u00f6der viene trasferito al servizio aereo il 16 marzo 1916 insieme a suo fratello maggiore Wilhelm ed addestrato ad Halberstadt. Vola a bordo di palloni frenati biposto come osservatore di artiglieria nella 227\u00aa unit\u00e0 Flieger-Abteilung (Artillerie) (Distaccamento volante (Artiglieria)) prima di entrare nella Jagdstaffel 11 nel novembre del 1916.\nLa sua carriera di asso dell'aviazione fu spettacolare, ma breve. Tutte le sue vittorie furono ottenute a bordo di un Albatros D.III di colore rosso con muso e mozzo dell'elica di colore bianco.\n\"Karlchen\", questo il suo soprannome, ha segnato la sua prima vittoria aerea il 16 febbraio 1917 abbattendo un Royal Aircraft Factory B.E.2c del 16\u00ba squadrone della Royal Flying Corps. Ha ottenuto poi pi\u00f9 di quattro vittorie nel mese successivo diventando cos\u00ec un asso dell'aviazione il 30 marzo. Il 24 marzo 1917 gli viene assegnata la Croce di Ferro di prima classe.\nAlla fine dell'aprile del 1917 Karl Allmenr\u00f6der aveva ottenuto 9 vittorie che diventarono 22 alla fine del mese successivo. Il 13 maggio del 1917 venne messo a capo della Jagstaffelsta 11 da Manfred von Richthofen in virt\u00f9 del suo periodo di assenza per licenza, un prestigioso riconoscimento per un giovane di appena 21 anni.\nFu ferito leggermente il 25 maggio, ma questo non gli imped\u00ec comunque di volare ed abbattere un asso neozelandese, il capitano Alan Scott, il 28 maggio 1917.\nIl 6 giugno 1917 gli viene assegnata la Croce di Cavaliere dell'Ordine Reale di Hohenzollern e il 14 giugno riceve la pi\u00f9 prestigiosa onorificenza dell'Impero tedesco, il Pour le M\u00e9rite. Il giorno dopo il comando fu riassunto da Manfred von Richthofen, ma solo per 9 giorni.\nAllmenr\u00f6der totalizz\u00f2 altre 8 vittorie nel mese di giugno. La sua ventinovesima e penultima vittoria fu ottenuta il 25 giugno contro l'asso canadese Flight Lieutenant Gerald Ewart Nash, che venne fatto prigioniero dalle forze tedesche. Il giorno successivo divenne comandante permanente della Jasta 11 visto che Manfred von Richthofen venne promosso al comando del primo stormo da caccia della Germania, la Jagdgeschwader 1, una formazione d'\u00e9lite comprendente le Jagdstaffeln 4, 6, 10 e 11 e conosciuta anche con il nome di \"circo volante\".\nLa morte.\nAllmenr\u00f6der raggiunse 30 vittorie prima di essere abbattuto alle 9:45 del 27 giugno 1917 nei pressi di Zillebeke. I soldati di fanteria tedeschi recuperarono il suo corpo nella terra di nessuno la notte in cui fu ucciso. Il recupero fu macabro: l'Albatros con cui volava si era schiantato sopra un cimitero creato un anno prima per sotterrare frettolosamente le vittime della guerra e ci vollero due ore per estrarre Allmenr\u00f6der dai corpi in decomposizione intorno a lui.\nFu sepolto nel cimitero evangelico di Wald, sua citt\u00e0 natale."}
{"id": "5821396", "revid": "30610", "url": "https://it.wikipedia.org/wiki?curid=5821396", "title": "Pietro Bernardo dei Paganelli", "text": ""}
{"id": "5821399", "revid": "1924342", "url": "https://it.wikipedia.org/wiki?curid=5821399", "title": "Seven Mountains", "text": "Seven Mountains \u00e8 il terzo album in studio della indie e folk rock band svizzera 77 Bombay Street, che \u00e8 stato pubblicato in tutto il mondo il 18 settembre 2015 tramite l'etichetta discografica \"Gadget Records\".\nPromozione.\nPer l'album sono stati registrati 2 videoclip, il primo corrisponde al singolo \"Seven Mountains\". Il secondo \u00e8 relativo al brano \"Once and Only\"."}
{"id": "5821403", "revid": "984922", "url": "https://it.wikipedia.org/wiki?curid=5821403", "title": "Elezione papale del 1280-1281", "text": "Il conclave del 1280\u20131281 venne convocato a Viterbo, a seguito della morte di papa Niccol\u00f2 III e si concluse con l'elevazione alla Cattedra di Pietro di papa Martino IV.\nSvolgimento.\nQuello successivo alla morte di papa Niccol\u00f2 III fu un conclave abbastanza travagliato, che si protrasse con alterne vicende per cinque mesi. Durante la Sede Vacante, c'erano tredici cardinali elettori, sei creature di Urbano IV e sette creature del papa defunto. \nI due cardinali Orsini, Giordano Orsini e Matteo Orsini, vennero allontanati dalla sede dell'elezione dai rappresentanti del Comune di Viterbo, in quanto sospettati di voler ritardare col loro comportamento l'elezione del nuovo Papa. Alla fine venne eletto Simon de Brion, che assunse il nome pontificale di Martino IV."}
{"id": "5821404", "revid": "599013", "url": "https://it.wikipedia.org/wiki?curid=5821404", "title": "John Fantham", "text": "Caratteristiche tecniche.\nGiocava come centravanti.\nCarriera.\nClub.\nNella stagione 1957-1958 esordisce nella massima serie inglese con la maglia dello Sheffield Wednesday, disputandovi 7 partite all'et\u00e0 di 17 anni; a fine anno i biancazzurri retrocedono in Second Division (la seconda serie inglese). L'anno seguente diventa titolare fisso della squadra, con cui segna 12 reti in 33 incontri, contribuendo cos\u00ec alla vittoria del campionato. Dopo una sola stagione di seconda serie torna quindi a giocare in First Division nella stagione 1959-1960, durante la quale va a segno 17 volte in 42 partite contribuendo al raggiungimento del quinto posto finale per la sua squadra. Nella stagione 1960-1961 lo Sheffield Wednesday si piazza al secondo posto in classifica, e Fantham segna 20 gol in 39 partite. Nella stagione 1961-1962 gioca inoltre 5 partite in Coppa delle Fiere, segnandovi 5 reti; va inoltre a segno 19 volte in 42 partite in campionato, competizione nella quale la sua squadra ottiene un sesto posto. Fantham segna in doppia cifra anche nella stagione 1962-1963 (32 presenze e 10 gol) e nella stagione 1963-1964 (19 presenze e 12 gol), nella quale gioca inoltre la sua sesta (ed ultima) partita in carriera in Coppa delle Fiere. Nella stagione 1964-1965 segna 19 reti in 41 incontri disputati, per poi ripetersi nella stagione 1965-1966, che conclude con 13 reti in 37 presenze nella massima serie inglese: in questa stagione gioca (e perde) anche la finale di FA Cup; va poi in doppia cifra per un'ultima stagione in carriera, la 1966-1967.\nNella stagione 1967-1968 dopo un ottimo inizio di stagione (primo posto in classifica solitario dalla seconda alla quinta giornata e poi anche alla decima giornata) lo Sheffield Wednesday termina il campionato al diciannovesimo posto in classifica, con 2 punti di vantaggio sulla zona retrocessione; Fantham va a segno per 9 volte in complessive 32 presenze, mentre l'anno seguente realizza 4 reti in 29 presenze. Rimane agli \"Owls\" anche nella stagione 1969-1970, nella quale la squadra di Sheffield termina il campionato all'ultimo posto in classifica, con Fantham che disputa solamente 6 incontri senza mai segnare. A fine anno lascia dopo tredici stagioni consecutive (dodici delle quali in First Division) lo Sheffield Wednesday, con cui oltre a 147 reti in 388 incontri in campionato (di cui 135 reti e 355 presenze in massima serie) ha segnato anche 5 reti in 6 presenze in Coppa delle Fiere, 11 reti in 35 presenze in FA Cup e 4 reti in 6 presenze in Coppa di Lega, per complessive 167 reti in 435 partite con gli \"Owls\".\nGrazie a questi numeri \u00e8 il miglior marcatore del club dal secondo dopoguerra in poi, oltre che il secondo miglior marcatore in assoluto dietro ad Andrew Wilson.\nHa chiuso la carriera nel 1972 dopo aver giocato per tre anni nelle serie minori (due nel Rotherham United ed uno nel Macclesfield Town)\nNazionale.\nNel 1961 ha giocato nella Nazionale Under-23.\nHa giocato la sua prima ed unica partita in Nazionale il 28 settembre 1961, quando \u00e8 sceso in campo in un incontro di qualificazione ai Mondiali del 1962 contro il Lussemburgo."}
{"id": "5821427", "revid": "599013", "url": "https://it.wikipedia.org/wiki?curid=5821427", "title": "John Gidman", "text": "Caratteristiche tecniche.\nGiocava come terzino destro.\nCarriera.\nClub.\nDal 1972 al 1975 ha giocato in Second Division con l'Aston Villa (con cui nella stagione 1971-1972 aveva vinto la Third Division), con cui ha poi giocato in First Division dal 1975 al 1979; dal 1979 al 1981 ha giocato in massima serie con l'Everton, mentre dal 1981 al 1986 ha vestito la maglia del Manchester United. Nel 1986 ha lasciato i \"Red Devils\" per accasarsi ai rivali del Manchester City, con cui ha giocato in First Division nella stagione 1986-1987 ed in Second Division nella stagione 1987-1988, dopo la retrocessione dell'anno precedente. Nella stagione stagione 1988-1989 ha giocato prima in Second Division nello Stoke City e poi in Fourth Division (la quarta serie inglese) con il Darlington, con cui \u00e8 retrocesso in Football Conference. Si \u00e8 ritirato nel 1989.\nNazionale.\nTra il 1974 ed il 1976 ha giocato 4 partite con la Nazionale Under-23; nel marzo del 1977 ha giocato una partita in Nazionale (contro il Lussemburgo), mentre nel 1978 ha disputato 2 incontri con la Nazionale B."}
{"id": "5821429", "revid": "30610", "url": "https://it.wikipedia.org/wiki?curid=5821429", "title": "Conclave del 1280-1281", "text": ""}
{"id": "5821431", "revid": "62748", "url": "https://it.wikipedia.org/wiki?curid=5821431", "title": "Heitor da Silva", "text": ""}
{"id": "5821433", "revid": "125606499", "url": "https://it.wikipedia.org/wiki?curid=5821433", "title": "Marta Perego", "text": "Biografia.\nInizia la sua carriera nel 2007 come redattrice di Class CNBC, occupandosi di cultura, libri, arte e cinema per il magazine \"Class Life\". Dal 2010 \u00e8 giornalista professionista, iscritta all'Ordine dei Giornalisti della Lombardia. Dal 2008 al 2013 cura e conduce su Iris \"Ti racconto un libro\", programma settimanale di news e approfondimenti sul mondo del libro e dell'editoria, per il quale ha realizzato interviste a grandi nomi della letteratura internazionale. Dal 2008 al 2012 ha lavorato come autrice e conduttrice di \"Iris, la settimana dello spettacolo\". Nel 2013 nasce \"Adesso Cinema\", magazine che scrive e conduce. Si tratta di un appuntamento settimanale che propone approfondimenti sui film in uscita, speciali dai principali festival cinematografici e interviste in esclusiva con i grandi protagonisti del cinema nazionale e mondiale. Nel 2015 conduce, insieme allo scrittore Alessandro Mari, il programma di La EFFE \"EFFE come Festival\", viaggio alla scoperta dei pi\u00f9 importanti festival culturali italiani. Nel corso dello stesso anno ha condotto la rubrica \"Arte e Mestieri\" all'interno del programma di Rai 3 \"Fuori Quadro\", a cura di Achille Bonito Oliva, e \"Donne in noir\", un'indagine al femminile sulle varie declinazioni della letteratura noir in onda su Top Crime. Dal luglio 2018 approda al canale all-news TGcom24 dove conduce le varie edizioni del notiziario. \nL'intervista del 2013 in cui ha fatto cantare a Russell Crowe e Ryan Gosling il celebre coro di Bud Spencer e Terence Hill dal film Altrimenti ci arrabbiamo \u00e8 diventata virale sui social media e sul web.\nAttualmente Marta \u00e8 molto attiva sui social in particolare su Instagram. Sul suo profilo consiglia libri, film e intervista scrittori.\n\u00e8 anche ideatrice del progetto \"Flaneuse\" con il quale racconta una Milano inedita e femminile.\nCollabora con il settimanale di Canale 5 X- Style\nLibri.\n- M Come Milano (Bottega Errante, 2021)\nNote.\nhttps://artslife.com/2021/12/19/natale-da-leggere-storie-di-vita-di-letteratura-e-di-cinema/\nhttps://www.mediasetplay.mediaset.it/programmi-tv/adessocinema_SE000000000136\nhttps://artslife.com/2015/07/29/marta-perego-a-360-gradi-cinema-libri-e-ora-anche-arte-con-fuori-quadro/\nhttps://www.domanipress.it/intervista-marta-perego-ho-trasformato-la-mia-passione-per-la-letteratura-in-lavoro/"}
{"id": "5821434", "revid": "729019", "url": "https://it.wikipedia.org/wiki?curid=5821434", "title": "Number Forms", "text": "Number Forms \u00e8 un blocco Unicode. \u00c8 costituito dai 60 caratteri compresi nell'intervallo U+2150-U+218F.\nContiene frazioni e numeri romani. Altre frazioni sono presenti nel blocco Latin-1 Supplement.\nI caratteri sono inclusi solamente per compatibilit\u00e0: le frazioni possono essere espresse utilizzando FRACTION SLASH (U+2044), mentre i numeri romani sono ottenuti dalla composizione di lettere del blocco Basic Latin."}
{"id": "5821447", "revid": "1543377", "url": "https://it.wikipedia.org/wiki?curid=5821447", "title": "Space Patrol Luluco", "text": " \u00e8 una serie televisiva anime di corti trasmessa in Giappone dal 1\u00ba aprile al 24 giugno 2016. Ideata da Hiroyuki Imaishi per celebrare il quinto anniversario dello studio d'animazione Trigger, in Italia \u00e8 stata trasmessa in streaming, in contemporanea col Giappone, da Crunchyroll. Un adattamento manga ha iniziato la serializzazione sull\"'Ultra Jump\" di Sh\u016beisha il 19 aprile 2016 ed \u00e8 terminato il 18 giugno 2016."}
{"id": "5821449", "revid": "124272159", "url": "https://it.wikipedia.org/wiki?curid=5821449", "title": "Concorso Intervision della Canzone", "text": "Il Concorso Intervision della Canzone (in francese: \"Concours Intervision de la chanson\", ) \u00e8 stato un concorso canoro a cui presero parte paesi europei e, successivamente, stati post-sovietici e membri dell'Organizzazione di Shanghai per la cooperazione. In precedenza fu l'equivalente nel blocco orientale dell'Eurovision Song Contest. La manifestazione era organizzata dall'Organizzazione internazionale della radiodiffusione e della televisione, la rete delle emittenti televisive dell'Europa dell'Est, e aveva luogo principalmente presso l'anfiteatro \"Opera Le\u015bna\" a Sopot, in Polonia.\nTra il 1977 e il 1980, l'OIRT organizz\u00f2 a Sopot (Polonia) quattro edizioni del \"Concours Intervision de la chanson\", manifestazione che sostitu\u00ec il Festival internazionale della canzone di Sopot, la cui prima edizione risaliva al 1961.\nNel 1981 la manifestazione venne cancellata a seguito dell'avanzata del movimento sindacale indipendente Solidarno\u015b\u0107, che fu giudicato essere contro-rivoluzionario dalle altre nazioni del blocco orientale.\nPoich\u00e9 molti cittadini non possedevano apparecchi telefonici, invece del televoto gi spettatori potevano accendere le luci di casa se avevano apprezzato la canzone, oppure spegnere le luci in caso contrario: in base al consumo di energia nella rete elettrica, un certo numero di punti erano assegnati ad ogni cantante partecipante.\nStoria.\nIl primo Festival della Canzone Internazionale di Sopot fu ideato ed organizzato nel 1961 da W\u0142adys\u0142aw Szpilman, assistito da Szymon Zakrzewski del Comitato Artisti Polacchi (PAGART). Le prime tre edizioni si tennero alla Sala Shipyard di Danzica (1961\u20131963), e in seguito il festival si trasfer\u00ec all'Opera Lesna. Il primo premio era costituito dalla statuetta dell'usignolo d'ambra per la maggior parte della sua storia; in alcune edizioni fu consegnato al vincitore un disco di ambra.\nTra il 1977 e il 1980 il festival fu sostituito dal Concorso Intervisione della Canzone, sempre ospitato a Sopot. Al contrario dell'Eurovision Song Contest, il festival della canzone internazionale di Sopot cambi\u00f2 spesso formula per la selezione del vincitore, organizzando anche pi\u00f9 selezioni per i suoi partecipanti. Ad esempio, nella quarta edizione del 20-23 agosto 1980 c'erano due concorsi effettivi: uno per gli artisti rappresentanti delle compagnie televisive e un altro per i cantanti delle etichette discografiche. Nel primo la giuria valutava i meriti artistici della canzone presentata, mentre nel secondo la giuria giudicava l'interpretazione dei partecipanti. Il festival fu sempre aperto alla partecipazione di artisti e paesi non europei, come Cuba, Repubblica Dominicana, Mongolia, Nuova Zelanda, Nigeria, Per\u00f9, Sudafrica e molti altri.\nIl concorso perse popolarit\u00e0 gi\u00e0 negli anni 1980, fino al declino degli anni 1990; nel 2005 gli organizzatori affidarono le trasmissione alla rete televisiva privata TVN. Dal 1999 non ci fu alcun concorso: la TVP sceglieva di invitare artisti molto conosciuti, come Whitney Houston o The Corrs. Nel 2005, ci si aspettava che TVN ripristinasse la competizione e nel 2006 TVN invit\u00f2 Elton John.\nIl Festival della Canzone Internazionale di Sopot viene generalmente considerata pi\u00f9 importante rispetto al Festival Internazionale della Canzone di Benidorm, poich\u00e9 attrae partecipanti famosi. Nel 2010 e 2011 il festival non ebbe luogo, a causa dei lavori di restauro dell'Opera Lesna. Dal 2012 la manifestazione \u00e8 chiamata \"Sopot Top Of The Top Festival\" e viene trasmessa ogni anno da Polsat. Il festival ha ospitato artisti internazionali, come Charles Aznavour, Boney M, Johnny Cash, e pi\u00f9 recentemente: Chuck Berry, Vanessa Mae, Annie Lennox, Vaya Con Dios, Chris Rea, Tanita Tikaram, La Toya Jackson, Whitney Houston, Kajagoogoo e Goran Bregovic.\nRevival annunciato.\nNel 2009, il primo ministro russo Vladimir Putin propose di ricominciare la competizione, questa volta tra Russia, Cina e i paesi dell'Asia centrale che fanno parte dell'Organizzazione di Shanghai per la cooperazione. Nel maggio 2014 venne annunciato il ritorno del concorso dopo 34 anni, con la partecipazione dei membri della Comunit\u00e0 degli Stati Indipendenti, l'Organizzazione di Shanghai per la cooperazione e altre ex repubbliche sovietiche.\nIl concorso fu programmato per aver luogo nell'ottobre 2014 a causa della rabbia russa contro il \"decadimento morale dell'occidente\", particolarmente in risposta al vincitore dell'Eurovision Song Contest 2014, Conchita Wurst. Inoltre, il revival fu visto come parte della \"agenda diplomatica culturale estera\" di Vladimir Putin. A dispetto dei piani di organizzare il concorso sia nel 2014 sia nel 2015, il revival del concorso fu posticipato. Il progetto iniziale indicava che la competizione avrebbe preso luogo a So\u010di, con l'interesse di sette paesi interessati a partecipare: Kazakistan, Kirgizistan, Russia, Tagikistan, Turkmenistan, Cina e Uzbekistan.\nPartecipazione.\nIl concorso \u00e8 aperto ai membri della Comunit\u00e0 degli Stati Indipendenti, la Shanghai Co-operation Organisation e alle ex repubbliche sovietiche (inclusi i Paesi Baltici)."}
{"id": "5821452", "revid": "73843", "url": "https://it.wikipedia.org/wiki?curid=5821452", "title": "Stadio Gennaro Meomartini", "text": "Lo stadio Gennaro Meomartini (gi\u00e0 Campo Littorio) \u00e8 un impianto sportivo ubicato nella citt\u00e0 italiana di Benevento.\nPer circa cinque decenni ha ospitato le gare interne del Benevento, maggior club calcistico locale.\nStoria.\nIl \"Campo Littorio\" venne costruito intorno agli anni venti su iniziativa dell'allora presidente del Benevento, Francesco Minocchia. L'impianto, in origine aveva una capienza di circa 10 000 posti ed era completo di tribuna, distinti e curve.\nNel secondo dopoguerra , dall'allora odonimo della strada del Rione Libert\u00e0 ove esso sorge (poi mutato in via Vincenzo Cardone). L'arena versava tuttavia in pessime condizioni, sicch\u00e9 il presidente pro tempore del Benevento, l'avvocato Gennaro Meomartini,si fece carico a proprie esclusive spese di un'opera di restauro, ammodernamento e ampliamento del campo. I lavori furono per\u00f2 ultimati poco dopo la sua prematura scomparsa, avvenuta nel 1959: un anno dopo si decise quindi di intitolare a lui il rinnovato stadio.\nLo stadio venne abbandonato dal Benevento nel 1979, allorch\u00e9 venne ultimato il nuovo stadio Santa Colomba, costruito dall'impresa di Costantino Rozzi. \nIl campo Meomartini \u00e8 stato poi acquisito dal comune di Benevento: a seguito di varie ulteriori ristrutturazioni, gli spalti sono stati ridotti alla sola tribuna coperta (capace di 1500 posti), mentre il campo \u00e8 stato rizollato in erba sintetica.\nOrfano del maggiore club cittadino, lo stadio Meomartini \u00e8 stato cos\u00ec adottato da squadre di calcio minori quali il Forza e Coraggio e il Giorgio Ferrini Benevento."}
{"id": "5821454", "revid": "1305772", "url": "https://it.wikipedia.org/wiki?curid=5821454", "title": "First Steps with the Mr. Men", "text": "First Steps with the Mr. Men \u00e8 un videogioco educativo per bambini pubblicato nel 1983-1985 da Mirrorsoft per diversi home computer, basato sulla serie di libri \"Mr. Men\" di Roger Hargreaves.\nModalit\u00e0 di gioco.\nSi tratta di una raccolta di 4 giochi indipendenti, ciascuno con protagonista un personaggio di \"Mr. Men\". Tutti i giochi sono a schermata fissa e si controllano con la tastiera; le confezioni originali includono una maschera da sovrapporre alla tastiera per evidenziare i tasti da usare.\nSerie.\nNello stesso periodo Mirrorsoft pubblic\u00f2 un'intera serie di titoli dedicati a \"Mr. Men\" (gli elenchi di piattaforme derivano da verifiche nei vari siti web sotto citati, ma potrebbero non essere completi):"}
{"id": "5821457", "revid": "446353", "url": "https://it.wikipedia.org/wiki?curid=5821457", "title": "HMS Latona (M76)", "text": "La HMS \"Latona\" (M76) \u00e8 stata una posamine della che prest\u00f2 servizio per la Royal Navy durante la seconda guerra mondiale. Fu inserita nella Mediterranean Fleet dove prest\u00f2 servizio fino al suo affondamento avvenuto il 25 ottobre 1941 di fronte a Bardia. Anche se progettata come posamine, la sua velocit\u00e0 e la capacit\u00e0 di carico la rendevano adatta per l'impiego come trasporto veloce.\nServizio.\nLa nave venne inviata ad Alessandria ad unirsi alla Mediterranean Fleet a guerra iniziata. Mentre nell'ottobre la squadra da battaglia si concentrava nella difesa di Creta, i cacciatorpediniere della 10th Flotilla assumevano il compito di rifornire Tobruk direttamente con veloci corse notturne o scortando convogli insieme ad altro naviglio leggero in quello che venne denominato \"Tobruk Ferry Service\" (servizio di traghetti per Tobruk); queste operazioni venivano contrastate dall'aviazione italo-tedesca che colse alcuni successi. Era solito per il comando britannico far uscire le navi a coppie in modo che se una fosse stata affondata l'altra avrebbe potuto prestare soccorso, e questo successe varie volte. Infine tutti i caccia della 10th Flotilla che avevano sostenuto il grosso dello sforzo iniziale, reduci della prima guerra mondiale e pesantemente usurati dagli attacchi aerei e dall'uso intensivo, vennero ritirati e sostituiti inizialmente dai posamine veloci e \"Latona\" (navi da 40 nodi) nelle corse verso Tobruk.\nIn una di queste corse, scortato dall'incrociatore HMAS \"Hobart\" e da due caccia della 10th Flotilla, il \"Latona \" venne preso da una bomba da 125 kg nella sala candaie che provoc\u00f2 un incendio incontrollabile. I 1000 soldati polacchi a bordo e l'equipaggio vennero soccorsi dalle unit\u00e0 di scorta e le perdite umane furono limitate a 4 ufficiali, 16 marinai e 7 soldati."}
{"id": "5821461", "revid": "1543377", "url": "https://it.wikipedia.org/wiki?curid=5821461", "title": "Contessa (Decibel)", "text": "Contessa \u00e8 una canzone dei Decibel del 1980, con musica composta da Fulvio Muzio e testo da Enrico Ruggeri. \u00c8 la canzone di maggior successo dei Decibel, con la quale il gruppo ha partecipato, giungendo in finale, al Festival di Sanremo 1980. La canzone non va confusa con l'omonimo brano di Paolo Pietrangeli.\nStoria.\nLa musica di \"Contessa\" fu composta da Fulvio Muzio nell'estate del 1979, nell'intento di scrivere qualcosa di inconsueto da inserire nell'album dei Decibel, \"Vivo da re\"; Enrico Ruggeri, una volta ascoltato il brano, impieg\u00f2 solo pochi giorni per darle il titolo e scriverne il testo.\nStruttura.\n\"Contessa\" comincia con una successione di accordi maggiori scanditi con una ripetitivit\u00e0 meccanica e marziale che introduce e si prolunga nella strofa, a cui segue una scala discendente in semitoni che conduce dal re minore al la maggiore. A pochi secondi dal termine la canzone vira bruscamente in un \u00be che nell'incisione originale \u00e8 scandito da un \"count-down\" di dieci cifre in un francese impercettibile.\nDistribuzione.\n45 giri.\nNel 1980 il brano \u00e8 stato pubblicato dalla Spaghetti Records anche come singolo, sul lato A di un disco in vinile a 45 giri abbinato a \"Teenager\" (lato B)."}
{"id": "5821468", "revid": "124948147", "url": "https://it.wikipedia.org/wiki?curid=5821468", "title": "Pietro II di Tarantasia", "text": " Fu proclamato santo da papa Celestino III nel 1191.\nBiografia.\nA 21 anni si fece monaco nell'abbazia cistercense di Bonnevaux, dove fu seguito dal padre e da due fratelli; la madre e la sorella entrarono nel monastero femminile d'Izeaux.\nNel 1132, su richiesta del vescovo Pietro I di Tarantasia, i cistercensi di Bonnevaux fondarono un monastero in quella diocesi, a Tami\u00e9, e Pietro ne fu il primo abate.\nMorto il vescovo di Tarantasia, nel 1140 fu sostituito da un cappellano del conte di Savoia, Isdra\u00ebl, che fu presto deposto per indegnit\u00e0: Pietro fu quindi scelto come nuovo vescovo, ma accett\u00f2 l'elezione solo su pressione degli abati di C\u00eeteaux e Bonnevaux. Pochi anni dopo per\u00f2 fece pace con i Savoia che rinunciarono al diritto di spolio, e cio\u00e8 di ottenere le sostanze del vescovo alla sua morte , diritto che accordarono qualche anno dopo anche al vescovo di Aosta Hugues d'Avise e al vescovo di Moriana. \nDa vescovo Pietro conserv\u00f2 l'abito monastico. Riform\u00f2 il capitolo cattedrale ricorrendo ai canonici regolari di San Maurizio e visit\u00f2 tutte le parrocchie della diocesi. Apr\u00ec la sua residenza ai bisognosi e introdusse la pratica di distribuire minestra ai poveri che si presentavano alle porte del vescovato. Sostenne anche l'opera di ospitalit\u00e0 dei canonici del San Bernardo.\nI pontefici ricorsero spesso al suo aiuto e consiglio: nel 1153 papa Eugenio III lo incaric\u00f2 di mediare tra il vescovo di Maurienne e i signori di La Chambre, mentre papa Adriano IV gli affid\u00f2 l'incarico di risolvere una vertenza tra i premostratensi di Lac-de-Joux e i monaci di Lieu-Poncet.\nCondusse missioni anche per conto delle autorit\u00e0 civili: Umberto III di Savoia lo invi\u00f2 da Enrico II d'Inghilterra per negoziare un matrimonio tra sua figlia Alice e il principe Giovanni; cur\u00f2 anche il riavvicinamento tra il re di Francia e il re d'Inghilterra, che il mercoled\u00ec delle ceneri del 1174 si fece imporre le ceneri dal vescovo Pietro nell'abbazia di Mortemer.\nSi oppose a Federico I Barbarossa e al suo antipapa, Vittore IV, e si rec\u00f2 anche in Borgogna, Alsazia e Lorena per invitare la popolazione a mantenersi fedele a papa Alessandro III.\nTornato a Tarantasia dopo una delle sue numerose missioni, si ammal\u00f2 e mor\u00ec.\nFu sepolto nell'abbazia di Bellevaux.\nCulto.\nGoffredo d'Auxerre, abate di Hautecombe, ne scrisse la \"Vita\". Fu canonizzato da papa Celestino III con bolla del 10 maggio 1191.\nLe reliquie della testa e della gamba sinistra di Pietro sono conservate nella chiesa abbaziale di Tami\u00e9, quelle della gamba destra a Vesoul.\nLa sua festa venne fissata inizialmente all'11 settembre, poi all'8 maggio, quindi al 10 maggio. Infine, i cistercensi hanno ricollocato la sua memoria al \"dies natalis\", il 14 settembre.\nIl suo elogio si legge nel Martirologio romano al 14 settembre."}
{"id": "5821471", "revid": "287204", "url": "https://it.wikipedia.org/wiki?curid=5821471", "title": "Bluff (Utah)", "text": "Bluff \u00e8 una localit\u00e0 degli Stati Uniti d'America situata nella contea di San Juan, nello Stato dello Utah.\nGeografia fisica.\nLe coordinate geografiche di Bluff sono .\nBluff occupa un'area totale di 58,7\u00a0km\u00b2, rispettivamente 57,2 di terra e 1,4 di acqua (a poche centinaia di metri dal centro abitato scorre il fiume San Juan).\nSociet\u00e0.\nEvoluzione demografica.\nAl censimento del 2000, risultarono 320 abitanti, di cui 135 nuclei familiari e 75 famiglie residenti. Ci sono 191 alloggi con una densit\u00e0 abitativa di 3,3/km\u00b2. La composizione etnica della citt\u00e0 \u00e8 62,50% bianchi, 35,00% nativi americani, 0,94% di altre etnie, 1,56% di due o pi\u00f9 etnie, e 4,06% ispanici e latino-americani."}
{"id": "5821490", "revid": "11959", "url": "https://it.wikipedia.org/wiki?curid=5821490", "title": "Battaglia dello Zab", "text": ""}
{"id": "5821496", "revid": "106456", "url": "https://it.wikipedia.org/wiki?curid=5821496", "title": "Mexican Hat", "text": "Mexican Hat \u00e8 un \"census-designated place\" (CDP) degli Stati Uniti d'America della contea di San Juan nello Stato dello Utah. La popolazione era di 31 persone al censimento del 2010.\nGeografia fisica.\nIl CDP si trova sulla U.S. Route 163 a soli a sud del bivio con la State Route 261, e si trova appena fuori dal confine settentrionale sia della Riserva Navajo e della Monument Valley. Il parco statale di Goosenecks si trova a sole ad ovest-nord-ovest, l'Alhambra Rock si trova ad ovest-sud-ovest, e la Valle degli Dei \u00e8 a nord sulla U.S. 163.\nSecondo lo United States Census Bureau, il CDP ha un'area totale di , di cui sono occupate da terre (96%) e sono occupate da acque (4%).\nOrigini del nome.\nIl nome della localit\u00e0 deriva da una formazione rocciosa situata in zona, la cui forma ricorda un sombrero.\nSociet\u00e0.\nEvoluzione demografica.\nSecondo il censimento del 2010, c'erano 31 persone.\nEtnie e minoranze straniere.\nSecondo il censimento del 2010, la composizione etnica del CDP era formata dal 90,3% di bianchi e il 9,7% di nativi americani."}
{"id": "5821501", "revid": "729019", "url": "https://it.wikipedia.org/wiki?curid=5821501", "title": "Guerra ispano-sudamericana", "text": "La guerra ispano-sudamericana, chiamata in Cile e in Per\u00f9 guerra contro la Spagna e in Spagna guerra del Pacifico, fu un conflitto bellico combattuto sulle coste cilene e peruviane nel quale si affrontarono da un lato la Spagna, dall'altro il Cile e il Per\u00f9, oltre che Bolivia ed Ecuador, che per\u00f2 non presero direttamente parte agli eventi bellici.\nIl conflitto diplomatico tra Spagna e Per\u00f9 cominci\u00f2 a seguito del cosiddetto \u201cincidente di Talambo\u201d: proprio nel momento in cui una spedizione scientifica e diplomatica spagnola navigava lungo le coste americane del Pacifico si verific\u00f2 uno scontro tra i lavoratori spagnoli di una fattoria e il proprietario terriero peruviano Manuel Salcedo, che si concluse con un bilancio di un morto e diversi feriti. Le notizie che arrivarono alla flotta in navigazione e nella penisola iberica erano confuse ed esagerate, per cui il governo spagnolo chiese spiegazioni. I fraintendimenti diplomatici tra il governo peruviano e l'inviato spagnolo, uniti alle informazioni parziali che quest'ultimo diede alla flotta, portarono nel 1864 all'occupazione spagnola delle isole Chincha, situate nei pressi della costa peruviana. Nonostante gli accordi iniziali firmati dai due governi per la ricerca di una soluzione pacifica, il cambio di governo in Per\u00f9, causato da un colpo di stato, port\u00f2 alla ricusazione dell'intesa pattuita.\nIl Cile intervenne nel conflitto rifiutandosi di rifornire le navi spagnole, e dichiarando in seguito la guerra alla Spagna come risposta a un ultimatum di questa il 25 settembre 1865; il Per\u00f9 dichiar\u00f2 guerra il 13 dicembre, e nel 1866 la Spagna ricevette le dichiarazioni di guerra dell'Ecuador (30 gennaio) e della Bolivia (22 marzo).\nLe azioni di guerra si succedettero tra il 1865 e il 1866, producendo le battaglie navali di Papudo, Abtao, il bombardamento di Valpara\u00edso e la battaglia del Callao. Le ostilit\u00e0 terminarono nel 1866 e si giunse a un armistizio nel 1871. I trattati di pace furono firmati in forma bilaterale tra ogni paese sudamericano e la Spagna nel 1879 (Per\u00f9 e Bolivia), nel 1883 (Cile) e nel 1885 (Ecuador).\nAntefatti.\nContesto storico.\nNell'ottobre del 1862 il maresciallo Ram\u00f3n Castilla y Marquesado termin\u00f2 il suo mandato come presidente del Per\u00f9. Come risultato delle elezioni popolari, assunse l'incarico il generale Miguel de San Rom\u00e1n, che mor\u00ec il 3 marzo 1863 senza terminare il suo mandato. Gli successe provvisoriamente prima lo stesso maresciallo Castilla e poi il generale Pedro Diez Canseco, fino a che arriv\u00f2 da Parigi il vicepresidente, generale Juan Antonio Pezet, che in accordo con la Costituzione, si fece carico del governo il 5 agosto.\nDurante la presidenza di Pezet ebbe luogo a Lima nel 1864 il Secondo Congresso Americano, a continuazione di quello che si era tenuto nella stessa citt\u00e0 tra il 1847 e il 1848, al quale avevano dato impulso le preoccupazioni sorte dopo il trattato di Londra, che aveva concordato un intervento comune delle potenze europee contro il Messico, e l'annessione di Santo Domingo alla Spagna. La politica estera del Per\u00f9, volta a unire gli sforzi di tutti gli stati iberoamericani per una difesa comune della propria indipendenza, era riuscita a dare al Paese il prestigio per convocare una nuova assemblea che avrebbe dovuto raggiungere una serie di accordi sulla base degli interessi comuni.\nIn Spagna governava il gabinetto di Unione Liberale del generale Leopoldo O'Donnell, con l'approvazione della regina Isabella II. In politica estera, questo aveva promosso alcune azioni chiamate \u201cdi prestigio\u201d o di \u201cesaltazione patriottica\u201d che avevano goduto di un ampio appoggio popolare; tra queste figuravano la spedizione franco-spagnola in Cocincina (1857-1862), l'intervento in Marocco che aveva consolidato il possesso di Ceuta e Melilla (1859-1860), l'annessione di Santo Domingo nel 1861 e la spedizione anglo-franco-spagnola in Messico (1862). L'avventurismo militare di O'Donnell, visto da alcuni come un irrazionale tentativo di riguadagnare alla Spagna un prestigio perso con la maggior parte del suo impero coloniale, da altri \u00e8 giudicato coerente con la difesa dei grandi interessi economici legati soprattutto all'industria dello zucchero a Cuba, con conseguente appoggio al suo status schiavista.\nNel 1862 la Spagna invi\u00f2 una spedizione scientifica e diplomatica sulla costa occidentale americana, la cosiddetta Commissione Scientifica del Pacifico, che sarebbe stata scortata da quattro navi da guerra. Il motivo che port\u00f2 il governo di Madrid a questa soluzione va ricercato nel tentativo di difendere gli interessi nazionali verso le colonie da poco perdute.\nLe relazioni tra Spagna e Per\u00f9, dopo l'indipendenza di quest'ultimo, si erano rese diplomaticamente complicate dal fatto che il governo peninsulare esigeva il pagamento di risarcimenti ai sudditi spagnoli per i danni economici subiti durante e dopo la guerra di indipendenza. I tentativi di risolvere la questione avevano fallito il loro obbiettivo e nel 1862 il Per\u00f9 non era ancora stato formalmente riconosciuto da Madrid, che per\u00f2 aveva accettato, d'accordo con Lima, l'invio di rispettivi rappresentanti consolari. Mentre la spedizione spagnola si trovava in piena navigazione, il governo peruviano rifiut\u00f2 le credenziali al nuovo viceconsole spagnolo, Jos\u00e9 Merino Ballesteros, colpevole di aver criticato apertamente un discorso del presidente insediato a Lima.\nLa spedizione scientifica e diplomatica.\n Le imbarcazioni della Armada Espa\u00f1ola che facevano parte della spedizione erano le fregate gemelle ad elica \"Triunfo\" e \"Resoluci\u00f3n\", la corvetta ad elica \"Vencedora\" e la goletta a elica \"Virgen de Covadonga\". Al comando della squadra navale fu posto l'ammiraglio Luis Hern\u00e1ndez-Pinz\u00f3n \u00c1lvarez.\nIl 10 agosto 1862 salparono da Cadice la \"Triunfo\" e la \"Resoluci\u00f3n\", che arrivarono a Rio de Janeiro il 6 ottobre. Ai primi di novembre la squadra giunse a Montevideo, dove si aggiunse loro la \"Covadonga\". Disobbedendo agli ordini ricevuti, che gli impartivano di passare al largo di Capo Horn, Pinz\u00f3n cerco di attraversare lo stretto di Magellano ma fu costretto a retrocedere per la forza dei venti; riparata alle isole Falkland, la squadriglia spagnola dovette attendere qui due mesi i rifornimenti provenienti dall'Uruguay e la riparazione del timone della \"Resoluci\u00f3n\". Ai primi di maggio del 1863 la flottiglia giunse a Valpara\u00edso attraverso Capo Horn venendo accolta con amicizia da autorit\u00e0 e popolazione.\nSalpate il 13 giugno, le due fregate arrivarono al Callao il 10 luglio, dove i marinai spagnoli vennero accolti dal presidente provvisorio Diez Canseco. In seguito partirono verso Guayaquil e Panama; decidendo di lasciare indietro la \"Covadonga\", che avrebbe fatto ritardare troppo il viaggio, l'ammiraglio spagnolo si spinse fino a San Francisco, dove le due navi attraccarono tra settembre e ottobre. Durante il viaggio di ritorno verso il Per\u00f9, Pinz\u00f3n ricevette alcune notizie riguardanti il cosiddetto \u201cincidente di Talambo\u201d.\nL'incidente di Talambo.\nBisognoso di manodopera da impiegare nei campi, il governo peruviano cercava di promuovere l'immigrazione da altri paesi, tra i quali la Spagna; l'arrivo di un primo contingente di coloni baschi era stato pianificato nel 1859 dal proprietario terriero Manuel Salcedo, che aveva una vasta tenuta coltivata principalmente a cotone a Talambo, nella provincia di Chiclayo. Al loro arrivo in Per\u00f9, tuttavia, i lavoratori baschi si trovarono costretti a firmare un contratto modificato unilateralmente da Salcedo a proprio favore e andarono incontro a condizioni di vita e di lavoro insopportabili, che provocarono tra l'altro un alto numero di decessi.\nIl 4 agosto 1863 uno dei coloni, Marcial Miner, si stava recando presso l'abitazione di Salcedo per richiedere a nome dei lavoratori il ripristino degli accordi stipulati in Spagna, quando incontr\u00f2 il possidente terriero a cavallo. Il tentativo di discutere sfoci\u00f2 presto in un alterco; Salcedo colp\u00ec Miner e quest'ultimo minacci\u00f2 il latifondista con una pietra. Salcedo affid\u00f2 all'amministratore della fattoria, Carmen Valdez, il compito di reclutare uomini armati nel vicino villaggio di Chep\u00e9n, dopodich\u00e9 accolse nella sua abitazione una delegazione di coloni; quando questi fecero per uscire, si trovarono di fronte gli uomini armati di Valdez, che intimarono loro di consegnare Miner. Il rifiuto dei coloni diede origine ad uno scontro armato, nel quale rimase vittima il basco Juan Miguel Orm\u00e1zabal.\nIl giudice di Chep\u00e9n fece arrestare tutti i coloni presenti al fatto, limitandosi a interrogare Salcedo e i suoi uomini. Il 2 ottobre, il tribunale di Chiclayo condann\u00f2 due coloni baschi, ma la Corte Suprema di La Libertad annull\u00f2 la sentenza e incrimin\u00f2 Salcedo e il giudice di Chep\u00e9n. La sentenza fu per\u00f2 ancora una volta ribaltata il 13 febbraio 1864 dalla Corte Suprema di Giustizia, che ristabil\u00ec la prima sentenza. L'ammiraglio Pinz\u00f3n, informato degli avvenimenti, mand\u00f2 la \"Covadonga\" a Pacasmayo con l'obbiettivo di raccogliere i coloni baschi, mentre la comunit\u00e0 spagnola presente in Per\u00f9 mand\u00f2 alla flotta una serie di petizioni con la richiesta di non abbandonare le coste sudamericane.\nIn questo contesto comparve il deputato liberale spagnolo Eusebio Salazar y Mazarredo, che si offr\u00ec di portare personalmente la corrispondenza della flotta a Madrid. Salazar torn\u00f2 a Lima con l'incarico di \u201cMinistro di Sua Maest\u00e0 in Bolivia e Commissario Straordinario per il Per\u00f9\u201d. Le sue credenziali non furono per\u00f2 accettate dal governo di Lima, che giudicava quella di \u201cCommissario\u201d una funzione di tipo coloniale; a questa contestazione Salazar rispose con una nota dai toni duri e minacciosi, nonostante avesse in realt\u00e0 ricevuto da Madrid istruzioni per giungere ad un accordo.\nOccupazione delle isole Chincha e arrivo dei rinforzi spagnoli.\nSalazar si imbarc\u00f2 sulla \"Covadonga\" per incontrare al largo l'ammiraglio Pinz\u00f3n, al quale per\u00f2 consegn\u00f2 solo uno dei plichi di ordini portati da Madrid, quello in cui gli veniva data disposizione di difendere l'onore della Spagna; l'altro, nel quale si dava disposizione di cercare la pace e di evitare, quando possibile, le azioni di forza, non fu consegnato. Due giorni dopo, il 14 aprile, la flotta occup\u00f2 le isole Chincha al largo della costa peruviana, importante fonte di guano; nell'azione, incruenta, gli spagnoli catturarono la nave da guerra peruviana \"Iquique\" e posero agli arresti il governatore delle isole, Ram\u00f3n Valle Riesta. Pinz\u00f3n e Salazar emanarono un proclama nel quale affermavano di essere pronti ad occupare ogni isola peruviana e di considerare il guano delle isole Chincha un'ipoteca per il pagamento dei crediti che la Spagna esigeva dal governo di Lima. La risposta del Per\u00f9 fu sulle prime abbastanza debole; il 20 aprile si riun\u00ec il corpo diplomatico straniero presente a Lima con l'intento di proporre una mediazione, alla quale il presidente Juan Antonio Pezet rispose positivamente, a patto che fossero riconsegnati al Per\u00f9 le isole e la nave catturata, e ne fosse salutata la bandiera da parte della flotta spagnola.\nPinz\u00f3n e Salazar furono disposti ad esaudire solo la richiesta di restituzione della nave; questa soluzione fu per\u00f2 respinta da Pezet, in mancanza delle altre due condizioni, e le relazioni tra i due Paesi andarono ancor pi\u00f9 deteriorandosi. Il 9 settembre 1864, il Congresso peruviano autorizz\u00f2 il presidente a dichiarare guerra alla Spagna, ma Pezet, consapevole della sproporzione delle forze in campo, non consider\u00f2 tale opzione.\nArrivata a Madrid notizia degli avvenimenti, il governo spagnolo sconfess\u00f2 l'operato di Salazar e Pinz\u00f3n, ma decise ugualmente di rafforzare la flotta inviando nel Pacifico le fregate \"Blanca\" e \"Berenguela\" oltre alla gi\u00e0 prevista corvetta \"Vencedora\". In seguito, dopo aver ricevuto informazioni sul fatto che i peruviani stessero armando alcune navi, fu deciso di rinforzare ulteriormente la squadra con l'invio della fregata \"Villa de Madrid\".\nIl 19 settembre Pinz\u00f3n ricevette una lettera dal Ministro della Marina uscente Jos\u00e9 Manuel Pareja, che lo informava della sua imminente sostituzione al comando della flotta, rilevato dallo stesso Pareja. Il 25 novembre, tuttavia, Pinz\u00f3n fu testimone dell'incendio della fregata \"Triunfo\", ancorata nella baia di Pisco, dovuto all'azione maldestra di un marinaio che stava lavorando con la trementina; nonostante il prodigarsi dell'intera squadra la nave and\u00f2 perduta. Il 6 dicembre arriv\u00f2 Pareja, che aveva viaggiato in incognito dalla Spagna; il giorno successivo il nuovo comandante sostitu\u00ec Pinz\u00f3n, mettendosi subito all'opera per risolvere diplomaticamente la questione.\nIl 4 febbraio 1865 part\u00ec dal porto di Cadice, come ulteriore rinforzo, la fregata blindata \"Numancia\", al comando del capitano di vascello Casto M\u00e9ndez N\u00fa\u00f1ez, inviata anch'essa nel timore che il Per\u00f9 fosse riuscito a corazzare le sue due pi\u00f9 importanti navi, l\"'Apurimac\" e la \"Loa\"; nonostante le preoccupazioni che riguardavano la capacit\u00e0, per un'imbarcazione blindata, di effettuare un viaggio cos\u00ec lungo e pericoloso, la nave arriv\u00f2 il 13 marzo a Montevideo e, dopo aver attraversato lo stretto di Magellano scortata dal piroscafo \"Marqu\u00e9s de la Victoria\", giunse a Valpara\u00edso il 28 aprile. Informata del fatto che la flotta si trovasse in quel periodo al Callao, raggiunse quest'ultimo porto il 5 maggio 1865.\nTrattato Vivanco-Pareja.\nIl 24 dicembre 1864, il presidente peruviano Pezet affid\u00f2 al generale Manuel Ignacio de Vivanco il compito di condurre segretamente trattative con il comandante spagnolo. Un mese dopo si giunse a un accordo: il 27 gennaio 1865 le due parti firmarono a bordo della \"Villa de Madrid\" un trattato preliminare di pace che prevedeva l'abbandono delle isole da parte degli spagnoli, mentre i peruviani accettavano l'invio di un ambasciatore a Madrid, l'arrivo di un \u201cCommissario\u201d che investigasse i fatti di Talambo e il pagamento degli indennizzi richiesti dal governo peninsulare e di 3 milioni di pesos a coprire le spese della guerra. Non era previsto ancora il riconoscimento del Per\u00f9 come repubblica indipendente.\nL'opinione pubblica peruviana accolse con indignazione l'accordo. Il trattato fu portato al Congresso per l'approvazione, ma qui trov\u00f2 una forte opposizione che, al momento del voto, fece mancare il numero legale. Il presidente Pezet fu quindi costretto ad approvare il trattato il 2 febbraio 1865 mediante un semplice decreto. Le isole Chincha furono riconsegnate subito alla sovranit\u00e0 peruviana. Il giorno successivo, per\u00f2, i marinai spagnoli sbarcati al Callao dovettero affrontare una sollevazione popolare che si rivolt\u00f2 contro di loro; il tumulto provoc\u00f2 la morte di uno spagnolo.\nRivoluzione di Arequipa e dittatura di Prado.\nLa firma del trattato provoc\u00f2 un'ondata di proteste popolari nelle citt\u00e0 peruviane e una dura opposizione da parte di alcune autorit\u00e0, alle quali Pezet cerc\u00f2 di rispondere con durezza. L'ex presidente Castilla, che era a capo del Senato, fu arrestato ed esiliato. Il 28 febbraio il colonnello Mariano Ignacio Prado lanci\u00f2 un \"pronunciamiento\" ad Arequipa, al quale aderirono la guarnigione militare e il popolino. La rivoluzione scoppi\u00f2 con gran velocit\u00e0: in meno di un mese tutte le pi\u00f9 grandi citt\u00e0 del Per\u00f9 meridionale erano sollevate, e anche le truppe inviate via mare a sedare la rivolta passarono con gli insorti. Con loro pass\u00f2 anche il vicepresidente Diez Canseco, che abbandon\u00f2 Lima. Nella stessa capitale fu sedata il 10 maggio una rivolta da parte della guarnigione posta a guardia del palazzo presidenziale.\nQuando sembr\u00f2 che il governo potesse avere ragione della rivoluzione la rottura diplomatica tra la Spagna e il Cile fin\u00ec per ridare impulso agli insorti, che marciarono alla fine su Lima. Pezet and\u00f2 loro incontro il 6 novembre con 10 reggimenti, ma questi si rifiutarono di sparare contro altri soldati peruviani. Il presidente fu cos\u00ec costretto a difendersi con i pochi uomini rimasti fedeli nel centro della citt\u00e0; convinto di non avere pi\u00f9 possibilit\u00e0, con l'aiuto degli stessi capi nemici riusc\u00ec alla fine a raggiungere il Callao, dove si rifugi\u00f2 in una nave inglese.\nLa rivoluzione port\u00f2 inizialmente al potere Diez Canseco, che si mostr\u00f2 cauto nelle relazioni con la Spagna. La pressione dei militari, che avevano promosso il golpe su basi nazionalistiche, spinse per\u00f2 presto alle dimissioni il nuovo presidente, non disposto a cedere alle tentazioni dittatoriali; al suo posto, il 28 novembre prese il potere Mariano Ignacio Prado, che prese il titolo di \"Jefe Supremo\" (\u201cCapo Supremo\u201d).\nLa posizione del Cile e la dichiarazione di guerra alla Spagna.\nL'occupazione delle isole Chincha, nel frattempo, aveva scatenato in Cile un'ondata di sentimenti anti-spagnoli alimentata anche da alcuni elementi politici di spicco, alcuni con mire presidenziali (Domingo Santa Mar\u00eda, Federico Err\u00e1zuriz Za\u00f1artu, Jos\u00e9 Victorino Lastarria e Benjam\u00edn Vicu\u00f1a Mackenna tra gli altri), nonostante i due Paesi avessero gi\u00e0 chiuso le proprie controversie con un trattato nel 1844. Negli ambienti governativi cileni, inoltre, esisteva ancora la convinzione che la Spagna non avesse del tutto abbandonato le sue aspirazioni coloniali.\nNel settembre del 1864, la flotta spagnola era stata particolarmente svantaggiata dalla decisione, presa dalle autorit\u00e0 cilene, di vietare di rifornire di carbone le navi dei Paesi belligeranti; in una situazione in cui \"de facto\" esisteva un conflitto con il Per\u00f9, tale decreto privava la flotta peninsulare di porti amici tra Buenos Aires e Panama, mentre Lima avrebbe potuto rifornirsi via terra. A questo si aggiungeva la campagna stampa fortemente diffamatoria verso Madrid intrapresa da alcuni periodici cileni, tra i quali spiccava il \"San Mart\u00edn\".\nIl massimo rappresentante spagnolo a Santiago del Cile, Salvador de Tavira, era riuscito fino a quel momento ad evitare rotture diplomatiche; su impulso di Madrid aveva presentato una lista di richieste di spiegazioni al governo cileno, dichiarandosi soddisfatto della risposta del ministro degli Esteri, \u00c1lvaro Covarrubias. Il suo atteggiamento conciliante era per\u00f2 contrastato dall'ammiraglio Pareja, che aveva pi\u00f9 volte manifestato sentimenti ostili al Cile, probabilmente a causa del fatto che il padre era morto in quel territorio nel corso della guerra d'indipendenza. Forte dell'accordo vantaggioso ottenuto con il Per\u00f9, Pareja fece pressione sul governo spagnolo per ottenere la destituzione di Tavira e fu nominato egli stesso ministro plenipotenziario in Cile. L'ammiraglio spagnolo giunse a Valpara\u00edso il 17 settembre 1865; subito lanci\u00f2 un \"ultimatum\" al governo cileno per ottenere soddisfazione alle proteste gi\u00e0 consegnate da Tavira. Dopo aver ricevuto una risposta ferma da parte di Covarrubias, che spiegava di aver gi\u00e0 fornito spiegazioni, Pareja lanci\u00f2 un secondo \"ultimatum\" lasciando al Cile 48 ore di tempo per dare soddisfazione alla Spagna, pagando un forte indennizzo. Per tutta risposta il Cile dichiar\u00f2 la guerra alla Spagna il 24 settembre; la flotta spagnola decret\u00f2 subito il blocco navale dei porti cileni.\nSviluppo della guerra.\nBlocco navale delle coste cilene ed entrata in guerra del Per\u00f9.\nIl blocco decretato da Pareja si rivel\u00f2 subito di difficile attuazione: con sole otto unit\u00e0 la flotta spagnola doveva controllare un grande numero di porti, distribuiti su migliaia di chilometri di costa. La potenza di fuoco spagnola, che contava 200 cannoni, era comunque soverchiante rispetto alle forze che poteva mettere in campo il Cile, che contava due sole navi da guerra: la \"Esmeralda\", sulla quale erano imbarcati 16 cannoni di piccolo calibro, e la nave mercantile \"Maip\u00fa\", equipaggiata con quattro pezzi\nDopo il difficile inizio delle operazioni, Pareja si risolse a tenere bloccati i soli porti principali di Valpara\u00edso, Caldera, Coquimbo e quelli presenti nella baia di Concepci\u00f3n (Talcahuano, Tom\u00e9 e Penco). La \"Numancia\" e il \"Marqu\u00e9s de la Victoria\" rimasero ad incrociare al largo del Callao, dove la prima effettu\u00f2 alcune ricognizioni alla ricerca delle due navi da guerra cilene \"Esmeralda\" e \"Maip\u00fa\"; queste ultime erano salpate da Valpara\u00edso al comando di Juan Williams Rebolledo il 18 settembre, prima della dichiarazione di guerra, senza essere bloccate dalla flotta spagnola. Le autorit\u00e0 cilene inoltre fecero smontare i cannoni dai forti dello stesso porto, lasciando in tal modo Valpara\u00edso indifesa nella speranza che un attacco nemico sarebbe stato impedito dalle imbarcazioni neutrali, che appartenevano a Paesi che avevano merce di grande valore stipata nei magazzini.\nRicorrendo ad un espediente gi\u00e0 usato nella sua guerra d'indipendenza, il Cile autorizz\u00f2 inoltre i suoi rappresentanti all'estero ad emettere patenti di corsa; la Dichiarazione di Parigi del 1856 aveva dichiarato illegale il reclutamento di corsari, ma il fatto che la Spagna non figurasse tra i firmatari fu usato come giustificazione alla decisione cilena. La misura aveva provocato un forte allarme sulle stesse coste spagnole.\nIl 23 ottobre si verific\u00f2 uno scontro nel porto di Valpara\u00edso tra i marinai sbarcati da alcune scialuppe spagnole e le forze a terra cilene, conclusosi con la morte di un marinaio. Pochi giorni dopo, a Caldera, il brigantino \"Tongoy\", catturato precedentemente dagli spagnoli, fece prigioniero l'equipaggio cileno di una barca che avvicinava le imbarcazioni neutrali per indicare loro porti secondari sfuggiti dal blocco navale. Nella baia di Concepci\u00f3n, invece, una scialuppa della \"Resoluci\u00f3n\" che era stata armata con due cannoni fu catturata dal rimorchiatore cileno \"Independencia\" che si era lasciato avvicinare fingendo la resa.\nNel frattempo la corvetta \"Esmeralda\", che era salpata nel tentativo di unirsi alla flotta peruviana, era tornata in Cile senza che Williams fosse riuscito a coinvolgere gli alleati; eludendo il blocco, si era rifugiata nel porto di Lota, dove aveva ricevuto rifornimento e riparazioni. Facendo rotta verso nord, cerc\u00f2 di separare la \"Vencedora\" dalla \"Villa de Madrid\" di fronte a Valpara\u00edso, ma la goletta spagnola, convinta si trattasse di un'imbarcazione neutrale, abbandon\u00f2 presto la caccia. Informato dal piroscafo britannico \"Valpara\u00edso\" del fatto che si stava avvicinando la \"Covadonga\", Williams iss\u00f2 la bandiera britannica e lasci\u00f2 avvicinare la nave nemica; quando fu a distanza vantaggiosa la attacc\u00f2 di sorpresa. Dopo cinquanta minuti, la battaglia di Papudo si risolse con la resa spagnola. I cileni si impossessarono in tal modo della \"Covadonga\", che divenne la loro pi\u00f9 potente nave da guerra.\n Pareja venne a conoscenza della perdita della \"Covadonga\" solo due giorni dopo il fatto, informato dal console statunitense. Il giorno successivo, l'ammiraglio spagnolo si suicid\u00f2, lasciando disposizione di non essere sepolto in acque cilene.\nNel frattempo in Per\u00f9 era caduta la presidenza di Diez Canseco, sostituito da Mariano Ignacio Prado, che, nonostante fosse arrivato al potere con proclami bellicosi, procrastin\u00f2 per alcune settimane la notifica del cambiamento di governo al corpo diplomatico straniero, tenendo in tal modo in sospeso i rapporti con il rappresentante spagnolo; quest'ultimo fu costretto ad abbandonare Lima il 21 dicembre, pochi giorni dopo la rottura ufficiale dei rapporti diplomatici. Nel frattempo erano salpate dal porto del Callao le navi da guerra peruviane \"Apur\u00edmac\" e \"Amazonas\", con l'indicazione di unirsi alle imbarcazioni cilene per partecipare alle operazioni di guerra; lo stato di guerra non dichiarata aveva impedito a M\u00e9ndez N\u00fa\u00f1ez, che incrociava al largo con la \"Numancia\", di intercettare le due navi. Venuto a conoscenza della morte di Pareja, che lo elevava al comando dell'intera flotta spagnola, lo stesso M\u00e9ndez N\u00fa\u00f1ez decise di concentrare il blocco sul porto di Valpara\u00edso, dove erano immagazzinate le uniche scorte di carbone e di viveri disponibili, e su quello di Caldera.\nCile e Per\u00f9 firmarono un trattato di alleanza il 13 gennaio 1866; il giorno successivo, il Per\u00f9 dichiar\u00f2 guerra alla Spagna, seguito pochi giorni dopo dai governi di Ecuador e Bolivia. La flotta alleata si riun\u00ec nell'arcipelago di Chilo\u00e9, creando una postazione navale tra l'estuario del Chayahu\u00e9 e l'isola di Abtao, nel canale di Chacao. Il posto scelto era difficilmente accessibile ad un eventuale attacco nemico, ma creava notevoli problemi di navigazione e di logistica agli stessi difensori: la corvetta peruviana \"Amazonas\" urt\u00f2 gli scogli e and\u00f2 a fondo, permettendo solo il recupero di parte della sua artiglieria, che fu redistribuita tra le altre navi e le postazioni a terra. Al comando fu posto Williams Rebolledo, che era l'ufficiale pi\u00f9 alto in grado del Paese nelle cui acque si trovava la flotta. La \"Covadonga\" fu mandata ad intercettare nelle acque del sud il mercantile spagnolo \"San Quint\u00edn\", che portava approvvigionamenti e truppe di rinforzo alla flotta di M\u00e9ndez N\u00fa\u00f1ez, ma torn\u00f2 alla postazione navale il 4 febbraio dopo aver incontrato solo imbarcazioni neutrali.\nBattaglia di Abtao.\nIl 21 gennaio 1866 salparono al comando del capitano di vascello Claudio Alvargonz\u00e1lez da Valpara\u00edso le fregate spagnole \"Villa de Madrid\" e \"Blanca\", dirette alle Isole Juan Fern\u00e1ndez, dove non incontrarono imbarcazioni nemiche; le navi proseguirono il loro viaggio verso l'isola di Chilo\u00e9, che avvistarono il 4 febbraio. Nei giorni successivi effettuarono una ricognizione del lato orientale dell'isola, senza trovare traccia della flotta alleata. La \"Blanca\" si diresse quindi in direzione di Calbuco, dopo che gli spagnoli erano venuti a conoscenza del naufragio della \"Amazonas\"; in breve tempo scopr\u00ec il relitto della fregata peruviana. Le due imbarcazioni spagnole proseguirono quindi in direzione dell'isola di Abtao, trovandosi di fronte il pomeriggio del 7 febbraio la flotta alleata in assetto da battaglia.\nNelle file di quest'ultima era assente Williams Rebolledo, partito due giorni prima per Ancud alla ricerca di approvvigionamenti; il comando era stato preso dal capitano peruviano Manuel Villar Olivera, giunto da poco a bordo della \"Am\u00e9rica\", che con un'altra corvetta, la \"Uni\u00f3n\", era partita dal Callao per rinforzare la squadra navale. La flotta alleata era stata allertata dell'arrivo del nemico, e si era schierata con tutti i cannoni puntati contro le imbarcazioni in arrivo. Alle quattro di pomeriggio, con le fregate spagnole ad una distanza di tre chilometri, la \"Apur\u00edmac\" scaten\u00f2 il fuoco contro la \"Blanca\"; la goletta cilena \"Covadonga\" tent\u00f2 di rimorchiare la \"Am\u00e9rica\", sulla quale si erano allentati gli ormeggi, e portarla pi\u00f9 al sicuro; fallita una prima manovra, il suo comandante, Manuel Thomson, decise di abbandonare il tentativo e di puntare contro la \"Blanca\" con una rotta parallela alla costa che gli avrebbe permesso di scaricare i suoi cannoni contro il nemico facendo passare i proiettili sopra l'isola di Abtao. La fregata spagnola aveva calato in acqua tutte le sue scialuppe ed era coricata sul lato di dritta, tanto che il capitano cileno della \"Covadonga\" la credette incagliata. Avvicinatosi per assestare il tiro, scopr\u00ec per\u00f2 che la \"Blanca\" era ancora in grado di manovrare e di rispondere al fuoco contro la goletta cilena, che si trov\u00f2 in difficolt\u00e0 a manovrare a sua volta a causa della vicinanza della costa.\nAlla fregata spagnola in difficolt\u00e0 venne presto in soccorso la \"Villa de Madrid\", che apr\u00ec anch'essa il fuoco contro la squadra navale alleata, permettendo in tal modo alla \"Blanca\" di tamponare una falla apertasi a filo d'acqua. Al calare della sera le due navi spagnole riuscirono ad allontanarsi dal luogo. La battaglia di Abtao era durata due ore, nelle quali le imbarcazioni si erano scambiate 1500 colpi circa. La flotta alleata lament\u00f2 un bilancio finale di due morti e un ferito, mentre da parte spagnola furono denunciati nel bollettino ufficiale 9 feriti in tutto.\nSeconda spedizione spagnola a Chilo\u00e9.\nLe due fregate spagnole, sfuggite allo scontro, riuscirono ad attraccare a Valpara\u00edso il 15 febbraio 1866. M\u00e9ndez N\u00fa\u00f1ez, che aveva nel frattempo tolto anche il blocco navale al porto di Caldera e distrutto le imbarcazioni catturate perch\u00e9 non fossero di impaccio alle manovre, decise subito di muovere contro la flotta nemica con la pi\u00f9 potente delle navi spagnole, la fregata blindata \"Numancia\". Con la \"Blanca\" di scorta, salp\u00f2 il 17 febbraio verso l'arcipelago di Chilo\u00e9, dove arriv\u00f2 undici giorni dopo in mezzo ad una fitta nebbia; il giorno successivo, le fregate spagnole attraccarono a \"Puerto Oscuro\", nei pressi di alcuni rilievi boscosi.\nLa mattina del 2 marzo, quando stavano levando le ancore, le due navi furono bersaglio del fuoco di 200 soldati cileni abbarbicati sulla scogliera. La \"Blanca\" rispose al fuoco sparando con i suoi cannoni verso le alture, facendo disperdere i fucilieri nemici. Nei giorni successivi, M\u00e9ndez N\u00fa\u00f1ez ordin\u00f2 di esplorare l'arcipelago alla ricerca della flotta nemica, che nel frattempo Williams Rebolledo aveva fatto spostare a Huite, all'interno di un'insenatura pi\u00f9 facilmente difendibile, della quale aveva inoltre fatto ostruire e fortificare l'unico accesso. Giudicando troppo rischioso proseguire, M\u00e9ndez N\u00fa\u00f1ez decise di tornare a Valpara\u00edso. Durante la navigazione gli spagnoli incrociarono un'imbarcazione sospetta, alla quale diedero la caccia nonostante questa issasse una bandiera britannica; una volta abbordata, questa si rivel\u00f2 essere il piroscafo cileno \"Paquete del Maule\", che trasportava 126 tra soldati e marinai nemici, tutti presi prigionieri.\nBombardamento di Valpara\u00edso.\nM\u00e9ndez N\u00fa\u00f1ez era tornato a Valpara\u00edso con le sue navi convinto di non potere essere in grado di attaccare la flotta alleata; il tempo, inoltre, avrebbe potuto favorire il Cile e soprattutto il Per\u00f9, che aspettava l'arrivo di due corazzate fatte costruire in Inghilterra, la \"Hu\u00e1scar\" e la \"Independencia\", che avrebbero cambiato risolutamente l'equilibrio delle forze in campo. Il comandante spagnolo ricevette dal suo governo l'ordine di intraprendere azioni di rappresaglia per la perdita della \"Covadonga\" e di lasciare in seguito il Pacifico.\nNel porto erano presenti una squadra navale statunitense, comandata dal commodoro John Rodgers, ed una britannica agli ordini del contrammiraglio Denman. I due militari iniziarono subito una serie di incontri con M\u00e9ndez N\u00fa\u00f1ez, allo scopo di far cessare le ostilit\u00e0 e salvaguardare in tal modo gli interessi mercantili dei due Paesi neutrali. Alle discussioni partecip\u00f2 anche l'ambasciatore statunitense, il generale Judson Kilpatrick, che propose un cessate il fuoco seguito da un reciproco riconoscimento alle bandiere di Cile e Spagna. Il comandante spagnolo dett\u00f2 le sue condizioni, che prevedevano da parte cilena il ripristino dei precedenti trattati e la restituzione della \"Covadonga\", mentre gli spagnoli avrebbero restituito le imbarcazioni catturate in mare comprese di uomini e beni contenuti in esse; l'intesa avrebbe dovuto essere suggellata con una serie di colpi sparati dalla fortezza cilena, ai quali avrebbero dovuto rispondere le navi sotto il suo comando. Nel caso non avesse ricevuto risposta alle sue richieste entro il 27 marzo, M\u00e9ndez N\u00fa\u00f1ez dichiar\u00f2 che avrebbe bombardato Valpara\u00edso, rimanendo fermo nel suo proposito anche di fronte all'eventualit\u00e0 di un intervento da parte delle navi statunitensi e britanniche. In una nota inviata al suo governo il comandante spagnolo scrisse una frase divenuta celebre: \"Meglio l'onore senza navi che le navi senza onore\".\nKilpatrick port\u00f2 le richieste spagnole al ministro degli affari esteri cileno, \u00c1lvaro Covarrubias Ort\u00fazar, che per\u00f2 giudic\u00f2 troppo esiguo il tempo concesso per la risposta, che avrebbe dovuto essere concordata con i Paesi alleati. Scaduto l'ultimatum, il 27 marzo M\u00e9ndez N\u00fa\u00f1ez invi\u00f2 al governo di Santiago una comunicazione nella quale manifestava la decisione di bombardare la citt\u00e0 il 31 marzo, non avendo ricevuto soddisfazione alle richieste del governo spagnolo. Nonostante il preavviso, buona parte della popolazione civile non abbandon\u00f2 la citt\u00e0, ma si concentr\u00f2 nelle vicinanze dei magazzini per evitare che i marinai stranieri trasferissero le merci l\u00ec stipate; in tal modo sperava che le diverse navi da guerra neutrali presenti nel porto agissero in modo da evitare il bombardamento. Il governatore militare del porto intanto fece smantellare anche i pochi cannoni presenti, in modo da non fornire alcuna giustificazione alla mossa degli spagnoli.\nNonostante i segnali inequivocabili di preparazione al combattimento da parte della squadra navale statunitense e di quella britannica, all'avvicinarsi del giorno stabilito per l'azione bellica Denman e Rodgers si astennero dall'intervenire. Alle 8 di mattina del 31 marzo, mentre le navi dei paesi neutrali abbandonavano il porto, la \"Numancia\" spar\u00f2 due colpi per avvertire che il bombardamento sarebbe iniziato nel giro di un'ora; la popolazione abbandon\u00f2 la citt\u00e0, dove rimase una guarnigione militare, con il compito di mantenere l'ordine e di impedire uno sbarco nemico. Alle nove e un quarto le navi \"Villa de Madrid\", \"Blanca\", \"Vencedora\" e \"Resoluci\u00f3n\" aprirono il fuoco contro i magazzini e la ferrovia; a mezzogiorno M\u00e9ndez N\u00fa\u00f1ez fece cessare il bombardamento. Il fuoco fu estinto nella restante parte della giornata dalle squadre di pompieri di Santiago e Valpara\u00edso.\nL'azione provoc\u00f2 la morte di due persone e il ferimento di altre due. Un'immediata stima effettuata dalle autorit\u00e0 cilene stabil\u00ec un ammontare di danni per quasi 15000 pesos; pi\u00f9 della met\u00e0 di essi riguardava merce di propriet\u00e0 francese.\nBattaglia del Callao.\nDopo aver stazionato due settimane nel porto di Valpara\u00edso, M\u00e9ndez N\u00fa\u00f1ez salp\u00f2 verso il Callao dopo aver bruciato le imbarcazioni catturate. Arrivato il 27 aprile 1866 di fronte alla piazza fortificata, subito il comandante spagnolo manifest\u00f2 all'intero corpo diplomatico presente l'intenzione di bombardare il porto allo scadere del quarto giorno; questo lasso di tempo fu impiegato dal governo peruviano per rafforzare le batterie del forte e dislocare in modo conveniente le proprie truppe.\nIl 2 maggio la flotta spagnola si schier\u00f2 in formazione davanti al porto peruviano. La difesa disponeva di un numero compreso tra i 50 e gli 80 cannoni, alcuni di essi di grande calibro (gli \"Armstrong\" da 300 libbre e i \"Blakely\" da 450 libbre); nelle acque erano state disseminate numerose mine, collegate a terra tramite cavi elettrici e pronte ad essere esplose. La flotta attaccante disponeva di 245 cannoni di piccolo calibro (la cui effettivit\u00e0 era per\u00f2 ridotta alla met\u00e0, dal momento che il bombardamento della costa pu\u00f2 essere edeguito solo da un lato); quasi tutte le navi erano costruite in legno, ed offrivano perci\u00f2 una difesa particolarmente debole ai colpi dell'artiglieria moderna. La stessa \"Numancia\", unica imbarcazione corazzata, era dotata di una blindatura insufficiente a resistere ai colpi dei cannoni dispiegati dai peruviani.\nAlle 11:50 la \"Numancia\" ruppe le ostilit\u00e0; subito le risposero le batterie costiere. Presto fu colpita la fregata \"Villa de Madrid\", che fu costretta ad essere rimorchiata dalla \"Vencedora\" per allontanarsi dalla linea del fuoco; l'esplosione mise fuori combattimento 35 uomini, la met\u00e0 dei quali perse la vita. La \"Numancia\", che nel frattempo si era avvicinata alle coste evitando le mine, si incagli\u00f2 nel fondo fangoso e ricevette una scarica di proiettili; uno di essi colp\u00ec lo stesso M\u00e9ndez N\u00fa\u00f1ez, che qualche minuto dopo fu costretto per le ferite a cedere il comando al suo secondo, Miguel Lobo. Dopo poco pi\u00f9 di un'ora, un colpo sparato dalla fregata \"Blanca\" distrusse la torre fortificata di \"La Merced\", causando la morte di 40 persone, tra le quali lo stesso ministro della guerra peruviano, Jos\u00e9 G\u00e1lvez Egusquiza. L'artiglieria peruviana colp\u00ec ripetutamente la \"Almansa\", causando la morte di 13 membri dell'equipaggio, e la \"Berenguela\", costringendo quest'ultima ad abbandonare i combattimenti. Da parte loro, le cannonate spagnole causarono danni e vittime presso diverse fortezze costiere.\nAll'avvicinarsi del tramonto, mentre si alzava la nebbia e dalla costa peruviana rispondevano al fuoco ormai solo le batterie del forte di \"Santa Rosa\", la \"Numancia\" lanci\u00f2 il segnale di ritiro; la flotta spagnola si rifugi\u00f2 sull'isola di San Lorenzo. La giornata di battaglia caus\u00f2 in totale la morte di 43 persone e il ferimento di altre 151 tra i 3200 marinai spagnoli; nell'altro schieramento le perdite ammontarono a circa 200 persone.\nDopo aver riparato i danni, il 10 maggio 1866 le imbarcazioni spagnole salparono dal loro rifugio e si divisero in due gruppi: le fregate \"Numancia\", \"Bereguela\" e \"Mataura\", la goletta \"Vencedora\" e i piroscafi \"Marqu\u00e9s de la Victoria\" e \"Uncle-Sam\" (quest'ultimo comprato a Panama prima del bombardamento di Valpara\u00edso) presero la via per le Filippine, mentre le fregate \"Almansa\", \"Villa de Madrid\", \"Resoluci\u00f3n\" e \"Blanca\" furono condotte dallo stesso M\u00e9ndez N\u00fa\u00f1ez a Rio de Janeiro attraverso Capo Horn. Il primo gruppo arriv\u00f2 a Manila tra settembre e ottobre, dopo aver fatto scalo a Tahiti, con numerosi marinai colpiti da un'epidemia di scorbuto. Ancora pi\u00f9 devastanti furono gli effetti della malattia sui membri d'equipaggio delle imbarcazioni appartenenti al secondo gruppo: dopo una travagliata navigazione queste giunsero a Rio de Janeiro contando un altissimo numero di morti e di infermi. La \"Villa de Madrid\", la \"Resoluci\u00f3n\" e la \"Blanca\" furono presto richiamate in patria, mentre M\u00e9ndez Nu\u00f1ez rimase sulla costa atlantica sudamericana scortando con la \"Almansa\" le navi mercantili spagnole in navigazione nella zona, in attesa dell'arrivo delle fregate \"Navas de Tolosa\" e \"Concepci\u00f3n\".\nConclusione del conflitto.\nTerminata la battaglia del Callao, entrambe le parti in causa proclamarono la propria vittoria. L'esito del combattimento fu festeggiato in Per\u00f9 e in Cile, il cui governo promosse il presidente peruviano Mariano Ignacio Prado al grado di generale del proprio esercito. Il Congresso peruviano, da parte sua, proib\u00ec il 25 maggio al governo di iniziare trattative di pace senza prima esserne informato.\nLa proposta statunitense di convocare una conferenza di pace a Washington nell'aprile del 1867 fu rifiutata dal Per\u00f9, mentre il Cile pose condizioni irricevibili da parte della Spagna. Nel 1868 si giunse ad un primo accordo tra cileni e spagnoli, tra le proteste peruviane, che permise alle autorit\u00e0 britanniche di lasciare salpare dai propri porti le corvette cilene \"O' Higgins\" e \"Chacabuco\" e le fregate spagnole \"Victoria\" e \"Arapiles\". Lo stesso anno, il governo di Washington rinnov\u00f2 la proposta di discutere la pace, che fu stavolta accolta anche dal nuovo presidente peruviano Jos\u00e9 Balta; l'11 aprile 1871 i rappresentanti della quadruplice alleanza e quelli spagnoli firmarono un armistizio di durata indefinita. La pace definitiva tra Per\u00f9 e Spagna fu firmata a Parigi il 14 agosto 1879, mentre quella tra Spagna e Cile fu siglata a Lima, allora occupata dall'esercito cileno, il 12 giugno 1883.\nConseguenze.\nLa temporanea difficolt\u00e0 nell'estrazione di guano e le spese affrontate per allestire navi da guerra provocarono gravi conseguenze economiche in Per\u00f9: il governo, che si era finanziato attraverso anticipi forniti da operatori nel commercio del guano e prestiti di matrice britannica, si trov\u00f2 ad affrontare un enorme aumento del debito pubblico e a imporre nuove tasse sulle propriet\u00e0 e sulle rendite. Le finanze statali entrarono in bancarotta e, a partire dal 1876, il governo cess\u00f2 di pagare i debiti. Anche il Cile soffr\u00ec gravi contraccolpi economici dalla guerra: il suo principale porto fu distrutto, le casse statali furono svuotate e furono quasi interamente smantellate la flotta mercantile e la marina da guerra. Tuttavia la classe dirigente cilena si rese conto della necessit\u00e0 di rafforzare in fretta la propria potenza navale, in modo da tener testa alle eventuali mire peruviane, e ordin\u00f2 in Inghilterra la costruzione di due nuove corazzate, la \"Blanco\" e la \"Cochrane\". La conclusione della guerra con la Spagna fece presto riemergere le dispute di confine tra i Paesi sudamericani, in particolare quelle pendenti da tempo tra Bolivia e Cile, portando nel giro di pochi anni allo scoppio della guerra del Pacifico.\nIn Spagna, la politica estera dispendiosa di O' Donnell aveva peggiorato sensibilmente i conti pubblici. Il crollo delle esportazioni e degli investimenti esteri, oltre alla siccit\u00e0 che aveva colpito i raccolti del 1866 e del 1867, portarono il Paese al collasso. Le pulsioni conservatrici di Isabella II innescarono una serie di reazioni che portarono due anni dopo, nel settembre del 1868, al trionfo della rivoluzione e alla detronizzazione della stessa regina."}
{"id": "5821502", "revid": "104458", "url": "https://it.wikipedia.org/wiki?curid=5821502", "title": "Boxberg/O.L.", "text": ""}
{"id": "5821506", "revid": "287204", "url": "https://it.wikipedia.org/wiki?curid=5821506", "title": "Radisch", "text": ""}
{"id": "5821528", "revid": "124595861", "url": "https://it.wikipedia.org/wiki?curid=5821528", "title": "Episodi di Better Call Saul (seconda stagione)", "text": "La seconda stagione della serie televisiva Better Call Saul \u00e8 stata trasmessa in prima visione negli Stati Uniti d'America da AMC dal 15 febbraio al 18 aprile 2016.\nIn Italia la stagione \u00e8 stata pubblicata sul servizio on demand Netflix dal 16 febbraio al 19 aprile 2016.\nCambiamento.\nTrama.\nLa seconda stagione si apre come la prima: in alcune scene in bianco e nero viene mostrata la grigia esistenza di Saul Goodman, sotto falso nome, successiva alle avventure di \"Breaking Bad\" e al suo rapporto con Walter White. A fine giornata, dopo aver chiuso la sua pasticceria e aver salutato le sue due dipendenti, Gene porta sul retro due sacchi di immondizia ma rimane bloccato da una porta difettosa; invece di suonare l'allarme, che lo terrorizza perch\u00e9 vorrebbe dire attirare su di s\u00e9 l'attenzione delle autorit\u00e0, preferisce sedersi in silenzio e aspettare che qualcuno passi di l\u00e0, cosa che succede dopo quasi tre ore. Nell'attesa, non riesce per\u00f2 a trattenersi dal lasciare sul muro una traccia del vero se stesso, incidendo le lettere \"SG WAS HERE\".\nLa scena si risposta al passato di Saul: James arriva in tribunale e chiede a Kim se le cose tra loro cambieranno e cominceranno una relazione se accetter\u00e0 il lavoro alla Davis &amp; Main, ma Kim risponde di no. A quel punto Jimmy decide di rifiutare l'offerta di lavoro e lasciare per sempre l'avvocatura. Intanto Mike Ehrmantraut aspetta Pryce, l'uomo a cui presta il suo servizio di guardia del corpo durante gli scambi di farmaci (usati come stupefacenti) con Nacho: Pryce per\u00f2 arriva con un nuovo SUV estremamente vistoso, ma Mike insiste nel voler fare a modo suo, usando cautela e muovendosi nell'anonimato. Mike decide quindi di licenziarsi e Pryce va all'incontro da solo, ritenendo di non avere pi\u00f9 bisogno di una guardia del corpo: qui Nacho approfitta della sua ingenuit\u00e0 per carpire i dati personali dall'auto. \nKim va a trovare Jimmy, che trascorre il suo tempo in piscina, per chiedergli conto della sua illogica decisione: questi le dice che vuole soltanto essere s\u00e9 stesso e non pi\u00f9 quello che Chuck voleva che fosse. Jimmy spiega inoltre che aveva tentato la strada dell'avvocatura solo per rendere orgoglioso il fratello, ma ora preferisce seguire il proprio istinto. A dimostrazione di ci\u00f2, Jimmy e Kim vanno in un bar, ma al momento dell'ordinazione vedono che il liquore che volevano, lo Zafiro A\u00f1ejo, ha un prezzo esorbitante, pertanto si presentano ad un ricco uomo d'affari che si trova nel locale e avviano una conversazione, facendosi offrire un'intera bottiglia di liquore. Questo uomo, che usa abitualmente parlare ad alta voce con un auricolare disturbando tutti, \u00e8 lo stesso che far\u00e0 adirare Walter White per il suo comportamento altezzoso, tanto che Walter gli brucer\u00e0 la sua costosa auto (Una malattia scomoda, Breaking Bad, prima stagione). Entusiasta per la riuscita della truffa, Kim fa il grande passo e bacia appassionatamente Jimmy. \nIl giorno dopo Pryce, il cui vero nome \u00e8 Daniel Wormald, viene derubato dei farmaci e della sua preziosa collezione di figurine di giocatori di baseball; chiama dunque la polizia, che sembra per\u00f2 non credere alla versione dell'uomo (che naturalmente denuncia il furto solo della collezione di figurine, non dei farmaci) specialmente dopo aver visto il vistoso SUV e trovato uno scompartimento segreto dietro un divano. \nDopo essere andato a letto con Kim, Jimmy torna in piscina, ma ben presto si rende conto che questa vita vuota non fa per lui, pertanto chiama alla Davis &amp; Main's e accetta il lavoro. Qualche giorno dopo viene accolto con entusiasmo dai nuovi colleghi e inizia a godersi i vantaggi del nuovo lavoro, come avere finalmente un ufficio adeguato.\nLa Torta della Luna Piena.\nTrama.\nA casa sua, Chuck sta suonando il pianoforte quando riceve la visita di Howard, che gli porta la spesa e lo aggiorna sul nuovo lavoro di Jimmy. Howard racconta di aver fornito a Clifford Main un quadro completo su Jimmy e di non essersi opposto, mentre Kim ha spinto molto per fare in modo che Jimmy ricevesse l'offerta.\nPryce si reca alla stazione di polizia su invito dei due poliziotti sopraggiunti in casa sua, per riferire maggiori dettagli sul furto subito. All'ingresso, Mike lo riconosce e gli chiede il motivo della sua presenza alla stazione di polizia; una volta sentita la spiegazione di Pryce, Mike ha per\u00f2 un'intuizione: la sua esperienza da ex-poliziotto, infatti, gli fa escludere che i poliziotti siano tanto interessati a un futile furto di qualche figurina, ma probabilmente hanno notato in Daniel, in casa sua o nella sua versione dei fatti qualcosa di sospetto, anche a causa del suo appariscente SUV, e ora vogliono torchiarlo. Ovviamente Mike non pu\u00f2 permettere tutto ci\u00f2, perch\u00e9 lui ha partecipato agli affari illegali di Pryce e quindi si troverebbe tirato in ballo, perci\u00f2 propone di occuparsi lui del ritrovamento delle preziose figurine da collezione, a patto che Pryce non parli coi poliziotti.\nMike intuisce immediatamente che il colpevole \u00e8 Nacho: si reca subito sul posto di lavoro del giovane, una tappezzeria di propriet\u00e0 del padre, e l\u00ec lo minaccia in modo piuttosto sottile: ossia gli propone di restituire le figurine per Pryce pi\u00f9 10.000 dollari per Mike stesso, altrimenti lui andr\u00e0 da Tuco a riferire che la sua spalla Nacho faceva scambi di droga a sua insaputa; Nacho, conoscendo l'indole irascibile e talvolta folle di Tuco, accetta la proposta di Mike, a patto per\u00f2 di ricevere il SUV di Pryce, che intende rivendere pezzo per pezzo. La questione viene cos\u00ec risolta, ma rimane per\u00f2 il problema di Pryce che viene continuamente contattato dalla polizia, avendo saltato l'incontro prestabilito alla centrale.\nQui torna in gioco James McGill, che sia sta ambientando bene alla Davis &amp; Main e riceve i complimenti di Clifford per il suo lavoro, inoltre gli viene consegnata la sua nuova auto, inizia a vivere in un alloggio aziendale a Santa Fe e fa grandi progetti con Kim. Mentre \u00e8 impegnato in una riunione congiunta con la HHM sul caso Sandpiper, arriva suo fratello Chuck, che cerca di farlo innervosire con la sua presenza; alla fine della riunione James viene contattato da Mike affinch\u00e9 tolga definitivamente Pryce dagli interessi della polizia. James si presenta dunque alla stazione in qualit\u00e0 di difensore di Pryce: una volta rimasto solo coi poliziotti, racconta loro una storia abbastanza imbarazzante, cio\u00e8 che lo scompartimento segreto in casa di Pryce non serviva per nascondere droga o altri affari illegali, ma solo dei video fetish in cui Pryce si siede su delle torte e piange a dirotto; nonostante questo sia sufficiente a convincere i poliziotti, James decide di fabbricare un video in cui Pryce effettivamente fa ci\u00f2 che ha raccontato. Poche ore dopo, racconta la sua giornata a Kim, la quale \u00e8 profondamente contrariata dal gesto di James, dato che girare quel video come fondamento alla propria versione equivale a fabbricare delle prove false, uno dei peggiori crimini che un avvocato possa commettere.\nAmarillo.\nTrama.\nJimmy intercetta un autobus pieno di anziani residenti alla Sandpiper e ne approfitta per sponsorizzare la propria causa con tutti i clienti presenti, cio\u00e8 rivelando loro che potrebbero aver diritto ad un cospicuo risarcimento, quindi li invita a contattarlo in futuro per saperne di pi\u00f9 e a partecipare alla class action. \nPi\u00f9 tardi, a un incontro di lavoro fra Davis &amp; Main e HHM, Chuck sottolinea con insistenza la possibilit\u00e0 che Jimmy abbia usato maniere \"non legali\" per contattare un cos\u00ec grande numero di clienti della Sandpiper, ma Jimmy riesce a difendersi da queste accuse, pur promettendo di cambiare modo di guadagnare clienti per la class action. Ancora una volta, rimasti in privato, Kim ricorda a Jimmy che ora lavora per un importante studio legale e che non pu\u00f2 pi\u00f9 permettersi queste azioni al limite della legalit\u00e0, ma deve attenersi sempre al protocollo; inoltre gli fa presente che avendo spinto affinch\u00e9 Howard garantisse per Jimmy alla Davis &amp; Main, le sue azioni non convenzionali potrebbero screditarla. \nFrustrato dal non riuscire a contattare tanti clienti quanti ne vorrebbe, con l'aiuto dei soliti studenti e della sua prima anziana cliente, Jimmy filma un avviso pubblicitario sensazionalista per poi mandarlo in onda, dopo averlo fatto vedere solo a Kim (senza chiedere prima il permesso o almeno una supervisione da parte dei suoi datori di lavoro). Lo spot \u00e8 un successo e un enorme numero di anziani aderisce alla class action, ma la sera stessa il capo di Jimmy, Clifford Main, viene a conoscenza di questo spot e recepisce il gesto di Jimmy come un sopruso alla sua autorit\u00e0 e un potenziale danno alla reputazione dello studio, anche perch\u00e9 nello spot ha menzionato la Davis &amp; Main senza permesso.\nMike viene chiamato da Stacey, la quale \u00e8 diventata paranoica e riferisce di strani rumori simili a spari ormai sempre pi\u00f9 frequenti, specialmente la notte. Mike si apposta vicino a casa, all'insaputa di Stacey, per osservare la situazione, scoprendo che i rumori sono causati dalla caduta sul marciapiede dei giornali consegnati porta a porta. Vista per\u00f2 l'insistenza di Stacey, Mike le promette che far\u00e0 di tutto per tirarla fuori da quel quartiere \"pericoloso\". Poco dopo Mike viene contattato, tramite il veterinario, da Nacho, il quale vuole aiuto per una certa faccenda: togliere di mezzo un certo uomo.\nSenza guanti.\nTrama.\nL'episodio si apre con un \"flashforward\" in cui un Mike gravemente ferito, torna a casa, lascia una mazzetta di dollari sul tavolo e tira fuori dalla tasca della camicia un ciondolo raffigurante due guanti da pugile.\nLa trovata dell'avviso pubblicitario costa cara sia a Jimmy che a Kim. Il primo riceve una sorta di ultimatum dalla Davis &amp; Main, dato che da una parte i soci riconoscono il valore di Jimmy come avvocato, quindi non lo licenziano, ma al tempo stesso sono infuriati per il gesto che Jimmy ha fatto alle loro spalle, rischiando di rovinare la reputazione dello studio. Anche Kim invece viene strigliata da Howard e Chuck per non aver riferito loro dello spot girato da Jimmy, impedendo quindi alla HHM di prendere in anticipo le dovute misure. Nel frattempo Nacho \u00e8 con Mike nei pressi di un ristorante dove di solito lui e Tuco riscuotono il denaro dai loro spacciatori, e gli spiega che la faccenda consiste proprio nell'omicidio di Tuco: Nacho ha paura che possa scoprire i suoi scambi segreti di droghe fatti fino a pochi giorni prima e teme una sua reazione violenta, dato che \u00e8 tornato a fare uso di droga. Mike accetta di risolvere il problema. \nKim viene demansionata da uno degli avvocati di spicco dello studio legale a una sorta di segretaria addetta alla revisione dei documenti. Quando Jimmy lo scopre, si reca furioso dal fratello Chuck giurandogli che se lascer\u00e0 tornare Kim al posto che le spetta, lui abbandoner\u00e0 per sempre l'avvocatura; Chuck per\u00f2 rifiuta la proposta, considerandola come un'estorsione. \nMike cambia idea: non uccider\u00e0 Tuco, perch\u00e9 ci\u00f2 attirerebbe troppe attenzioni da parte del Cartello, per\u00f2 far\u00e0 in modo che vada in galera a lungo. Mentre Tuco e Nacho stanno riscuotendo il denaro nel ristorante (in cui compare in una breve scena Krazy-8, spacciatore gi\u00e0 visto in Breaking Bad alle prese con Walter White e Jesse Pinkman), Mike chiama preventivamente la polizia e poi fa infuriare Tuco urtando lievemente la sua auto e rifiutandosi di dare denaro al messicano per ripagare l'affronto, finch\u00e9 questi lo pesta quasi a morte. Nacho scappa, mentre Tuco viene colto, oltre che in possesso di un'arma e del portafoglio di Mike, in flagranza di reato dalla polizia appena sopraggiunta per la precedente chiamata fatta da Mike. La sera Mike, gravemente ferito, si reca da Nacho il quale lo paga e gli chiede perch\u00e9 tanto disturbo e tanta sofferenza, invece di portare a termine il compito con una semplice pallottola; Mike non gli risponde.\nRebecca.\nTrama.\nIn un flashback, vediamo come la capacit\u00e0 di Jimmy di usare il proprio carisma per affascinare gli altri, in questo caso Rebecca, la moglie (ora ex) di Chuck, faccia fortemente infastidire quest'ultimo, invidioso del fatto che a differenza sua il fratello riesca a far divertire la moglie con le sue battute.\nIl rapporto di Jimmy nello studio legale diventa sempre pi\u00f9 precario, addirittura gli viene affiancata un'aiutante, Erin, affinch\u00e9 Jimmy possa ambientarsi meglio, anche se egli capisce subito che il vero ruolo di Erin sia tenerlo sotto controllo per evitare altre iniziative personali. Kim intanto rifiuta ogni proposta di aiuto di Jimmy, dicendogli che si tirer\u00e0 da sola fuori dalla sua brutta situazione: inizia quindi a fare molte telefonate nel tentativo di procurare alla HHM nuovi clienti e riabilitarsi agli occhi di Howard.\nDopo molti tentativi Kim riesce a procurare alla HHM un'importante cliente: la banca Mesa Verde, alle prese con un'espansione interstatale. Howard non \u00e8 per nulla impressionato e non la reintegra nel suo ruolo pi\u00f9 pertinente, per\u00f2 informa Chuck dell'ottima notizia. La notte, Kim \u00e8 ancora al lavoro e incontra Chuck, che ha deciso di tornare a lavorare di notte evitando le radiazioni elettromagnetiche dovute agli apparecchi elettronici accesi di giorno. Kim gli chiede se ha ancora un futuro nello studio, Chuck le risponde che entrambi hanno fatto l'errore di esporsi troppo per Jimmy e le dice che la sua punizione \u00e8 terminata, tutto ci\u00f2 dopo averle raccontato una storia sul passato del fratello, ossia l'episodio in cui Jimmy sottrasse dei soldi dall'attivit\u00e0 commerciale piuttosto precaria del proprio padre causandone in breve tempo la chiusura: nonostante ci\u00f2, il padre si rifiut\u00f2 di credere che il figlio avesse fatto una cosa simile.\nMike, dopo aver portato la nuora Stacey e la nipote Kaylee a stare temporaneamente in hotel, viene avvicinato da \"T\u00edo\" H\u00e9ctor Salamanca, il quale gli propone di prendersi lui la responsabilit\u00e0 della propriet\u00e0 della pistola, cosicch\u00e9 la giustizia sia pi\u00f9 clemente con suo nipote Tuco; in cambio H\u00e9ctor offre a Mike cinquemila dollari.\nBali Ha'i.\nTrama.\nJimmy si trova sempre meno a proprio agio alla David &amp; Main, tanto che una notte non riesce a prendere sonno nel suo alloggio e decide di andare a dormire nel centro estetico ad Albuquerque: ormai il pensiero di abbandonare lo studio si fa sempre pi\u00f9 pressante. \nNel frattempo, Kim viene reintegrata nel suo ruolo e torna nel suo ufficio, ma i rapporti con Howard continuano a essere freddi e distaccati. Kim viene inoltre mandata ad un'udienza sul caso Sandpiper riguardante la richiesta della Schweikart &amp; Cokely di esaminare i referti medici degli anziani per stabilire la loro capacit\u00e0 di intendere e di volere. Al termine, Rich Schweikart invita Kim a pranzo: al ristorante, l'avvocato le fa domande sulla sua carriera e le fa notare di essere stata mandata da sola a discutere una causa persa, e poi le offre un ruolo e una paga decisamente pregevoli se accetter\u00e0 di lavorare da loro. Kim dice di essere contenta alla HHM, ma in seguito Howard continua ad affibbiarle incarichi frustranti e inutili. \nMike rifiuta l'offerta di H\u00e9ctor Salamanca, ma ben presto si capisce come non fosse un'offerta ma un invito, tant'\u00e8 che gli scagnozzi di H\u00e9ctor, compresi i cugini Leonel e Marco Salamanca, si presentano nelle pi\u00f9 svariate occasioni per mettere paura in modo pi\u00f9 o meno esplicito a Mike e alla sua famiglia. Alla fine Mike viene convocato nel ristorante di Hector ed \u00e8 costretto ad accettare di assumersi la responsabilit\u00e0 della propriet\u00e0 della pistola, ma con un azzardo fa salire il proprio prezzo a cinquantamila dollari, somma che poi divider\u00e0 a met\u00e0 con Nacho, dato che non \u00e8 riuscito a portare a compimento l'incarico assegnatogli inizialmente, ossia di uccidere Tuco.\nDopo aver truffato un ingegnere con Jimmy e aver passato la notte insieme, Kim parla con Jimmy dell'offerta di lavoro e dice di essere tentata ad accettare, visti i rapporti tesi e ormai invivibili alla HHM. Jimmy la incoraggia a cambiare ma le mente riferendo di essere contento allo studio legale dove ora lavora.\nGonfiabile.\nTrama.\nNei primi anni Settanta un giovane Jimmy sta lavorando al negozio del padre, quando fa il suo ingresso un truffatore, che tenta di raggirare il padre di Jimmy asserendo di essere un genitore squattrinato e in difficolt\u00e0. Jimmy non gli crede e cerca di mettere in guardia il padre, ma questi teme maggiormente il rischio di negare il proprio aiuto, per sospettosit\u00e0, a chi potrebbe realmente averne bisogno. Mentre il padre di Jimmy \u00e8 distratto, il truffatore ammette l'inganno e dice al ragazzo che al mondo vi sono soltanto lupi e pecore, e che dovr\u00e0 scegliere a quale delle due categorie appartenere. Disilluso dalla creduloneria del genitore, Jimmy inizia a sottrarre denaro dalla cassa. \nNel presente Jimmy rappresenta legalmente Mike quando egli dichiara al procuratore distrettuale che la pistola di Tuco non era di fatto di propriet\u00e0 di quest'ultimo (ma non si assume la responsabilit\u00e0 dell'arma). Jimmy telefona a Kim per sapere i dettagli dell'offerta di Schweikart e subito dopo inizia a scrivere la sua lettera di dimissioni dalla Davis &amp; Main, ma apprende che, in caso di dimissioni, dovr\u00e0 rifondere il bonus ricevuto alla stipula del contratto. \nJimmy trova comunque una scappatoia, giacch\u00e9 l'accordo prevede di poter tenere il bonus in caso di licenziamento senza giusta causa. Egli fa di tutto per rendersi irritante alla D&amp;M, dall'indossare completi dai colori troppo chiassosi e poco professionali al suonare la cornamusa in ufficio al trascurare l'igiene personale. Alla fine, Cliff cede e licenzia Jimmy, consentendogli di non rinunciare al bonus. Jimmy incontra Kim e cerca di convincerla a diventare sua partner in uno studio legale tutto loro. Kim accetta solo a condizione che Jimmy \"righi dritto\". Questi ammette di non voler pi\u00f9 seguire il volere di qualcun altro ed essere soltanto se stesso, ragion per cui Kim declina cortesemente l'offerta. Jimmy quindi torna al suo vecchio ufficio presso il centro estetico. \nFrattanto, Mike promette a Stacey di acquistare una nuova casa e inizia a piantonare il ristorante di H\u00e9ctor. Kim sostiene con successo il colloquio con Schweikart &amp; Cokely, ma realizza che cambiare studio legale non costituir\u00e0 un passo in avanti nella sua carriera, per questo torna da Jimmy e gli propone un compromesso: lei e il partner gestiranno due studi distinti in una stessa struttura, cos\u00ec da dividere le spese ed essere l'uno di sostegno all'altra in caso di necessit\u00e0. Jimmy \u00e8 sorpreso, ma accetta.\nFifi.\nTrama.\nNel prologo si vede come il furgone del ristorante di Hector, che porta la droga e il denaro dal Messico agli Stati Uniti, riesca a superare i controlli alla frontiera.\nJimmy accetta la proposta di Kim, che si reca alla sede della HHM per comunicare ad Howard le sue dimissioni e di voler iniziare la pratica solitaria. Questi le accetta, innescando una corsa di entrambi per assicurarsi la Mesa Verde. Kim riesce a convincere Kevin e Paige, rispettivamente AD e consulente senior dalla banca, a lasciare la HHM e ottenere la sua rappresentanza, e concorda con la scelta di Jimmy di sistemare gli uffici in un ex studio dentistico.\nHoward riferisce a Chuck delle dimissioni di Kim, della perdita della Mesa Verde e della sua decisione di far squadra con Jimmy. Messo in allarme, Chuck decide di spendersi in prima persona per convincere la Mesa Verde a restare cliente della HHM, accettando per la prima volta che tutte le fonti di elettricit\u00e0 della sede restino in funzione. Chuck riesce nel suo intento, sottolineando che gli interessi della Mesa Verde non possono essere gestiti da una sola persona, ma sviene per la prolungata esposizione ai campi elettromagnetici. \nFrattanto, Jimmy si fa aiutare dai due studenti di cinematografia, nonch\u00e9 da un anziano colpevole di masturbazione in pubblico, a perpetrare un inganno presso una base dell'aviazione militare degli Stati Uniti, s\u00ec da avere accesso al celebre Boeing B-29 (soprannominato Fifi) per girare uno spot pubblicitario. Kim, una volta persa la Mesa Verde, inizia a nutrire dubbi sul loro futuro, ma Jimmy la rassicura che vi saranno altre opportunit\u00e0. Jimmy apprende che le condizioni di Chuck sono peggiorate dopo che \u00e8 andato al lavoro e gli fa visita. Mentre Chuck \u00e8 addormentato, Jimmy prende dei documenti della Mesa Verde che il fratello si era portato a casa per lavorarvi e segretamente va in una copisteria per falsificare l'indirizzo della filiale della banca prossima all'apertura. \nNel frattempo, Mike continua a sorvegliare il ristorante di H\u00e9ctor e, senza farsi intercettare, segue i movimenti del capo cartello e del suo camion sino a un garage ben nascosto; quindi fa ritorno a casa e inizia ad assemblare un rudimentale filo spinato.\nInchiodato.\nTrama.\nMike mette a segno un colpo in solitaria nei confronti dei Salamanca, rapinando 250.000 dollari al loro camion pur non uccidendo l'autista, come vendetta nei confronti del capoclan H\u00e9ctor. Nacho intuisce la colpevolezza di Mike (avendo lasciato vivo l'autista) e lo incontra: pensando che avesse fatto il colpo con l'aiuto di un infiltrato, \u00e8 preoccupato che possa finire nei guai con i Salamanca per via del complotto contro Tuco, ma anche con la giustizia in caso la polizia indagasse sugli affari di H\u00e9ctor. Mike dice che ha fatto tutto da solo e viene a sapere da Nacho che un uomo ha trovato l'autista legato e lo ha liberato, permettendogli di chiamare i rinforzi, ma successivamente H\u00e9ctor gli ha sparato per non lasciare testimoni. Mike resta scosso da ci\u00f2.\nNel frattempo Jimmy ha contraffatto la documentazione per l'udienza della Mesa Verde, cambiando l'indirizzo della banca sulle carte, e durante l'udienza Chuck si vede cos\u00ec sabotata la causa per quello che la magistratura scambia per un comune errore: la riconsegna della documentazione corretta comporterebbe una posticipazione di ben 6 settimane della causa, la banca decide cos\u00ec di riaffidarsi nuovamente a Kim Wexler. Jimmy nel frattempo \u00e8 tornato a casa di Chuck e ha sostituito tutti i documenti contraffatti con quelli corretti, facendo passare il tutto per una distrazione di Chuck, ma quest'ultimo intuisce benissimo che \u00e8 stato sabotato dal fratello per far s\u00ec che egli perdesse la possibilit\u00e0 di avere la banca come cliente e fare un favore a Kim.\nTuttavia Chuck non si d\u00e0 per vinto e vuole andare fino in fondo alla faccenda: quando Kim e Jimmy si recano a casa sua per prendere la documentazione della Mesa Verde, ne approfitta per rivelare alla donna la sua versione dei fatti, ricostruendo esattamente come siano andate le cose. Cerca il sostegno di Kim, ma quest'ultima bolla le sue confutazioni come congetture, non avendo prove concrete a suo favore, e sottolinea inoltre l'astio ingiustificato di Chuck nei confronti del fratello, nonostante questi si fosse preso cura di lui e lo avesse sempre avuto come riferimento. In realt\u00e0 la donna \u00e8 pienamente cosciente della colpevolezza di Jimmy, ma preferisce difenderlo, forse per amore o per eccesso di zelo. Pi\u00f9 tardi, Jimmy continua a fare riprese per girare lo spot pubblicitario presso una scuola, anche stavolta ingannando il personale scolastico.\nLa sera stessa Kim lo avverte che deve far attenzione alla scaltrezza di Chuck: perci\u00f2 Jimmy si precipita alla copisteria dove ha svolto il lavoro e vi scorge Ernesto, l'assistente del fratello, che ha appena finito di interrogare il commesso del negozio, Lance, chiedendogli informazioni su Jimmy. Quando Ernesto esce per andare a prendere Chuck, Jimmy entra nel negozio e corrompe il commesso per cambiare la sua versione e non testimoniargli contro, dopodich\u00e9 esce e si nasconde per assistere. Chuck arriva e si rivolge subito a Lance, e insiste affinch\u00e9 questo gli dica la verit\u00e0: il commesso mantiene fermo il punto e gli intima di andarsene, sostenendo di non aver mai visto Jimmy. Ma l'avvocato \u00e8 convinto che questo gli stia nascondendo la verit\u00e0, e mentre cerca ripetutamente di avere una risposta, viene colpito da un malore per via della sua ipocondria: svenendo, batte la testa contro un banco, causandosi una commozione cerebrale. Jimmy, nascosto, nel frattempo assiste a tutta la scena, ed \u00e8 combattuto se intervenire ma essere scoperto, o restarsene a guardare ma soffrire impotente nel non poterlo soccorrere.\nKlick.\nTrama.\nL'episodio comincia con un flashback, in cui assistiamo alle ultime ore della madre di Jimmy in ospedale; Jimmy e il fratello Chuck sono accanto al letto della madre in attesa di una possibile ripresa momentanea (la paziente \u00e8 terminale). Jimmy, preoccupato per il fratello, chiede a Chuck se voglia mangiare qualcosa e, dopo una piccola discussione, va a comprare qualcosa. Nel momento in cui Jimmy si allontana la madre si sveglia momentaneamente, Chuck prova a parlarle ma la donna confonde l'uomo per il fratello minore prima di abbandonarsi al sonno eterno. Jimmy al ritorno all'ospedale trova la stanza vuota e Chuck in sala d'aspetto che annuncia al fratello minore la scomparsa della madre omettendo, per\u00f2, le ultime parole della madre rivolte proprio a Jimmy.\nJimmy \u00e8 fuori dalla copisteria indeciso se intervenire, preso dal suo buon cuore, giunge in soccorso al fratello gestendo la situazione d'emergenza. Dopo che in ospedale Chuck si \u00e8 stabilizzato, accusa Jimmy di aver pagato il ragazzo della copisteria ed essere poi rimasto nascosto a guardare, tuttavia Ernesto salva Jimmy, mentendo a Chuck e dicendogli che lo aveva chiamato prima di arrivare alla copisteria perch\u00e9 preoccupato per l'esposizione alle radiazioni elettromagnetiche. Jimmy si ritrova a dover prendere nuovamente la drastica decisione di un ricovero forzato per il fratello ma, rispetto alla scorsa volta, d\u00e0 la possibilit\u00e0 ai medici di effettuare vari controlli prima di rimandarlo a casa. Terminate le analisi Charles \u00e8 in uno stato catatonico auto-indotto e Jimmy decide di stargli accanto in ospedale, dopo circa 20 ore questi rinviene e viene riportato a casa, seppur ancora visibilmente scosso dall'accaduto. Una volta solo a casa Chuck raggiunge il garage dove recupera un registratore tra gli elettrodomestici accantonati.\nParallelamente Mike, dopo avere acquistato un fucile di precisione, si apposta per uccidere i componenti della famiglia Salamanca mentre sono nel deserto ad interrogare l'autista del camion. Viene per\u00f2 fermato dal suono del clacson della sua stessa auto: raggiunta la macchina scopre che il clacson era stato manomesso e trova un post-it sul parabrezza dove gli viene intimato di non procedere nel suo intento: \"DON'T\".\nSuccessivamente Jimmy \u00e8 nel suo ufficio dove ha a che fare con una serie di anziani clienti, quando viene urgentemente contattato da Howard il quale gli comunica che il fratello Chuck ha deciso di ritirarsi dalla professione di avvocato. Jimmy si precipita a casa del fratello e lo trova intento ad isolare dalle onde elettromagnetiche l'intera sala. Chuck comunica al fratello che la sua decisione di ritirarsi \u00e8 dovuta all'errore fatto di recente in tribunale, per il quale avrebbe inoltre incolpato Jimmy. Quest'ultimo preso dai sensi di colpa confessa di essere il vero colpevole e che il fratello aveva ragione su ogni cosa, e vedendolo sollevato decide di avvertire Howard. Chuck per\u00f2 aveva registrato tutta la conversazione."}
{"id": "5821529", "revid": "944090", "url": "https://it.wikipedia.org/wiki?curid=5821529", "title": "Intervision Song Contest", "text": ""}
{"id": "5821533", "revid": "1543377", "url": "https://it.wikipedia.org/wiki?curid=5821533", "title": "Analisi del sentiment", "text": "L'analisi del sentiment o sentiment analysis (nota anche come \"opinion mining\") \u00e8 un campo dell'elaborazione del linguaggio naturale che si occupa di costruire sistemi per l'identificazione ed estrazione di opinioni dal testo. Si basa sui principali metodi di linguistica computazionale e di analisi testuale.\nL'analisi del sentiment \u00e8 utilizzata in molteplici settori: dalla politica ai mercati azionari, dal marketing alla comunicazione, dall'ambito sportivo a quello delle scienze mediche e naturali, dall'analisi dei social media alla valutazione delle preferenze del consumatore.\nMetodi e caratteristiche.\nGli approcci esistenti all'analisi del sentiment possono essere raggruppati in 4 categorie principali:\nLa prima classifica il testo da categorie influenti basata sulla presenza di parole influenti non ambigue come contento, triste, impaurito, annoiato.\nL'affinit\u00e0 lessicale non rileva solamente le parole influenzanti, ma anche assegna arbitrariamente alle parole una probabile affinit\u00e0 a emozioni particolari.\nI metodi statistici fanno leva invece su elementi tratti dal machine learning come analisi semantica latente, macchine a vettori di supporto, bag of words e orientazione semantica.\nPer estrapolare l'opinione in un contesto e ottenerne delle caratteristiche, sono usate le relazioni grammaticali delle parole. Le relazioni sono ottenute da un'analisi sintattica profonda del testo. A differenza delle tecniche puramente sintattiche, gli approcci a livello concettuale fanno leva sugli elementi della rappresentazione della conoscenza come le ontologie e le reti semantiche, e quindi, sono capaci di rilevare semantiche che sono espresse in maniera sottile.\nRisorse di analisi del sentiment.\nVocabolari sentiment e parole:\nAnalizzatori di sentiment:\nDocumenti con annotazioni manuali di sentiment che possono essere usati per valutare gli algoritmi):"}
{"id": "5821534", "revid": "54354", "url": "https://it.wikipedia.org/wiki?curid=5821534", "title": "Sentiment analysis", "text": ""}
{"id": "5821551", "revid": "155634", "url": "https://it.wikipedia.org/wiki?curid=5821551", "title": "CONCACAF Giants Cup", "text": "La CONCACAF Giants Cup (sp. \"Copa Gigantes de la Concacaf\", it. \"Coppa dei Giganti CONCACAF\") fu un torneo internazionale di calcio organizzato dalla CONCACAF nel 2001. Venne disputata un'unica edizione a causa della mancanza di date disponibili nei calendari internazionali.\nStoria.\nIl progetto prevedeva la creazione di una competizione alla quale partecipassero i club con la pi\u00f9 alta affluenza allo stadio nei campionati dei rispettivi paesi d'origine. Alla prima edizione vennero invitate dodici compagini provenienti da otto federazioni differenti; Alajuelense (Costa Rica) e Los Angeles Galaxy (Stati Uniti) declinarono l'invito. Il progetto, seppur innovativo rispetto alle competizioni vigenti all'epoca, ebbe scarso seguito fin dal principio e venne ampiamente criticato, specie dalla stampa di settore statunitense.\nLe finaliste di questa edizione, insieme a quelle dell'edizione successiva e a quelle della CONCACAF Champions' Cup del 2001 e del 2002, avrebbero guadagnato il diritto di partecipare alla CONCACAF Clubs Cup 2003: nuova competizione che a sua volta avrebbe designato il rappresentante CONCACAF per l'edizione 2003 della Coppa del mondo per club FIFA (all'epoca denominata \"Campionato mondiale per club FIFA\"). Questa edizione, da programma, si sarebbe dovuta svolgere in Spagna nel 2001 ma venne rinviata di ben due anni a causa di diversi problemi.\nLa competizione venne viziata da svariati problemi logistici che causarono uno slittamento di oltre tre mesi rispetto a quanto programmato: a causa della concomitanza con le qualificazioni alla CONCACAF Gold Cup 2002 vi erano poche date disponibili nei calendari internazionali e, gi\u00e0 dal principio, molti incontri vennero rinviati o disputati in campi neutri. Contribuirono allo slittamento anche i play-off del campionato messicano.\nIl problema delle poche date disponibili si riflesse anche sulla CONCACAF Champions' Cup 2001, tanto \u00e8 vero che il 10 ottobre 2001, dopo che le qualificazioni si erano appena concluse, la CONCACAF decise di sospendere la competizione; le squadre che passarono il turno vennero automaticamente qualificate alla CONCACAF Champions' Cup 2002.\nViste le difficolt\u00e0 organizzative, la CONCACAF decise di abolire la competizione dopo un'unica edizione disputata, inoltre, visto l'annullamento del Campionato mondiale per club FIFA 2003 (cosa che comport\u00f2 la cancellazione della CONCACAF Clubs Cup), venne deciso che le finaliste della Giants Cup si sarebbero qualificate alla CONCACAF Champions' Cup 2002.\nAl vincitore andarono 50.000$, al secondo 40.000$, al terzo 35.000$ ed infine al quarto 30.000$.\nPrimo turno.\nRitorno.\n\"Passano il turno Arnett Gardens (6-2), Comunicaciones (5-1), CSD Municipal (4-2) e Saprissa (5-1).\"\nFase ad eliminazione diretta.\nQuarti di finale.\nRitorno.\n\"Passano il turno Am\u00e9rica (3-1), Comunicaciones (4-2), D.C. United (5-1) e Saprissa (3-1).\"\nFinale.\nFormazioni:\nClassifica marcatori.\nAutoreti"}
{"id": "5821553", "revid": "104458", "url": "https://it.wikipedia.org/wiki?curid=5821553", "title": "Troessing", "text": ""}
{"id": "5821571", "revid": "118729702", "url": "https://it.wikipedia.org/wiki?curid=5821571", "title": "Feldwebel", "text": "Feldwebel \u00e8 un grado militare di alcuni eserciti.\nIl nome del grado, usato inizialmente dagli eserciti delle nazioni di lingua tedesca, \u00e8 improntato al tedesco come il grado f\u00e4ltv\u00e4bel in Svezia, \u0444\u0435\u043b\u044c\u0434\u0444\u0435\u0431\u0435\u043b\u044c (fel'dfebel') nell'Impero russo, \u0444\u0435\u043b\u0434\u0444\u0435\u0431\u0435\u043b (feldfebel) in Bulgaria, Feldweibel in Svizzera, V\u00e4\u00e4peli in Finlandia, Veebel in Estonia.\nIn Germania il grado \u00e8 in uso nell'Esercito e nell'Aeronautica militare tedesca, mentre nella Deutsche Marine il grado corrispondente \u00e8 Bootsmann. Nelle forze armate italiane il grado \u00e8 omologo al sergente maggiore dell'Esercito e dell'Aeronautica e al secondo capo della Marina Militare.\nNella Polizia tedesca fino agli anni ottanta al posto di feldwabel veniva usato il termine \"Wachtmeister\", che nei ranghi della polizia della Repubblica Federale Tedesca corrispondeva al grado pi\u00f9 basso tra i sottufficiali, mentre nella Volkspolizei della Repubblica Democratica Tedesca corrispondeva al grado pi\u00f9 alto della truppa.\nNell'Esercito bulgaro il grado di \"feldfebel\" (bulgaro: \u0444\u0435\u043b\u0434\u0444\u0435\u0431\u0435\u043b) era presente dalla fine del XIX secolo fino alla fine degli anni quaranta, quando l'organizzazione delle forze armate basata venne sostituita da quella basata sul modello del blocco sovietico.\nEtimologia.\nFeldwebel \u00e8 una contrazione di feld che significa \"campo\" e weibel, una parola arcaica che significa \"usciere\". Weibel viene da weib\u00f4n, vocabolo dell'alto tedesco antico, che significa andare avanti e indietro.\nGermania.\nNell'Impero tedesco il grado di Feldwebel divenne popolare all'inizio del XIX secolo \u00e8 stato il pi\u00f9 alto grado di sottufficiale del Deutsches Heer fino al 1918. Dal 1877, i sottufficiali pi\u00f9 esperti potevano essere promossi al grado di Feldwebel-Leutnant (Tenente-Feldwebel), che corrispondeva a quello di un ufficiale della riserva, ma rimaneva ancora inferiore al grado di Tenente. Vennero istituiti i ranghi di Vizefeldwebel (\"Vice-Feldwebel\"), e Unteroffizier, mentre Gefreiter era un titolo della truppa ancora in uso che corrisponde al soldato di prima classe di molti eserciti.\nAl termine della prima guerra mondiale nel Reichswehr e poi nella Wehrmacht, il grado di Feldwebel aveva pi\u00f9 livelli:\nColoro che avevano il grado di Feldwebel erano Unteroffiziere mit Portepee (Unteroffiziere mit Portepee, indicava i sottufficiali con sciabola annodata, cio\u00e8 i sottufficiali esperti); Unterfeldwebel e Unteroffizier erano Unteroffiziere ohne Portepee cio\u00e8 giovani sottufficiali.\nLa nomina ad Hauptfeldwebel era riservata a coloro che avevano il grado di Stabsfeldwebel o Oberfeldwebel. I sottufficiali di grado inferiore (Feldwebel, Unterfeldwebel, Unteroffizier) ai quali venivano affidate le stesse responsabilit\u00e0 ricevevano il grado di Hauptfeldwebeldiensttuer cio\u00e8 \"facente funzione Hauptfeldwebel\".\nFeldwebel era un grado tradizionale della fanteria; nella cavalleria e nell'artiglieria il grado equivalente era quello di Wachtmeister, nelle trasmissioni di Funkmeister e tra gli artificieri di Feuerwerker, mentre nella Germania nazista, nelle Waffen-SS il grado equivalente era Scharf\u00fchrer.\nNella cavaleria e nell'artiglieria la sequenza dei gradi era la seguente: Unterwachtmeister, Wachtmeister, Oberwachtmeister and Stabswachtmeister\nNelle Waffen-SS la sequenza dei gradi era la seguente: SS-Scharf\u00fchrer, SS-Oberscharf\u00fchrer, SS-Hauptscharf\u00fchrer and SS-Sturmscharf\u00fchrer\nNelle attuali forze armate tedesche il grado, istituito nel 1957 e presente nell'Esercito e nell'Aeronautica, \u00e8 articolato su cinque livelli come il corrispondente Bootsmann della Deutsche Marine:\nEstonia.\nNelle forze armate dell'Estonia il grado di Veebel, denominazione di Feldwebel in estone, \u00e8 articolato su cinque livelli, che vanno da \"nooremveebel\" a \"\u00fclemveebel\".\nLa traduzione del gradi dal pi\u00f9 vasso al pi\u00f9 alto potrebbe essere la seguente:\nFinlandia.\nNelle forze armate della Finlandia la denominazione del grado \u00e8 V\u00e4\u00e4peli in finlandese e F\u00e4ltv\u00e4bel in lingua svedese; il grado superiore \u00e8 Yliv\u00e4\u00e4peli/\u00d6verf\u00e4ltv\u00e4bel. Nella Suomen merivoimat, la marina militare della Finlandia il grado corrispondente \u00e8 Pursimies/B\u00e5tsman secondo la dizione finlandese) svedese, letteralmente nostromo, corrispondente al capo di terza classe della Marina Militare italiana; il grado superiore \u00e8 Ylipursimies/\u00d6verb\u00e5tsman letteralmente Primo nostromo, corrispondente al capo di seconda classe della Marina Militare italiana.\nSvizzera.\nNell'Esercito svizzero Feldweibel \u00e8 il grado pi\u00f9 basso tra i sottufficiali superiori. Nel 2004 \u00e8 stato istituito anche il grado di Hauptfeldweibel.\nImpero russo.\nNell'esercito imperiale russo il grado di Feld'febel' (russo: \u0424\u0435\u043b\u044c\u0434\u0444\u0435\u0431\u0435\u043b\u044c) era il pi\u00f9 alto grado tra i sottufficiali (russo: \u0423\u043d\u0442\u0435\u0440-\u043e\u0444\u0438\u0446\u0435\u0440; translitterato: Unter-ofitser) dalla sua introduzione nella Tabella dei ranghi di Pietro il Grande nel 1722, fino al 1826, quando vennero introdotto tra i sottufficiali il grado di Podprapor\u0161\u010dik (russo: \u041f\u043e\u0434\u043f\u0440\u0430\u043f\u043e\u0440\u0449\u0438\u043a); successivamente venne introdotto anche il grado di Zaurjad-prapor\u0161\u010dik (russo: \u0417\u0430\u0443\u0440\u044f\u0434-\u043f\u0440\u0430\u043f\u043e\u0440\u0449\u0438\u043a; traduzione: vice-prapor\u0161\u010dik) nel 1884. Anche dopo l'introduzione di tali gradi, coloro che avevano il grado di Feld'febel' erano generalmente i sottufficiali pi\u00f9 anziani dei reparti e quando ottenevano le promozione a Zaurjad-prapor\u0161\u010dik o a Podprapor\u0161\u010dik erano autorizzati a indossare ancora i tubolari o le controspalline di fel'dfebel'. L'equivalente di Feld'febel' nella cavalleria era il Vachtmistr (russo: \u0412\u0430\u0445\u043c\u0438\u0441\u0442\u0440), prestito linguistico dal tedesco Wachtmeister."}
{"id": "5821583", "revid": "118966790", "url": "https://it.wikipedia.org/wiki?curid=5821583", "title": "I misteri del processo Monti e Tognetti", "text": "I misteri del processo Monti e Tognetti \u00e8 un romanzo di Gaetano Sanvittore, pubblicato a Milano nel 1869 da Cesare Cioffi Editore.\nIl romanzo narra in 41 capitoli la vicenda rivoluzionaria e poi processuale che vide implicati nella Roma dello Stato Pontificio gli anticlericali Giuseppe Monti e Gaetano Tognetti, autori di un attentato dinamitardo ai danni dei soldati zuavi francesi agli ordini del Papa. L'esecuzione dei due, eseguita il 24 novembre 1868, rappresent\u00f2 l'ultima applicazione nello Stato Pontificio di una sentenza di morte decretata dall'autorit\u00e0 papale, mentre l'ultima sentenza di morte inflitta dalla normale autorit\u00e0 venne eseguita il 4 luglio del 1870.\nSanvittore aggiunse due appendici (\"Storia succinta dell'insurrezione romana\" e \"Sunto della relazione fiscale nel processo Monti e Tognetti\"), nelle quali analizza (schierato dalla parte liberale, ma utilizzando anche i documenti di parte pontificia) la situazione storica della Roma antecedente la presa da parte del nascente Stato italiano.\nOpere derivate.\nDal romanzo il regista Luigi Magni ricav\u00f2 con libera interpretazione la sceneggiatura del film \"In nome del Papa Re\" (1977) con Nino Manfredi.\nNel 2013 venne prodotta una miniserie televisiva intitolata \"L'ultimo papa re\", ispirata, oltre che al film di Magni, anche alla ricostruzione storica di Sanvittore."}
{"id": "5821585", "revid": "110157", "url": "https://it.wikipedia.org/wiki?curid=5821585", "title": "Distretto di Mariscal Castilla (Jun\u00edn)", "text": "Il distretto di Mariscal Castilla \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 743,84 chilometri quadrati."}
{"id": "5821586", "revid": "767487", "url": "https://it.wikipedia.org/wiki?curid=5821586", "title": "Distretto di Matahuasi", "text": "Il distretto di Matahuasi \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 24.74 chilometri quadrati."}
{"id": "5821587", "revid": "110157", "url": "https://it.wikipedia.org/wiki?curid=5821587", "title": "Distretto di Mito", "text": "Il distretto di Mito \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 25,21 chilometri quadrati."}
{"id": "5821588", "revid": "767487", "url": "https://it.wikipedia.org/wiki?curid=5821588", "title": "Distretto di Nueve de Julio", "text": "Il distretto di Nueve de Julio \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 7,28 chilometri quadrati."}
{"id": "5821589", "revid": "767487", "url": "https://it.wikipedia.org/wiki?curid=5821589", "title": "Distretto di Orcotuna", "text": "Il distretto di Orcotuna \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 44,75 chilometri quadrati."}
{"id": "5821590", "revid": "767487", "url": "https://it.wikipedia.org/wiki?curid=5821590", "title": "Distretto di San Jos\u00e9 de Quero", "text": "Il distretto di San Jos\u00e9 de Quero \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 317 chilometri quadrati."}
{"id": "5821591", "revid": "767487", "url": "https://it.wikipedia.org/wiki?curid=5821591", "title": "Distretto di Santa Rosa de Ocopa", "text": "Il distretto di Santa Rosa de Ocopa \u00e8 uno dei diciassette distretti della provincia di Concepci\u00f3n, in Per\u00f9. Si trova nella regione di Jun\u00edn e si estende su una superficie di 13,91 chilometri quadrati.\nCollegamenti esterni.\n "}
{"id": "5821595", "revid": "110157", "url": "https://it.wikipedia.org/wiki?curid=5821595", "title": "Distretto di Carhuacallanga", "text": "Il distretto di Carhuacallanga \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 13,78 chilometri quadrati."}
{"id": "5821597", "revid": "1305772", "url": "https://it.wikipedia.org/wiki?curid=5821597", "title": "Pissarello (Bereguardo)", "text": "Pissarello era una frazione del comune di Bereguardo in provincia di Pavia posta a sud del centro abitato, sulle rive del Ticino, fiume che la spazz\u00f2 via durante una piena. Nei suoi paraggi rimane solo un ponte di barche.\nStoria.\nPissarello (CC G711), luogo posto sul Ticino (un altro Pissarello si trova sul Po presso Belgioioso) e un tempo importante per il trasbordo delle merci dal fiume al Naviglio di Bereguardo, fu comune autonomo fino al 1872. Si trovava all'incirca presso il ponte dell'autostrada, e fu distrutto da un'alluvione. Nel XVIII secolo era feudo dei Visconti di Fontaneto"}
{"id": "5821599", "revid": "78769328", "url": "https://it.wikipedia.org/wiki?curid=5821599", "title": "Centro Esportivo Nova Esperan\u00e7a", "text": ""}
{"id": "5821600", "revid": "110157", "url": "https://it.wikipedia.org/wiki?curid=5821600", "title": "Distretto di Chacapampa", "text": "Il distretto di Chacapampa \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 120,72 chilometri quadrati."}
{"id": "5821601", "revid": "110157", "url": "https://it.wikipedia.org/wiki?curid=5821601", "title": "Distretto di Chicche", "text": "Il distretto di Chicche \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 43,43 chilometri quadrati."}
{"id": "5821602", "revid": "287204", "url": "https://it.wikipedia.org/wiki?curid=5821602", "title": "Esporte Clube \u00c1guia Negra", "text": "LEsporte Clube \u00c1guia Negra, noto anche semplicemente come \u00c1guia Negra, \u00e8 una societ\u00e0 calcistica brasiliana con sede nella citt\u00e0 di Rio Brilhante, nello stato del Mato Grosso do Sul.\nStoria.\nIl club \u00e8 stato fondato il 30 maggio 1971.\nNel 2001, l'\u00c1guia Negra ha vinto il suo primo titolo, che \u00e8 stato il Campeonato Sul-Mato-Grossense S\u00e9rie B, dopo aver sconfitto il Coxim in finale.\nNel 2007, il club ha vinto il suo secondo titolo, che \u00e8 stato il Campionato Sul-Mato-Grossense. L'\u00c1guia Negra sconfisse il CENE in finale. Nello stesso anno, il club ha partecipato al Campeonato Brasileiro S\u00e9rie C, dove \u00e8 stato eliminato alla seconda fase. Ha vinto di nuovo il campionato statale nel 2012."}
{"id": "5821603", "revid": "1005847", "url": "https://it.wikipedia.org/wiki?curid=5821603", "title": "Distretto di Chilca (Jun\u00edn)", "text": "Il distretto di Chilca \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 8,3 chilometri quadrati."}
{"id": "5821604", "revid": "110157", "url": "https://it.wikipedia.org/wiki?curid=5821604", "title": "Distretto di Chongos Alto", "text": "Il distretto di Chongos Alto \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 701,75 chilometri quadrati."}
{"id": "5821605", "revid": "486946", "url": "https://it.wikipedia.org/wiki?curid=5821605", "title": "Esporte Clube Dom Pedro II", "text": ""}
{"id": "5821606", "revid": "110157", "url": "https://it.wikipedia.org/wiki?curid=5821606", "title": "Distretto di Chupuro", "text": "Il distretto di Chupuro \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 13,15 chilometri quadrati."}
{"id": "5821607", "revid": "1005847", "url": "https://it.wikipedia.org/wiki?curid=5821607", "title": "Distretto di Colca (Jun\u00edn)", "text": "Il distretto di Colca \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 113,06 chilometri quadrati.\nCollegamenti esterni.\n "}
{"id": "5821608", "revid": "110157", "url": "https://it.wikipedia.org/wiki?curid=5821608", "title": "Distretto di Cullhuas", "text": "Il distretto di Cullhuas \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 108,01 chilometri quadrati.\nCollegamenti esterni.\n "}
{"id": "5821610", "revid": "110157", "url": "https://it.wikipedia.org/wiki?curid=5821610", "title": "Distretto di El Tambo", "text": "Il distretto di El Tambo \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 73,56 chilometri quadrati."}
{"id": "5821611", "revid": "110157", "url": "https://it.wikipedia.org/wiki?curid=5821611", "title": "Distretto di Huacrapuquio", "text": "Il distretto di Huacrapuquio \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 24,10 chilometri quadrati."}
{"id": "5821613", "revid": "121545183", "url": "https://it.wikipedia.org/wiki?curid=5821613", "title": "Zelata", "text": "Zelata \u00e8 una frazione del comune di Bereguardo in provincia di Pavia posta ad nordovest del centro abitato, verso Motta Visconti. Dal punto di vista ecclesiastico fu sempre autonomo dal capoluogo con una propria parrocchia.\nStoria.\nZelata (CC M155), noto come \u00c7elata fin dal XII secolo, fece parte della Campagna Soprana, e rimase un comune autonomo fino al 1872. Nel XVIII secolo non era infeudato. A Zelata, negli anni Trenta, trascorse molti periodi la poetessa milanese Antonia Pozzi (1912-1938).\nA Zelata, presso il residence \"Borgo Zelata\", visse dal 1983 al 2007, anno della sua morte, il celebre attore e caratterista Guido Nicheli che amava particolarmente questo piccolo borgo di provincia."}
{"id": "5821614", "revid": "767487", "url": "https://it.wikipedia.org/wiki?curid=5821614", "title": "Distretto di Hualhuas", "text": "Il distretto di Hualhuas \u00e8 uno dei ventotto distretti della provincia di Huancayo, in Per\u00f9. Si trova nella regione di Jun\u00edn e si estende su una superficie di 24,82 chilometri quadrati."}
{"id": "5821621", "revid": "879165", "url": "https://it.wikipedia.org/wiki?curid=5821621", "title": "Jimmy Reiher jr.", "text": ""}
{"id": "5821625", "revid": "486946", "url": "https://it.wikipedia.org/wiki?curid=5821625", "title": "Ronnie Arniell", "text": ""}
{"id": "5821640", "revid": "729019", "url": "https://it.wikipedia.org/wiki?curid=5821640", "title": "Potrero (metropolitana di Citt\u00e0 del Messico)", "text": "Potrero \u00e8 una stazione situata sulla linea 3 della metropolitana di Citt\u00e0 del Messico.\nLa stazione deve il suo nome ai pascoli usati per l'allevamento dei cavalli (in spagnolo \"potrero\") che sorgevano nella zona agli inizi del XX secolo. \u00c8 stata inaugurata il 1\u00ba dicembre 1979."}
{"id": "5821641", "revid": "78769861", "url": "https://it.wikipedia.org/wiki?curid=5821641", "title": "Autobiografia di una festa", "text": ""}
{"id": "5821642", "revid": "78769863", "url": "https://it.wikipedia.org/wiki?curid=5821642", "title": "Lorenzo live", "text": ""}
{"id": "5821663", "revid": "8596", "url": "https://it.wikipedia.org/wiki?curid=5821663", "title": "Jack Diamond Gangster", "text": ""}
{"id": "5821664", "revid": "767487", "url": "https://it.wikipedia.org/wiki?curid=5821664", "title": "Un pugno di fango", "text": "Un pugno di fango (\"Claudelle Inglish\") \u00e8 un film del 1961 diretto da Gordon Douglas."}
{"id": "5821665", "revid": "767487", "url": "https://it.wikipedia.org/wiki?curid=5821665", "title": "I filibustieri della finanza", "text": "I filibustieri della finanza (\"The Power and the Prize\") \u00e8 un film del 1956 diretto da Henry Koster."}
{"id": "5821674", "revid": "8596", "url": "https://it.wikipedia.org/wiki?curid=5821674", "title": "I gioielli di Madame de...", "text": ""}
{"id": "5821694", "revid": "916580", "url": "https://it.wikipedia.org/wiki?curid=5821694", "title": "Tetrameles nudiflora", "text": "Tetrameles nudiflora \u00e8 un albero appartenente alla famiglia Tetramelaceae. \u00c8 l'unica specie del genere Tetrameles.\nDistribuzione e habitat.\nL'areale di questa specie si estende dal subcontinente indiano attraverso il sudest asiatico sino alla Nuova Guinea e all'Australia orientale (Queensland)."}
{"id": "5821707", "revid": "62004", "url": "https://it.wikipedia.org/wiki?curid=5821707", "title": "Geoff Rowley", "text": "Biografia.\nSkater inglese, \u00e8 stato vincitore del premio Skater of the year assegnato dalla rivista \"Trasher Magazine\". Geoff ha debuttato nel mondo dello skateboard nel 1989 nelle strade di Liverpool dove successivamente ottenne il suo primo sponsor Deathbox Skateboards. Sulla scia di altri professionisti europei come Rune Glifberg nel 1994 si trasfer\u00ec ad Huntington Beach dove negli anni successivi divenne uno dei simboli della Vans dove firm\u00f2 un accordo nel 1999 come testimonial.\nGeoff \u00e8 anche proprietario della Flip Skateboards, produttore di tavole da skateboard.\nGeoff \u00e8 stato l'ideatore della Rowley-Darkslide, una variazione della Darkslide di Rodney Mullen.\nVideografia.\nIn carriera Geoff \u00e8 apparso in numerosi filmati di skateboard come alcuni filmati della 411VM nel numero 10,13,30 rispettivamente nel 1995 e nel 1998 e nel volume 5 del 2000 chiamato The Best. In alcuni filmati della Flip \u00e8 stato anche co-direttore come nel video Really Sorry del 2003 e nel Extremely Sorry del 2009.\nNel 2012 \u00e8 apparso nel video della Flip The Weight of the World.\nVideogiochi.\nPrese parte alla serie di videogiochi \"Tony Hawk's Pro Skater\", dove apparve come skater selezionabile in Tony Hawk's Pro Skater, Tony Hawk's Pro Skater 2, Tony Hawk's Pro Skater 3, Tony Hawk's Pro Skater 4, la serie Tony Hawk's Underground e Tony Hawk's Shred."}
{"id": "5821710", "revid": "1005847", "url": "https://it.wikipedia.org/wiki?curid=5821710", "title": "Elezioni comunali in Lombardia del 2002", "text": "Il 26 maggio 2002 (con ballottaggio il 9 giugno) in Lombardia si tennero le elezioni per il rinnovo di numerosi consigli comunali."}
{"id": "5821721", "revid": "767487", "url": "https://it.wikipedia.org/wiki?curid=5821721", "title": "Lone Runner - Lo scrigno dei mille diamanti", "text": "Lone Runner - Lo scrigno dei mille diamanti (\"Lone Runner\") \u00e8 un film del 1986 diretto da Ruggero Deodato.\nTrama.\nLa figlia di Mr. Summerking \u00e8 stata rapita e il leggendario eroe del deserto viene in suo soccorso.\nGarrett dimostra di essere un eroe inarrestabile con capacit\u00e0 di combattimento illimitate.\nCombatte coloro che farebbero del male agli innocenti e fa tutto il possibile per loro.\nCollegamenti esterni.\n(EN) \"Lone Runner - Lo scrigno dei mille diamanti,\" su Internet Movie Database, IMDb.com."}
{"id": "5821724", "revid": "726373", "url": "https://it.wikipedia.org/wiki?curid=5821724", "title": "Ciclo di Ender", "text": "Il Ciclo di Ender (chiamato anche \"Enderverse\") \u00e8 una serie di romanzi e opere derivate scritte dal 1985 in poi dallo statunitense Orson Scott Card, aventi come protagonista Ender Wiggin e la sua guerra contro la razza aliena dei \"Formic\" (\"Scorpioni\" nella traduzione italiana).\nStoria editoriale.\nIl ciclo di Ender ha origine nel 1977 quando Card pubblica il racconto \"Il gioco di Ender\" sulla rivista \"Analog\", aggiudicandosi il Premio John Wood Campbell per il miglior nuovo scrittore. Otto anni dopo Card ha rivisto la storia, ampliandola e pubblicandola sotto forma di romanzo; ottenendo un grande successo e diversi premi (tra cui i prestigiosi premi Nebula e Hugo). Gi\u00e0 poco dopo l'uscita del libro, Card ha impostato la stesura di un sequel che \u00e8 stato prontamente pubblicato nel 1986, ricevendo nuovamente un vasto consenso di pubblico e molti premi.\nCol passare degli anni Orson Scott Card ha dato alle stampe molti altri romanzi e racconti, dando origine a serie parallele come quella de \"L'ombra di Ender\" e \"La guerra dei Formic\". Sono stati pubblicati anche diversi racconti, una serie di fumetti e un radiodramma.\nOpere.\nL'ordine di pubblicazione non segue l'ordine cronologico degli eventi nella storia. Dal punto di vista cronologico l'ordine \u00e8 il seguente:\nAltri media.\nTrasposizione cinematografica.\nFino dalla pubblicazione del libro si sono susseguite voci di un adattamento cinematografico, tuttavia per vari motivi fino al 2011 queste voci sono state seguite da puntuali smentite. Solo in quell'anno fu annunciata la produzione di un film, che inizi\u00f2 nel febbraio 2012. La pellicola \u00e8 stata diretta da Gavin Hood ed interpretata da Asa Butterfield, Harrison Ford e Ben Kingsley ed uscita nelle sale cinematografiche nell'ottobre del 2013. A fronte di una spesa di 110 milioni di dollari il film ha ottenuto un modesto successo, incassando 125,5 milioni.\nIn seguito al successo al di sotto delle aspettative della pellicola i progetti di un sequel sono stati messi in stand by, e si pensa ad una eventuale serie televisiva.\nFumetti.\nA partire da dicembre 2008 la Marvel Comics ha iniziato la pubblicazione di una serie a fumetti ispirata ai romanzi. L'adattamento \u00e8 stato serializzato in cinque numeri a cadenza mensile e, dato il successo, ha portato alla realizzazione di sequel che riprendono i romanzi e che introducono nuove storie. Complessivamente dal 2008 al 2012 sono stati pubblicati 47 numeri. Nel corso della serie si sono succeduti Christopher Yost, Mike Carey, Jake Blac, Aaron Johnston alla sceneggiatura e Pasqual Ferry, Sebastian Fiumara, Timothy Green, Pasqual Ferry, Pop Mahn ai disegni.\nIn Italia sono stati pubblicati soltanto \"Ender's Game: Battle School\" e \"Ender's Game: Command School\" ad opera di Marvel Italia (facente parte del gruppo Panini Comics), entrambi in volume unico.\nL'elenco dei volumi pubblicati \u00e8 il seguente:\nNel 2014 \u00e8 stato prodotto anche un manga, ispirato al romanzo originale, scritto e disegnato da Sh\u016bh\u014d Sat\u014d.\nAudio.\nIl primo romanzo del ciclo \u00e8 stata adattato in un radiodramma dal titolo \"Ender's Game Alive: The Full Cast Audioplay\" scritto da Orson Scott Card e diretto da Gabrielle de Cuir. L'opera \u00e8 realizzata tramite l'uso di oltre 30 attori e dura oltre sette ore complessive. Il radiodramma non \u00e8 un semplice adattamento del libro originale ma introduce elementi comparsi nei libri successivi, ampliando diversi punti della storia."}
{"id": "5821725", "revid": "287204", "url": "https://it.wikipedia.org/wiki?curid=5821725", "title": "Yan Song", "text": "Noto per la sua corruzione, sfruttando l'ufficio del c.d. Gran Segretariato govern\u00f2 quale Primo ministro l'Impero, complice il totale disinteresse dell'imperatore per gli affari di stato, dal 1548 al 1562.\nBiografia.\nPrimi anni.\nYan Song nacque a Fenyi (attuale provincia dello Jiangxi) nel 1480. Suo padre, uno studioso che aveva ripetutamente fallito l'esame imperiale, non lesin\u00f2 fatiche nell'educazione del figlio fin dall'infanzia. Studioso di talento, Song super\u00f2 gli esami del villaggio all'et\u00e0 di 10 anni e ottenne la laurea in \"jinshi\" all'et\u00e0 di 25 anni, entrando nella segreteria imperiale (nota ufficialmente come \"Gran Segretariato\") come editore.\nLa carriera iniziale di Song fu rapidamente interrotta da una grave malattia che lo costrinse a tornare nella sua citt\u00e0 natale. Si tratt\u00f2 in realt\u00e0 di un rovescio favorevole poich\u00e9 lo allontan\u00f2 dalla corte imperiale quand'era dominata dalla figura di Liu Jin.\nYan Song torn\u00f2 a Pechino non molto tempo dopo la caduta di Liu Jin, tornando a lavorare presso l'Accademia Hanlin a Pechino e a Nanchino.\nGran Segretario Anziano.\nYan Song fu il Segretario Anziano sotto l'imperatore Jiajing di MIng nel biennio 1544-1545 e dal 1548 al 1562. Fu uno stretto alleato di Zhao Wenhua. Durante il suo secondo mandato di Gran Segretario, Song e il figlio Yan Shifan dominarono la politica di corte con il tacito consenso del fatuo monarca che si era sottratto alle responsabilit\u00e0 del comando dedicando gran parte del suo tempo ai piaceri sensuali ed alle mistiche pratiche taoiste. Si dice che la ricchezza di Yan Song sia stata cos\u00ec grande da essere paragonabile a quella dell'imperatore stesso. \u00c8 anche noto per la sua corruzione: vendeva apertamente posizioni governative in cambio di denaro. Non mancarono chiaramente gli oppositori politici (es. Yang Jisheng) ma Song non si fece scrupolo di imprigionarli e condannarli a morte.\nIl secondo mandato di Yan Song quale primo ministro imperiale coincise con un periodo particolarmente turbolento per la Cina. Nel 1550 i mongoli del khagan Altan Khan assediarono Pechino, bruciandone i sobborghi, e Song fu costretto a comprare la pace dal barbaro a prezzo di un pesante tributo. Lungo le coste imperiali continuavano le scorrerie dei pirati sino-giapponesi \"wokou\" (), acuitesi dopo il c.d. \"Incidente Ningbo\" del 1523, tanto che Song dovette affidare al militare di carriera Qi Jiguang il comando dello Shandong prima (1553) e dello Zhejiang dopo (1555) per contenerli.\nIl dominio di Yan Song sulla corte Ming venne stroncato dai complotti di un altro politico del tempo, Xu Jie, che seppe cattivarsi i favori dell'imperatore. Disonorato e spogliato delle sue cariche nel 1562, Yan Song pass\u00f2 in povert\u00e0 i suoi ultimi anni, morendo nel 1567, mentre suo figlio Yan Shifan fu giustiziato con l'accusa di aver collaborato con i \"Wokou\".\nYan Song \u00e8 il protagonista di un'opera cinese chiamata \"Colpendo Yan Song\" (\u6253 \u56b4\u5d69 D\u01ce Y\u00e1n S\u014dng)."}
{"id": "5821728", "revid": "767487", "url": "https://it.wikipedia.org/wiki?curid=5821728", "title": "Jigsaw (azienda)", "text": "Jigsaw, precedentemente Google Ideas, \u00e8 un incubatore aziendale creato da Google Inc. e ora controllato da Alphabet per mettere a disposizione di imprese, enti governativi e soggetti privati strumenti per fare emergere dati strutturati dall'analisi dei flussi di rete, come ad esempio la mappa mondiale degli attacchi informatici.\nIl progetto \u00e8 nato nel 2010 per esplorare come gli (allora) cinque miliardi di persone si sarebbero connessi con le nuove tecnologie."}
{"id": "5821729", "revid": "767487", "url": "https://it.wikipedia.org/wiki?curid=5821729", "title": "Sofien Moussa", "text": "Carriera.\nClub.\nMarsa ed \u00c9toile du Sahel.\nMoussa ha giocato con la maglia del Marsa fino al 2014, quando \u00e8 stato ingaggiato dall'\u00c9toile du Sahel. Ha esordito in squadra il 14 agosto, nel pareggio interno per 0-0 contro lo Sfaxien. Ha segnato la prima rete in data 22 marzo 2015, nella vittoria per 1-2 sul campo del Monastir.\nPetrolul Ploie\u0219ti.\nIl 9 luglio 2015, Moussa ha firmato un contratto biennale con i rumeni del Petrolul Ploie\u0219ti. Ha esordito in squadra l'11 luglio, nel pareggio a reti inviolate contro la Steaua Bucarest. Il 31 luglio ha realizzato la prima rete, nel pareggio per 2-2 sul campo del Concordia Chiajna. Rimasto in squadra fino al mese di dicembre, ha rescisso il contratto che lo legava al Petrolul Ploie\u0219ti perch\u00e9 il club non gli pagava lo stipendio. Il giocatore ha cos\u00ec fatto ricorso alla FIFA affinch\u00e9 gli venisse riconosciuto quanto dovuto.\nTroms\u00f8.\nIl 1\u00ba febbraio 2016, i norvegesi del Troms\u00f8 lo hanno presentato ufficialmente come nuovo giocatore del club: Moussa ha firmato un contratto annuale con la squadra. A causa del contenzioso aperto con il Petrolul Ploie\u0219ti, Moussa ha ricevuto l'autorizzazione per giocare per il Troms\u00f8 soltanto il 21 marzo, con la FIFA che gli ha concesso un transfer provvisorio in attesa di una decisione definitiva. Ha esordito in Eliteserien il 3 aprile, subentrando a Magnus Andersen nel pareggio per 0-0 sul campo dell'Odd. Il 10 aprile ha trovato la prima rete, nella vittoria per 2-0 sullo Str\u00f8msgodset. Si \u00e8 svincolato al termine del campionato 2016. Ha disputato 24 partite e 7 reti, tra campionato e coppa.\nLokomotiv.\nIl 13 febbraio 2017, i bulgari del Lokomotiv hanno reso noto sulla propria pagina Facebook l'ingaggio di Moussa, che si \u00e8 legato al club per il successivo anno e mezzo.\nDundee.\nIl 14 luglio 2017 ha firmato ufficialmente un contratto biennale con gli scozzesi del Dundee.\nStatistiche.\nPresenze e reti nei club.\n\"Statistiche aggiornate al 14 luglio 2017.\""}
{"id": "5821730", "revid": "831312", "url": "https://it.wikipedia.org/wiki?curid=5821730", "title": "Dylan Groenewegen", "text": "Carriera.\nEsordi.\nSeguendo la passione di famiglia, Dylan Groenewegen si dedica al ciclismo, che inizialmente \u00e8 solo un divertimento. Nel suo primo anno nella categoria juniores, il 2010, partecipa a Le Pav\u00e9 de Roubaix e al Giro delle Fiandre, concludendo entrambe le gare. Nella stagione successiva, ottiene il secondo posto nella Kuurne-Brussel-Kuurne, porta a termine nuovamente Le Pav\u00e9 de Roubaix, vince una tappa alla Driedaagse van Axel e conquista la medaglia d'argento ai campionati nazionali in linea. In seguito vince una frazione della Li\u00e8ge-La Gleize, partecipa anche al Regio-Tour e al Campionato mondiale di Copenaghen, senza riuscire a terminare la prova.\n2012-2014: De Rijke Under-23.\nArchiviate le esperienze nelle categorie giovanili, dal 2012 al 2014 Dylan Groenewegen gareggia come dilettante nel Cyclingteam De Rijke, formazione Continental, condizione che gli permette di partecipare sia alle gare riservate agli Under-23 sia a quelle professionistiche dei Circuiti continentali. Nel 2012 vince due corse dilettantistiche nei Paesi Bassi, la Omloop van de Schermer e la Parel van de Veluwe, e partecipa ai Campionati europei di Goes. Ottiene inoltre buoni piazzamenti in prove riservate ai professionisti, inserite nello UCI Europe Tour, giungendo nono alla Dutch Food Valley Classic e alla Omloop van het Houtland, terzo al M\u00fcnsterland Giro, vinto da Marcel Kittel, e quarto alla Nationale Sluitingsprijs.\nNel 2013, dopo il quarto posto alla Dorpenomloop Rucphen, si piazza secondo al Giro delle Fiandre Under-23, gara di Coppa delle Nazioni, battuto in volata da Rick Zabel, e pochi giorni dopo vince la Ronde van Noord-Holland. Sedicesimo nella prova in linea dei Campionati nazionali Elite, si impone poi alla Kernen Omloop Echt-Susteren e conclude la stagione con il sesto posto alla Nationale Sluitingsprijs.\nNel 2014 esordisce in febbraio con il terzo posto al Trofeo Palma, vinto dal professionista italiano Sacha Modolo, e il mese successivo si impone nella seconda tappa del Tour de Normandie. In aprile vince il Giro delle Fiandre Under-23, inserito nella Coppa delle Nazioni, imponendosi in una volata sul gruppo frazionato da una caduta; questo successo, uno dei suoi obiettivi stagionali, lo mette in evidenza ad alcune squadre professionistiche. Partecipa alla Paris-Roubaix Espoirs e ai Campionati europei di Nyon. Dopo aver preso contatti con la Cannondale, poi dismessa a fine stagione, e con la BMC Racing Team, si accorda con la squadra Professional olandese Roompot Oranje Peloton per passare professionista l'anno successivo.\n2015: Roompot Oranje Peloton.\nGroenewegen diventa professionista nel 2015 con la Roompot Oranje Peloton, unica squadra olandese con licenza Professional; trova un ambiente positivo, in cui gli viene data la possibilit\u00e0 di fare esperienza e migliorare le sue doti in volata, grazie all'aiuto del direttore sportivo Jean-Paul van Poppel, ex velocista olandese. In stagione partecipa per la prima volta al Giro delle Fiandre Elite, ritirandosi, ma sul finire dell'estate vince la Arnhem-Veenendaal Classic e la prestigiosa Brussels Cycling Classic, superando tra gli altri Tom Boonen. Nonostante la buona stagione e un ulteriore anno di contratto, in ottobre viene lasciato libero di accordarsi con il Team Lotto NL-Jumbo e gareggiare nel World Tour dalla stagione successiva. Nello stesso mese di ottobre si frattura una clavicola in seguito a una caduta alla Kampioenschap van Vlaanderen.\nDal 2016: Team Lotto NL-Jumbo.\nDal 2016 gareggia con la formazione olandese World Tour Lotto NL-Jumbo, con la quale aveva stipulato un contratto triennale gi\u00e0 nell'ottobre precedente. A inizio stagione vince una tappa della Volta a la Comunitat Valenciana, regolando in volata Nacer Bouhanni, mentre in marzo, dopo un successo parziale alla Driedaagse van West-Vlaanderen, sale tre volte sul podio in pochi giorni, con il terzo posto alla Ronde van Drenthe e alla Nokere Koerse e il secondo alla Handzame Classic. Tra aprile e agosto si aggiudica quindi una tappa al Tour de Yorkshire, la Heistse Pijl, il Rund um K\u00f6ln, una tappa allo Ster ZLM Toer, il titolo nazionale olandese in linea e la Arnhem-Veenendaal Classic. In settembre vince quindi una frazione al Tour of Britain e poi la prima tappa dell'Eneco Tour su Nacer Bouhanni e Peter Sagan, aggiudicandosi cos\u00ec la prima corsa World Tour della carriera. In ottobre, con la vittoria al Tour de l'Eurom\u00e9tropole, porta a undici il bottino di trionfi stagionali.\nNel 2017, dopo aver gi\u00e0 conseguito cinque successi in stagione (una frazione al Tour de Yorkshire e due rispettivamente al Tour of Norway e allo Ster ZLM Toer), viene convocato al Tour de France con la speranza di poter conquistare una vittoria di tappa. Dopo un inizio complicato arriva a piazzarsi terzo e secondo rispettivamente nella decima e nell'undicesima tappa, battuto dall'inarrivabile Marcel Kittel. Nell'ultima frazione, con arrivo a Parigi, trionfa vincendo per la prima volta al Tour de France.\n2020.\nIl 5 agosto 2020 durante la volata sul traguardo della prima tappa del Giro di Polonia ha provocato la caduta del connazionale Fabio Jakobsen, il quale ha riportato un grave infortunio ed \u00e8 stato ricoverato d'urgenza in ospedale, dove \u00e8 stato sottoposto a un'operazione di 5 ore ed \u00e8 rimasto in coma farmacologico per due giorni. Fabio Jakobsen in seguito ha subito diversi interventi chirurgici e nell'ottobre 2020 si \u00e8 sottoposto a un intervento di ricostruzione facciale. La squadra Deceuninck-Quick Step il giorno della gara ha subito denunciato l'episodio, evidenziando la violazione delle regole di Groenwegen, il quale si \u00e8 pubblicamente scusato per il fatto, si \u00e8 assunto la responsabilit\u00e0 dell'incidente e ha collaborato nella successiva inchiesta. La Jumbo-Visma lo ha sospeso dalla squadra. L'11 novembre 2020 l'Unione ciclistica internazionale (UCI) gli ha inflitto una squalifica di nove mesi, con termine al 7 maggio 2021. Si \u00e8 impegnato a prestare attivit\u00e0 per la collettivit\u00e0 durante il periodo di sospensione."}
{"id": "5821734", "revid": "599013", "url": "https://it.wikipedia.org/wiki?curid=5821734", "title": "Wang Peng", "text": ""}
{"id": "5821739", "revid": "287204", "url": "https://it.wikipedia.org/wiki?curid=5821739", "title": "Formuladeildin 2016", "text": "La Formuladeildin 2016 (detta anche \"Effodeildin\" per motivi di sponsorizzazione) \u00e8 stata la 74\u00aa edizione del campionato faroese di calcio. La stagione \u00e8 iniziata il 5 marzo e si \u00e8 conclusa il 22 ottobre 2016. Il V\u00edkingur G\u00f8ta ha vinto il campionato per la prima volta nella sua storia.\nStagione.\nNovit\u00e0.\nDopo la stagione 2015 sono state retrocesse in 1. deild il Su\u00f0uroy e l'EB/Streymur. Dalla 1. deild 2015 sono state promosse il Sk\u00e1la IF e il B68 Toftir.\nFormula.\nLe 10 squadre partecipanti si affrontano tre volte, per un totale di 27 giornate.\nLa squadra campione delle Isole F\u00e6r \u00d8er ha il diritto a partecipare alla UEFA Champions League 2017-2018 partendo dal primo turno preliminare.\nLa vincitrice della Coppa nazionale \u00e8 ammessa alla UEFA Europa League 2017-2018 partendo dal primo turno preliminare, assieme alle squadre classificate al secondo e terzo posto.\nLe ultime due classificate retrocedono direttamente in 1. deild 2017."}
{"id": "5821754", "revid": "729019", "url": "https://it.wikipedia.org/wiki?curid=5821754", "title": "Gerolamo Berlinguer", "text": "Biografia.\nNacque a Sassari il 21 marzo 1792, figlio di Giovanni e Giovanna Quesada.\nAppartenente a una famiglia nobile, inizi\u00f2 la carriera militare nel 1811 come sottotenente nel Reggimento della milizia provinciale di Logudoro, passando nel 1813 al Reggimento della milizia provinciale di Sassari, diventando successivamente capitano di un battaglione di baracellari.\nNel 1832 re Carlo Alberto di Savoia volle riordinare l'assetto delle milizie addette alla sicurezza della popolazione locale ripristinando i vecchi ordinamenti delle truppe in servizio di pubblica sicurezza e ricostitu\u00ec il Reggimento \"Cavalleggeri di Sardegna\" gi\u00e0 soppresso nel corso del 1819. Entrato in servizio nel reggimento in quello stesso anno, nella notte del 25 giugno 1835 esegu\u00ec l'arresto di un latitante, Battista Canu, ricercato per l\u2019omicidio del medico Felice Sinicorda . A capo di un piccolo distaccamento di tre cavalleggeri trov\u00f2 il ricercato in una grotta, mentre stava dormendo. Mentre si apprestavano ad irrompere nel rifugio, il cane del criminale si lanci\u00f2 contro di lui ed egli dovette ucciderlo. Destatosi dal sonno il Canu spar\u00f2 contro di lui una prima volta ferendolo ad una spalla, e mentre il bandito stava ricaricando egli incurante del dolore si espose repentinamente attirando su di s\u00e9 il fuoco del bandito, rimanendo nuovamente ferito, e subito dopo i cavalleggeri irruppero nella grotta. Tuttavia il bandito riusc\u00ec ad esplodere un terzo colpo che lo colp\u00ec in pieno petto. Canu fu comunque arrestato e successivamente giustiziato.\nDecorato con la Medaglia d'oro al valor militare a vivente, fu promosso luogotenente in prima nel 1836, e capitano nel 1837.\nLe gravi ferite riportate nel corso della cattura di Canu lo costrinsero, il 7 marzo 1843, a lasciare il servizio attivo, passando con lo stesso grado al battaglione degli invalidi di Sardegna e quindi al congedo dai cavalleggeri per invalidit\u00e0. I cavalleggeri furono poi assorbiti dall'Arma dei Carabinieri per effetto della riorganizzazione delle forze dell'ordine sardo-piemontesi, uniformando la Sardegna al resto dei territori nel 1853. In quello stesso anno gli fu intitolata la caserma di Sassari. Si spense in quella citt\u00e0 il 4 dicembre 1869.\nSuocero del nobile Francesco Segni \u00e8 antenato del Presidente della Repubblica Italiana Antonio Segni. Della stessa famiglia, ma non antenato, del leader del partito comunista italiano Enrico Berlinguer."}
{"id": "5821755", "revid": "599013", "url": "https://it.wikipedia.org/wiki?curid=5821755", "title": "Wang Liang", "text": ""}
{"id": "5821756", "revid": "281901", "url": "https://it.wikipedia.org/wiki?curid=5821756", "title": "Hydrolycus scomberoides", "text": "Il pesce vampiro (Hydrolycus scomberoides (Cuvier, 1819)), conosciuto anche come payara, \u00e8 un pesce osseo appartenente alla famiglia Cynodontidae. \u00c8 stato il primo delle quattro specie ad essere ascritto al genere \"Hydrolycus\".\nDescrizione.\nLa caratteristica pi\u00f9 evidente di questa specie sono le lunghe zanne sporgenti dalla mandibola. Questi denti possono essere lunghi da 10 a 15 cm e trovano alloggio in una tasca nel cranio.\nPu\u00f2 raggiungere i 117 cm di lunghezza e i 17,8 kg di peso.\nDistribuzione e habitat.\nQuesta specie \u00e8 endemica del bacino dell'Amazzonia dove il fiume Tapaj\u00f3s appare ai limiti orientali del suo areale.\nPopola i fiumi tropicali che scorrono nella regione amazzonica.\nBiologia.\nPredatore, si ciba di piccoli pesci che vengono catturati con le lunghe zanne e poi divorati."}
{"id": "5821757", "revid": "1573940", "url": "https://it.wikipedia.org/wiki?curid=5821757", "title": "Chimtende", "text": "Chimtende \u00e8 un ward dello Zambia, parte della Provincia Orientale e del Distretto di Katete."}
{"id": "5821759", "revid": "1573940", "url": "https://it.wikipedia.org/wiki?curid=5821759", "title": "Lukweta", "text": "Lukweta \u00e8 un ward dello Zambia, parte della Provincia Orientale e del Distretto di Katete."}
{"id": "5821761", "revid": "287204", "url": "https://it.wikipedia.org/wiki?curid=5821761", "title": "Beijing Beitida Zuqiu Julebu", "text": "Il Beijing Beitida Zuqiu Julebu (), a volte tradotto come \"Beijing Sport University Football Club\" o pi\u00f9 semplicemente \"Beijing BSU Football Club,\" \u00e8 una squadra di calcio cinese con sede a Pechino. La squadra gioca le sue partite all'Olympic Sports Centre Stadium e milita nella China League One. La societ\u00e0 \u00e8 stata fondata nel 2004, con il nome di \"Beijing Baxy Football Club\" ()."}
{"id": "5821764", "revid": "486946", "url": "https://it.wikipedia.org/wiki?curid=5821764", "title": "Beijing Baxy Football Club", "text": ""}
{"id": "5821765", "revid": "486946", "url": "https://it.wikipedia.org/wiki?curid=5821765", "title": "Beijing Baxy F.C.", "text": ""}
{"id": "5821766", "revid": "486946", "url": "https://it.wikipedia.org/wiki?curid=5821766", "title": "Beijing Baxy", "text": ""}
{"id": "5821767", "revid": "486946", "url": "https://it.wikipedia.org/wiki?curid=5821767", "title": "Beijing Enterprises Group F.C.", "text": ""}
{"id": "5821769", "revid": "6923", "url": "https://it.wikipedia.org/wiki?curid=5821769", "title": "Lingua udege", "text": "L'udege (anche denominata ude, udihe, udeghe o udehe) \u00e8 una lingua della famiglia linguistica tungusa, parlata dagli Udege.\nAl censimento sovietico del 2010, solo un centinaio dei circa 1500 udege dichiararono di parlare la lingua.\nVocabolario.\nL'Udege contiene una variet\u00e0 di prestiti linguistici dal nanai, una lingua correlata, che hanno soppiantato gli antichi vocaboli Udege, come ad esempio:\nIn generale, un elevato grado di reciproca assimilazione delle due lingue \u00e8 stato osservato nella regione di Bikin. L'Udege ha anche esercitato un'influenza sulla fonologia dei dialetti Nanai di Bikin, includendo la trasformazione dei dittonghi in monosillabe, la denasalizzazione delle vocali nasali, eliminazione delle vocali finali, Epentesi onde evitare che vi siano parole con consonanti finali e l'eliminazione dell'intervocalico [w].\nFonologia.\nLe tavole seguenti mostrano il sistema consonantico e vocalico dell'udege."}
{"id": "5821770", "revid": "1573940", "url": "https://it.wikipedia.org/wiki?curid=5821770", "title": "Mkaika", "text": "Mkaika \u00e8 un ward dello Zambia, parte della Provincia Orientale e del Distretto di Katete."}
{"id": "5821782", "revid": "1573940", "url": "https://it.wikipedia.org/wiki?curid=5821782", "title": "Matunga", "text": "Matunga \u00e8 un ward dello Zambia, parte della Provincia Orientale e del Distretto di Katete."}
{"id": "5821787", "revid": "1573940", "url": "https://it.wikipedia.org/wiki?curid=5821787", "title": "Kamwaza", "text": "Kamwaza \u00e8 un ward dello Zambia, parte della Provincia Orientale e del Distretto di Katete."}
{"id": "5821789", "revid": "106990", "url": "https://it.wikipedia.org/wiki?curid=5821789", "title": "Archeologia dei naufragi", "text": ""}
{"id": "5821794", "revid": "1573940", "url": "https://it.wikipedia.org/wiki?curid=5821794", "title": "Nchingilizya", "text": "Nchingilizya \u00e8 un ward dello Zambia, parte della Provincia Orientale e del Distretto di Katete."}
{"id": "5821795", "revid": "1573940", "url": "https://it.wikipedia.org/wiki?curid=5821795", "title": "Luandazi", "text": "Luandazi \u00e8 un ward dello Zambia, parte della Provincia Orientale e del Distretto di Katete."}
{"id": "5821800", "revid": "123225039", "url": "https://it.wikipedia.org/wiki?curid=5821800", "title": "Simone Angelini", "text": "Autore del noto fumetto Anubi, collabora con case editrici, agenzie di comunicazione, riviste, fiere e festival di settore, e si dedica ad una autoproduzione sperimentale che abbraccia fumetto, illustrazione e animazione.\nBiografia.\nNasce a Chieti ma vive da sempre a Pescara, citt\u00e0 di origine della sua famiglia. Laureato in architettura, si avvicina giovanissimo al mondo del fumetto da autodidatta.\nNel 2009 crea la fanzine pescarese \"Carta Straccia\", dove sperimenta con il fumetto e l'illustrazione.\nNegli anni successivi i suoi racconti a fumetti vengono pubblicati in riviste, fanzine e antologici indipendenti \"Unknown Species\", \"Aggiotaggio\", \"MiAmi\", \"Pastiche\", \"La Morte ti fa belva\", \"Dirty Bites\", \"Then It was Dark\", \"Atomic Rocket\", \"Crack Capitale\", \"KrangLSD\".\nNel 2012 inizia la collaborazione con lo scrittore Marco Taddei, dando vita alle raccolte \"Storie brevi e senza piet\u00e0\" e \"Altre Storie brevi e senza piet\u00e0\" con prefazioni del fumettista Ratigher per la casa editrice romana Bel-ami edizioni. Il secondo volume viene tradotto e pubblicato per il mercato americano con il nome \"Short and merciless stories\" dall'editore Tinto press con prefazione di \"Noah Van Sciver\" e note di \"Gary Dumm\", \"Jason Waltz\", \"Sam Spina\" e \"Sophie Crumb\". Le \"Storie brevi e senza piet\u00e0\" verranno ristampate nel 2017 per Panini Comics in una riedizione definitiva contenente una selezione di storie dal primo e secondo volume. La collaborazione con Taddei prosegue con la storia breve di fantascienza \"Malloy\" apparsa nel primo volume dell'antologico \"B-Comics\" a cura di \"Maurizio Ceccato\" per lo studio romano \"Ifix\" nel novembre 2014.\nNel 2013 crea il \"Canale delle Mazzate\", una sperimentazione a cavallo tra un \"fight club\", il fumetto, l'illustrazione e l'animazione. Utilizza questo progetto per sfidare con il disegno, fumettisti e illustratori noti e meno noti di tutto il mondo. Da questa esperienza scaturisce una autoproduzione \"Book of Mazzate\" e una serie di workshop svolti durante fiere e festival di settore. Nel Maggio 2020 utilizza il format in un \"Torneo delle Mazzate\" in diretta streaming sui canali facebook e youtube ufficiali del Napoli Comicon coinvolgendo altri sei fumettisti, Carmine di Giandomenico, Dottor Pira, Vincenzo Filosa, Spugna, Paolo Cattaneo, Enrico Macchiavello, Martoz e nell'arbitraggio Davide Toffolo, Alessandro Baronciani e Francesco Artibani.\nNel 2013 \u00e8 direttore artistico del P.I.C.S., sezione fumetto del Festival delle letterature dell'Adriatico di Pescara, organizzando incontri con Gipi, Ratigher, Maicol&amp;Mirco, Dottor Pira, Marco Taddei, Matteo Farinella, Roberto Battestini, Vitt Moretta, Spugna, Cammello, Maurizio Ceccato e Cristian Di Clemente.\nNel settembre 2014 vince il premio Missaglia \"Miglior Autore\" al \"Treviso Comic Book Festival\".\nAl Lucca Comics &amp; Games 2015 Angelini e Taddei presentano il \"graphic novel\" Anubi edito da \"Grrrz Comic Art Books\", nominato nei mesi seguenti come \"miglior fumetto dell'anno\" da critica e pubblico.. \"Anubi\" riappare con delle storie brevi nei numeri di febbraio e agosto 2016 della storica rivista \"Linus\", su Alias Comics, allegato de Il Manifesto, nel Novembre 2018 e sulla Smemoranda 2021.\nAngelini realizza il booktrailer promozionale di \"Anubi\", un cartone animato parodia della sigla della Pimpa di Altan e Enzo D'Al\u00f2, che arriva finalista nel 2016 al Trailers Film Festival di Milano.\nIl Book Trailer far\u00e0 parte delle proiezioni celebrative dedicate ad Altan durante il festival internazionale di fumetto e animazione \"La citt\u00e0 Incantata 2017\" di Civita di Bagnoregio a cura del giornalista Luca Raffaelli.\nDurante la cerimonia del Premio Attilio Micheluzzi 2016, ANUBI si aggiudica il premio speciale La Repubblica XL.\nBissa lo stesso anno al \"Treviso Comicbook Festival\" vincendo il premio Carlo Boscarato come Miglior fumetto italiano del 2016.\nSempre nel 2016 collabora con l'Espresso e Coconino/Fandango sulla collana \"Tutto Pazienza\", in particolare sul numero 13 dedicato agli anni pescaresi di Andrea Pazienza e all'esperienza di Convergenze. Torner\u00e0 sull'argomento nel novembre del 2018 come relatore insieme ad Albano Paolinelli, Sandro Visca e Rita D'Emilio nella conferenza \"Andrea Pazienza e gli anni Pescaresi\" tenutasi nella Maisons des Arts della Fondazione Pescarabruzzo a conclusione della mostra antologica \"Andrea Pazienza, trent'anni senza\" organizzata da Napoli Comicon e Arf festival a Pescara.\nAl Napoli Comicon 2017 viene presentato un graphic novel di fantascienza di Angelini \"Malloy, Il Gabelliere Spaziale\" su testi di Marco Taddei per la collana 9L di Panini Comics.\nLa copertina del fumetto Malloy, ideata e disegnata da Angelini, \u00e8 tra le prime tre \"Migliori copertine di libri 2017\" per \"Buona la Prima\" una mostra ideata da \"Stefano Salis\", giornalista de Il Sole 24 ore, per la fiera \"Tempo di Libri\" di Milano e il \"The London Bookfair\" in collaborazione con l\"'Istituto di Cultura italiana\" di Londra.\n\u00c8 tra i creatori di \"Zapp!\", festival indipendente di autoproduzioni nato a Pescara nel 2018 e legato principalmente al fumetto, all\u2019illustrazione, al gioco e alla piccola editoria. Ha ideato il nome del festival anagrammando la sigla del fumettista PAZ e il logo usando il Capodoglio conservato nel Museo Ittico di Pescara da contrapporre al gioioso Delfino, simbolo della citt\u00e0 adriatica. Il festival \u00e8 inserito nel network di festival indipendenti costituito da altri collettivi che lavorano a mostre-mercato in varie citt\u00e0 tra cui Bari (Caco), Bologna (Ol\u00e8), Lucca (Borda), Macerata (Ratat\u00e0), Milano (AFA), Napoli (U\u00e8) e Roma (Crack!).\nFigura tra gli autori selezionati per la mostra e relativo catalogo \"1938 - 2018 Ottant'anni dalle leggi raziali in Italia\", ideata da Roberto Genovesi e organizzata da Arf Festival, Rai Com e Cartoons on the bay.\nAl Lucca Comics &amp; Games 2018 viene presentato in anteprima il nuovo graphic novel d'orrore di Angelini \"4 Vecchi di Merda\" su testi di Marco Taddei per Coconino Press, il libro riscuote immediatamente un grande successo ed \u00e8 subito sold out. Con il titolo \"4 vieux enfoir\u00e9s\" viene pubblicato anche in lingua francese da Rackham.\nDal 2018 collabora nella collana \"Hinc Junior\" della Giulio Perrone Editore illustrando i volumi \"Marina\" di Ritanna Armeni e Eleonora Mancini, \"Onda Marina e il Drago spento\" di Dacia Maraini e Eugenio Murrali, \"Gli Eroi di Leucolizia\" di Angela Iantosca, \"Tutti su per terra\" di Loretta Cavaricci. \nNel 2019 viene pubblicato \"Enrico\", libro a fumetti che espande l'universo narrativo di Anubi. \nNel 2019 ha partecipato al progetto \u201cFumetti nei Musei\u201d promosso dal MiBACT e da Coconino Press con la storia \"Il Tema di Ascanio\" \"per il Museo Nazionale di Castel Sant'Angelo a Roma, utilizzando i personaggi dei suoi fumetti, Anubi, Horus, Enrico.\" \nNel Marzo 2020 partecipa con Milo Manara, Gipi, Zerocalcare, Giuseppe Palumbo, Mirka Andolfo, Davide Toffolo, ZUZU, Carmine Di Giandomenico, Sara Pichelli e altri fumettisti alla realizzazione del volume corale \"COme VIte Distanti\" con prefazione di Alessandro Baricco, promosso dal festival Arf! e all'asta benefica su Catawiki organizzata dall'Area Performance del Lucca Comics and Games entrambi per raccogliere fondi in sostegno dell\u2019Istituto Spallanzani e del Sistema Sanitario Toscano per la lotta alla COVID-19.\nNell'edizione 2021/2022 dell'agenda Smemoranda esordiscono i fumetti delle \"Storie Zitte\", nuove storie su carta della sua serie omonima di animazioni.\nDal 2021 un suo autoritratto \u00e8 presente nella Collezione degli Uffizi ed esposto al Palazzo Ducale in occasione di Lucca Comics &amp; Games 2021 nell\u2019ambito della mostra \u201cFumetti nei musei | Gli autoritratti degli Uffizi\u201d a cura di Mattia Morandi e Chiara Palmieri."}
{"id": "5821806", "revid": "114615992", "url": "https://it.wikipedia.org/wiki?curid=5821806", "title": "Shotton", "text": "Shotton \u00e8 una cittadina di circa 6.300 abitanti del Galles nord-orientale, facente parte della contea del Flintshire e situata lungo il corso del fiume Dee, nell'area nota come Deeside, al confine con l'Inghilterra.\nGeografia fisica.\nShotton si estende poco lungo i confini sud-orientali della citt\u00e0 di Queensferry, a circa 10\u00a0km km a nord-est di Buckley e a circa 15\u00a0km ad ovest di Chester.\nOrigini del nome.\nTra le ipotesi formulate sull'origine del toponimo \"Shotton\", vi \u00e8 quella secondo cui significherebbe \"citt\u00e0 degli Scozzesi\".\n\u00c8 tuttavia pi\u00f9 probabile che se la seconda parte del toponimo \"-ton\" significa certamente citt\u00e0, ovvero la prima parte del toponimo, \"shot\", derivi da un termine sassone che significa \"disboscamento\" (v. la sezione \"Storia\").\nStoria.\nI primi insediamenti nella zona in cui sorge Shotton si ebbero intorno all'anno 1000 ad opera dei Sassoni. Il \"fondatore\" della citt\u00e0 \u00e8 considerato un sassone di nome Cylla, che disbosc\u00f2 l'area e costru\u00ec un alloggio per lui e la moglie.\nNel XVI secolo, inizi\u00f2 nella zona lo sfruttamento del carbone.\nAgli inizi del XVII secolo, le principali risorse economiche di Shotton erano l'agricoltura e la pesca.\nCon l'avvento della rivoluzione industriale, fior\u00ec a Shotton l'industria dell'acciaio, inizialmente per iniziativa della ditta John Summers and Sons.\nMonumenti e luoghi d'interesse.\nArchitetture religiose.\nChiesa di San Ethelwold.\nTra gli edifici d'interesse di Shotton, figura la chiesa dedicata a San Ethelwold, risalente al 1898.\nSociet\u00e0.\nEvoluzione demografica.\nAl censimento del 2001, la community di Shotton contava una popolazione pari a 6.265 abitanti, di cui 3.190 erano donne e 3.075 erano uomini."}
{"id": "5821823", "revid": "1543377", "url": "https://it.wikipedia.org/wiki?curid=5821823", "title": "Cristianesimo in Qatar", "text": "La comunit\u00e0 cristiana in Qatar \u00e8 composta da un mix di europei, americani settentrionali e meridionali, asiatici, Mediorientali ed espatriati africani. Essi formano intorno al 13,8% della popolazione totale (2010). Non ci sono gruppi missionari stranieri che operano apertamente nel paese. Non ci sono cristiani locali in Qatar; tutti i cristiani sono ufficialmente espatriati stranieri.\nStoria.\nMolti degli abitanti dell'attuale Qatar sono stati introdotti al cristianesimo dopo che la nuova religione \u00e8 stata dispersa verso est a partire dalla Mesopotamia dal 224 d.C. in poi. I monasteri presenti nella regione sono stati costruiti in Qatar in questo periodo. Durante l'ultima parte di presenza cristiana nel territorio, il Qatar era conosciuto con il nome siriaco di 'Beth Qatraye'. Una variante di questo nome \u00e8 stato 'Beth Catara'; il nome si traduce in 'regione del Qatar \". La regione non si \u00e8 limitata al Qatar; comprendeva anche Bahrain, l'isola di Tarout, Al-Khatt e Al-Hasa. Nel 628, la maggior parte delle trib\u00f9 arabe si convertirono all'Islam.\n\u00c8 probabile che alcune tra le popolazioni che si stabilirono in Qatar non vennero convertite immediatamente all'Islam. Isacco di Ninive, un vescovo siro-cristiano del VII secolo considerato come un santo in alcune chiese, \u00e8 nato nel territorio che appartiene oggi al Qatar. Altri notevoli studiosi cristiani risalenti a questo periodo che provenivano dalla penisola del Qatar includono Dadisho Qatraya, Gabriel del Qatar e Ahob del Qatar. Nel 674, i vescovi di Beth Qatraye smisero di frequentare i sinodi; anche se la pratica del cristianesimo continu\u00f2 a persistere nella regione fino almeno alla fine del IX secolo."}
{"id": "5821831", "revid": "1543377", "url": "https://it.wikipedia.org/wiki?curid=5821831", "title": "Etmopterus benchleyi", "text": "Lo squalo lanterna ninja (\"Etmopterus benchleyi\" (V. E. V\u00e1squez, Ebert &amp; Long, 2015)) \u00e8 uno squalo lanterna appartenente alla famiglia \"Etmopteridae\" endemico del Pacifico orientale.\nDescrizione.\nQuesta specie \u00e8 di colore nero con macchie bianche intorno agli occhi. Le dimensioni massime registrate sono di 32,5\u00a0cm per i maschi e 51,5\u00a0cm per le femmine.\nDistribuzione e habitat.\nQuesta specie \u00e8 stata trovata nel Pacifico orientale in prossimit\u00e0 del Nicaragua, Panama meridionale e Costa Rica ad una profondit\u00e0 di 836\u20131443 m.\n\u00c8 l'unica specie nota del genere Etmopterus che abita le costa pacifica dell'America centrale."}
{"id": "5821835", "revid": "270680", "url": "https://it.wikipedia.org/wiki?curid=5821835", "title": "Kiakala", "text": ""}
{"id": "5821836", "revid": "767487", "url": "https://it.wikipedia.org/wiki?curid=5821836", "title": "Fed Cup 2016 Zona Americana", "text": "La Zona Americana (\"Americas Zone\") \u00e8 una delle 3 divisioni zonali nell'ambito della Fed Cup 2016. Essa \u00e8 a sua volta suddivisa in due gruppi (\"Gruppo I, Gruppo II\") formati rispettivamente da 8 e 9 squadre, inserite in tali gruppi in base ai risultati ottenuti l'anno precedente."}
{"id": "5821839", "revid": "270680", "url": "https://it.wikipedia.org/wiki?curid=5821839", "title": "Lingua udihe", "text": ""}
{"id": "5821842", "revid": "270680", "url": "https://it.wikipedia.org/wiki?curid=5821842", "title": "Lingua udehe", "text": ""}
{"id": "5821844", "revid": "113044598", "url": "https://it.wikipedia.org/wiki?curid=5821844", "title": "Sindrome ipocinetica", "text": "La sindrome ipocinetica \u00e8 una condizione e non una \u00a0vera e propria patologia. \u00a0Si contraddistingue per una ridotta o assente autonomia nel movimento. Ci sono due tipi di sindrome ipocinetica. La prima \u00e8 ad insorgenza acuta, la seconda \u00e8 ad insorgenza cronica. In tutte e due i casi l'attivit\u00e0 contrattile del muscolo diminuisce. Spesso \u00e8 la causa di vere e proprie malattie cardiache, respiratorie, circolatorie e metaboliche. Nel campo geriatrico la sindrome ipocinetica \u00e8 la conseguenza dell'allettamento, al quale sono costretti pazienti anziani particolarmente fragili. Se non contrastata, essa porta l'anziano ad uno stato di disabilit\u00e0.\nSintomi e conseguenze.\nI principali sintomi che caratterizzano la sindrome ipocinetica sono aumento della frequenza cardiaca, ipotensione ortostatica, sarcopenia, riduzione dei volumi respiratori, riduzione della capacit\u00e0 depuratoria renale, rallentamento della peristalsi intestinale, riduzione della contrazione della muscolatura liscia dell'intestino, demineralizzazione ossea, lo scheletro subisce una riduzione di calcio, degenerazione delle strutture articolari, decadimento intellettivo ed emozionale, deterioramento cognitivo, alterazioni cutanee.\nSoggetti a maggiore rischio.\nGli anziani sono le prime persone ad essere soggette a sindrome ipocinetica. Infatti le persone anziane possono avere una compresenza di patologie (malattie neurologiche, cardiovascolari, polmonari e patologie a carico dell'apparato muscolo scheletrico) che aumentano il rischio di allettamento e immobilit\u00e0. L'assenza di movimento, in questa tipologia di persone, porta nella maggior parte dei casi alla sindrome ipocinetica.\nRischi e complicanze.\nI rischi e le complicanze sono:\nGli ambienti in cui praticare attivit\u00e0 motoria e consigli per la vita quotidiana dell'anziano.\nGli ambienti in cui si svolge l'attivit\u00e0 motoria sono la palestra, dotata di diversi attrezzi e macchinari e gli spazi aperti come giardini o cortili dove si possono fare diverse attivit\u00e0 sia individuali che di gruppo. Per fare in modo che l'anziano non abbia problemi a muoversi e vivere nella vita quotidiana si consigliano ambienti ideali in cui sono presenti corrimani per appoggiarsi oppure pavimenti con superfici non scivolose. \u00c8 importante per gli anziani utilizzare ausili per il movimento come bastoni, treppiedi che facilitino la deambulazione e sedie o poltrone sulle quali possano facilmente sedersi e alzarsi.\nInoltre bisogna limitare la permanenza a letto dell'anziano facendo s\u00ec che la mobilizzazione sia pi\u00f9 attiva possibile e valutare le ADL e IADL. "}
{"id": "5821845", "revid": "270680", "url": "https://it.wikipedia.org/wiki?curid=5821845", "title": "Lingua Udihe", "text": ""}
{"id": "5821848", "revid": "6923", "url": "https://it.wikipedia.org/wiki?curid=5821848", "title": "Andrew Taylor Still", "text": " autore, inventore e politico del Kansas.\n\u00c8 stato uno dei fondatori della Baker University, la pi\u00f9 antica universit\u00e0 quadriennale nello stato del Kansas e fondatore della American School of Osteopathy (ora A.T. Still University), prima scuola medica osteopatica del mondo, a Kirksville nel Missouri.\nVita giovanile e interessi.\nStill nacque in Virginia figlio di un pastore metodista e medico, e trascorse la sua infanzia al seguito del padre nei suoi frequenti spostamenti tra diverse missioni per nativi americani nei territori dell\u2019allora Missouri Territory. In giovane et\u00e0, decise di seguire le orme del padre come medico. Dopo aver studiato medicina ed essere stato apprendista del padre, partecip\u00f2 alla guerra civile come assistente ospedaliero (in termini moderni, l'assistente ospedaliero sarebbe stato visto come l'equivalente dell'amministratore degli infermieri o vice presidente degli infermieri o di cura del paziente all'interno dell'ospedale), ma in seguito, nella sua autobiografia, ha affermato di aver lavorato come un \"chirurgo de facto\".\nA quel tempo, gli assistenti ospedalieri dell'esercito avevano molte responsabilit\u00e0, tra cui il mantenimento dei magazzini dell'ospedale, dei rifornimenti e delle forniture per i malati. Poich\u00e9 i farmacisti non erano stati forniti per tutti gli ospedali, gli assistenti ospedalieri potevano fare prescrizioni e, quando gli ufficiali medici non erano presenti, si prendevano cura dei pazienti. Gli assistenti ospedalieri a volte venivano premiati con promozioni a chirurgo o assistente chirurgo.\nDopo la guerra civile e in seguito alla morte della moglie, di tre dei suoi figli, e di un bambino adottato (a causa della meningite spinale) nel 1864, Still arriv\u00f2 alla conclusione che le pratiche mediche ortodosse del suo tempo erano spesso inefficaci, e talvolta dannose. Dedic\u00f2 i successivi trenta anni della sua vita a studiare il corpo umano per trovare modi alternativi per trattare la malattia. Durante questo periodo, nel 1870, complet\u00f2 un breve corso in medicina presso il nuovo Collegio dei Medici e dei Chirurghi a Kansas City, Missouri.\nStill adott\u00f2 le idee spiritualiste intorno al 1867 che \"mantennero un posto di rilievo e duraturo nel suo pensiero\"\nLegislatore territoriale e statale dello stato del Kansas.\nStill fu attivo nel movimento abolizionista e alleato dei noti leader anti-schiavit\u00f9 John Brown e James H. Lane. Divent\u00f2 profondamente coinvolto nella lotta per l'ammissione del Kansas all'Unione come stato schiavista o liberazionista. Il Kansas-Nebraska Act del 1854 sanc\u00ec che i coloni in questi due territori. avrebbero potuto decidere la questione autonomamente. La guerra civile infuri\u00f2 in Kansas quando entrambe le parti cercarono di ottenere il controllo del governo sul territorio. Nel mese di ottobre 1857, Still fu eletto per rappresentare le contee di Douglas e Johnson nella legislatura territoriale del Kansas. Still e i suoi fratelli presero le armi per la causa e parteciparono alle sanguinose Bleeding Kansas Battles (tra i cittadini pro e contro la schiavit\u00f9). Nell'agosto del 1858, una costituzione liberazionista fu approvata e il Kansas fu ammesso all'Unione come stato libero il 29 gennaio 1861.\nInvenzioni e brevetti.\nStill fu sempre affascinato dalle macchine e, ogni volta che veniva posto di fronte a un problema meccanico, la sua risposta era sempre quella di ideare un approccio migliore. Nel 1870, brevett\u00f2 una migliore zangola per il burro. Fece anche miglioramenti per una macchina da taglio progettata per la mietitura del grano e del fieno ma, prima che il brevetto potesse essere presentato, la sua idea fu rubata da un rappresentante commerciale in visita da parte della Wood Mowing Machine Co. Nel 1910, brevett\u00f2 un forno bruciatore senza fumo, ma ebbe \"un po' di difficolt\u00e0 a produrre un modello in scala 1:1\u201d, disperato dopo che sua moglie, Mary Elvira, mor\u00ec nel maggio 1910, non trov\u00f2 pi\u00f9 la volont\u00e0 di perseguire ulteriormente la questione e l'invenzione non fu mai commercializzata con successo. \".\nBaker University.\nStill e la sua famiglia furono tra i fondatori della Baker University, la prima universit\u00e0 quadriennale dello stato del Kansas. Still venne coinvolto nella scelta della posizione per il sito del primo edificio della Baker University. Insieme a suo fratello, don\u00f2 640 acri di terra per i campus universitari. Pur mantenendo la sua pratica medica, trattando pazienti affetti da vaiolo e colera, trascorse cinque anni a Baldwin City per sviluppare le strutture dell\u2019universit\u00e0. In quel periodo fu anche eletto rappresentante della contea di Douglas, nella assemblea legislativa del Kansas e partecip\u00f2 all'abolizione della schiavit\u00f9 dallo stato.\nOsteopatia.\nStill credeva che l'osteopatia fosse una scoperta necessaria perch\u00e9 le pratiche mediche del suo tempo, spesso, causavano un danno rilevante e perch\u00e9 la medicina convenzionale non era riuscita a far luce sull\u2019eziologia e sul trattamento efficace delle malattie. Al momento della sua laurea, i farmaci, la chirurgia e gli altri regimi terapeutici tradizionali spesso causavano pi\u00f9 male che bene. Alcuni dei farmaci comunemente somministrati ai pazienti nel suddetto periodo erano l'arsenico, l'olio di ricino, il whisky e l'oppio. Inoltre, le pratiche chirurgiche antigieniche spesso provocavano pi\u00f9 il decesso che la guarigione dei pazienti.\nStill cerc\u00f2 di riformare le pratiche mediche esistenti del XIX secolo. Studi\u00f2 trattamenti alternativi, come ad esempio l'idropatia, la dieta, il \"bone setting\" (sistemazione ossea), e la guarigione magnetica. Still trov\u00f2 appiglio negli effetti collaterali relativamente moderati di quelle \u201cmodalit\u00e0\u201d, e immagin\u00f2 che un giorno la \"terapia medica razionale\" avrebbe contemplato la manipolazione del sistema muscolo-scheletrico, la chirurgia e l'uso molto parsimonioso dei farmaci, tra cui anestetici, antisettici e antidoti. Invent\u00f2 il nome \u201costeopatia\u201d miscelando la radice greca, \"osteon\" - per l'osso e \"path\" - parola inglese che significa \"sentiero, cammino\", inteso sia nel senso del \"percorso\" di crescita , che della eventuale modificazione, al fine di comunicare la sua teoria che la malattia e la disfunzione fisiologica sono state eziologicamente basate su un sistema muscolo-scheletrico disorganizzato. Cos\u00ec, mediante la diagnosi e la cura del sistema muscolo-scheletrico, credeva che i medici potessero trattare una variet\u00e0 di malattie e risparmiare ai pazienti gli effetti collaterali negativi causati dai farmaci.\nStill fond\u00f2 nel 1892 la prima scuola di osteopatia sulla base di questo nuovo approccio alla medicina - la scuola fu chiamata la American School of Osteopathy (ora A.T. Still University) a Kirksville, nel Missouri.\nStill fu anche uno dei primi medici a promuovere l'idea di medicina preventiva e la filosofia che i medici dovrebbero concentrarsi sul trattamento della malattia, piuttosto che solo sui sintomi.\nStill defin\u00ec l'osteopatia come:\nIn un'intervista del 1907 sul quotidiano \"Topeka Daily Capital\", il figlio di A.T. Still, Charles Still, descrisse la filosofia del padre secondo la quale il corpo poteva operare senza problemi in et\u00e0 avanzata, se adeguatamente mantenuto, e che ogni organismo vivente possiede la capacit\u00e0 di produrre tutti gli elementi chimici e materiali necessari per la cura dei propri disturbi.\nIl primo trattamento:\nUn giorno mentre si recava da un amico, Still vide dinanzi a lui una povera donna circondata dai suoi tre bambini. Uno di questi, mentre camminava, era sanguinante. Pensando che si trattasse di una dissenteria emorragica, Still si offr\u00ec di prendersi cura del bambino.\nLo visit\u00f2 e sent\u00ec la colonna vertebrale contratta e calda, soprattutto nella regione lombare, mentre la parete addominale la percep\u00ec molto fredda. Still cap\u00ec improvvisamente che tale contrattura era in relazione con il cattivo funzionamento intestinale e intu\u00ec che se avesse liberato la regione lombare avrebbe certamente migliorato le funzioni intestinali del bambino.\nStill cerc\u00f2 pertanto di mobilitare e riequilibrare i muscoli lombari, che dopo alcuni minuti sent\u00ec ridursi e, contemporaneamente, percep\u00ec che il corpo del bambino diventava meno caldo, e la parete addominale meno fredda.\nCon tali manipolazioni non solo normalizz\u00f2 il flusso circolatorio, ma consent\u00ec al sistema nervoso di garantire nuovamente il suo ruolo d'autodifesa.\nStill aveva liberato la colonna vertebrale del bambino da tutte le piccole anomalie strutturali, e la mattina seguente la madre gli rifer\u00ec la completa guarigione di suo figlio.\nEra la prima volta che A.T. Still metteva realmente in pratica le sue osservazioni sulla stretta relazione esistente tra struttura vertebrale e disordini funzionali di un organo.\nPubblicazioni.\nStill pubblic\u00f2 quattro libri durante la sua vita. Il suo primo libro, pubblicato nel 1897, \u00e8 intitolato \"Autobiografia di Andrew Taylor Still con la Storia della Scoperta e dello Sviluppo della Scienza dell'Osteopatia\". Un'edizione aggiornata del libro \u00e8 stata ripubblicata nel 1908, dopo un incendio che danneggi\u00f2 le originali lastre di stampa. Nel 1899, Still pubblic\u00f2 il suo secondo libro, \"La filosofia dell\u2019osteopatia\".\nNel 1902, Still pubblic\u00f2 il suo terzo libro, \"La filosofia e i principi meccanici dell\u2019osteopatia\", anche se una certa disputa rimane ancora circa la data di pubblicazione. Still pubblic\u00f2 il suo quarto e ultimo libro nel 1910, dal titolo \"Osteopatia ricerca e pratica\".\nOnorificenze.\nNel mese di dicembre 2013 Still venne proclamato come coscritto alla \"Hall of Famous Missourians\". Il suo busto bronzeo ha avuto l\u2019opportunit\u00e0 di essere uno dei quarantaquattro esposti in mostra permanente nel \"Missouri State Capitol\" a Jefferson City. Per la prima volta nella storia della sala, al pubblico \u00e8 stato permesso di votare sui nuovi coscritti. Still ha ricevuto oltre il 38% dei voti, distanziando di gran lunga tutti gli altri illustri concorrenti."}
{"id": "5821849", "revid": "1602064", "url": "https://it.wikipedia.org/wiki?curid=5821849", "title": "Le cronache fantastiche di Dino Buzzati", "text": "Le cronache fantastiche di Dino Buzzati \u00e8 una raccolta postuma di scritti dello scrittore Dino Buzzati, che assembla molti testi usciti in origine sul Corriere della Sera, il Corriere d'Informazione e altri periodici, in un arco temporale che va dal 1930 al 1971. L'antologia buzzatiana \u00e8 apparsa nel 2003 in un cofanetto di due volumi per l'editore Mondadori, a cura di Lorenzo Vigan\u00f2. \nEssa contiene articoli giornalistici mai usciti in volume dopo la prima pubblicazione su riviste e giornali, ma anche altri racconti attinti da collezioni di racconti licenziate da Buzzati durante la sua vita: I sette messaggeri, Paura alla Scala, Il crollo della Baliverna, Sessanta racconti, Il colombre, Le notti difficili. \nIl primo volume, \"Delitti\", \u00e8 dedicato alle storie che narrano di delitti immaginari; il secondo volume, \"Fantasmi\", include tutti i racconti di Buzzati incentrati su fantasmi, spettri, apparizioni e altri esseri fantastici. \nLa copertina.\nI due volumi dell'ultima edizione del libro raffigurano in copertina due particolari di un dipinto dello stesso Buzzati: \"Il vicario di Stinfeld\" (1967). Rappresenta una Donna vestita da pipistrello accanto ad un palazzo tipico delle grandi citt\u00e0."}
{"id": "5821852", "revid": "767487", "url": "https://it.wikipedia.org/wiki?curid=5821852", "title": "Klazz Brothers &amp; Cuba Percussion", "text": "I Klazz Brothers &amp; Cuba Percussion sono un quintetto musicale tedesco-cubano.\nStoria.\nInizialmente, 1999, il gruppo era formato dai due fratelli Forster, Killian (basso) e Tobias (pianoforte) e da Tim Hahn (batteria). Durante un tour musicale hanno suonato con i percussionisti cubani Alexis Herrera Estevez (timbales) ed Elio Rodriguez Luis (congas). Questa esperienza incide sulla creativit\u00e0 del gruppo al punto di modificare il nome del gruppo stesso in Klazz Brothers &amp; Cuba Percussion . Tobias Forster lascia il gruppo nel dicembre 2008 e viene sostituito dal pianista armeno David Gazarov e successivamente, nel 2010, dal colombiano Bruno B\u00f6hmer Camacho. Nel 2005, l'album \"Classic meets Cuba\" \u00e8 stato nominato ai Grammy Award nella categoria Miglior album di crossover classica.\nStile.\nPerseguono una miscela fra musica classica, musica jazz e ritmi latinoamericani. \nIl nome del gruppo \u00e8 costituito da una crasi delle parole classica e jazz."}
{"id": "5821854", "revid": "188323", "url": "https://it.wikipedia.org/wiki?curid=5821854", "title": "Honda CB 125", "text": "La Honda CB 125 \u00e8 una motocicletta prodotta dalla Honda a partire dal 1965 sulla base della precedente Honda CB 92. La casa motociclistica giapponese la present\u00f2 in molte varianti (SS, T, T2, TDE, S, J, E, X, K, principalmente riconducibili all'impiego di diverse sovrastrutture) a seconda dei mercati di destinazione (Giappone, USA, Italia, Germania).\nOriginariamente montava un motore bicilindrico in linea, raffreddato ad aria, 4 tempi, due valvole, con distribuzione a camme in testa (OHC) che poteva girare fino a 10.000 giri al minuto, capace di erogare 14 cavalli.\nNel 1971 fu sviluppata anche una versione monocilindrica denominata \"S\". \nUn'ultima versione della CB125, dal look rinnovato e motore bicilindrico migliorato (versione \"T\" 17 CV) fu prodotta in Germania fino al 1988.\nNel 2015 una CB 125 \u00e8 nuovamente comparsa nel listino Honda (versione \"F\", CB 125 F), questa nuova generazione di CB, a dispetto del nome, si configura sostanzialmente come un restyling della precedente Honda CBF 125.\nNel 2018 ricompare la versione completamente nuda (versione \"R\", CB 125R), che si distingue dalla BC 125 F, in quanto si tratta di una Caf\u00e9 racer, oltre al fatto che ha sostituito la Honda CBR 125R dai listini ufficiali.\nHonda CB 125 Endurance.\nL'Honda CB 125 Endurance rappresenta il primo esempio di collaborazione italo-giapponese in campo motociclistico. Infatti questa motoleggera veniva assemblata negli stabilimenti di IAPI Atessa, in provincia di Chieti, ove si impiegavano i pezzi semilavorati provenienti dal Giappone, ma anche numerose componenti prodotte in Italia. La gestazione della Honda Italia 125 cm\u00b3 \u00e8 stata certo una delle pi\u00f9 lunghe e travagliate del campo motociclistico. Questo non per motivi tecnici, ma per tutta una serie di problemi burocratici, economici, finanziari e anche politici che hanno suscitato uno strascico interminabile di polemiche, sfociate in azioni giudiziarie. Il fatto \u00e8 che si trattava della prima moto giapponese costruita in Italia. Quindi oltre ad aggirare le limitazioni doganali all'importazione delle piccole cilindrate, la Honda costituiva, a detta dei fabbricanti italiani, una pericolosa testa di ponte dell'industria giapponese in Italia. Come conseguenza di queste polemiche c'\u00e8 stato un notevole allungamento dei tempi, tant'\u00e8 vero che i primi progetti risalgono al 1972, mentre le moto sono arrivate nelle vetrine dei concessionari solo nell'estate del 1977.\nDal 1977 e fino al 1982 la CB 125 S, con denominazione \"Italia\", disponeva della strumentazione completa di contagiri (assente nelle prime serie fino al 1974), freno a disco anteriore (azionato da cavo d'acciaio), freno posteriore a tamburo."}
{"id": "5821856", "revid": "1543377", "url": "https://it.wikipedia.org/wiki?curid=5821856", "title": "Lega saudita professionistica 2015-2016", "text": "La Saudi Professional League 2015-2016 \u00e8 stata la 40\u00aa edizione del massimo livello del campionato saudita di calcio, nota come \"Abdul Latif Jameel League 2015-2016\" per ragioni di sponsorizzazione. Il campionato \u00e8 iniziato il 19 agosto 2015 ed \u00e8 terminato il 14 maggio 2016.\nStagione.\nNovit\u00e0.\nAl termine della Saudi Professional League 2014-2015 l'Al-Orobah e l'Al-Shoalah, ultimi due classificati, sono stati retrocessi in Saudi First Division. Al suo posto sono stati promossi l'Al-Qadisiyah, vincitore della Saudi First Division 2014-2015 e l'Al-Wehda, secondo classificato.\nFormula.\nLe 14 squadre si affrontano due volte in un girone di andata e ritorno per un totale di 26 partite.\nLa prima classificata vince il campionato ed \u00e8 ammessa alla fase a gironi della AFC Champions League 2017.\nLa seconda classificata e la vincente della King Cup of Champions 2015-2016 accede alla fase a gironi della AFC Champions League 2017.\nLa terza classificata accede all'ultimo turno di qualificazione della AFC Champions League 2017.\nLe ultime due classificate (13\u00ba e 14\u00ba posto) retrocedono in Saudi First Division 2016-2017.\nClassifica finale.\n\"Aggiornata al 14 maggio 2016.\"\nLegenda:\n\u00a0\u00a0\u00a0\u00a0\u00a0 Campione dell'Arabia Saudita e ammessa alla AFC Champions League 2017\n\u00a0\u00a0\u00a0\u00a0\u00a0 Ammesse alla AFC Champions League 2017\n\u00a0\u00a0\u00a0\u00a0\u00a0 Ammesso alle qualificazioni della AFC Champions League 2017\n\u00a0\u00a0\u00a0\u00a0\u00a0 Retrocesse in Saudi First Division 2016-2017\nStatistiche.\nClassifica marcatori.\n\"Aggiornata al 14 maggio 2016\""}
{"id": "5821858", "revid": "348618", "url": "https://it.wikipedia.org/wiki?curid=5821858", "title": "Cristianesimo in Bahrein", "text": "I cristiani in Bahrein costituiscono circa il 10% della popolazione. Il Bahrein ha avuto una comunit\u00e0 nativa cristiana per molti secoli, con la prima presenza registrata risalente al XII secolo. gli espatriati cristiani tuttavia costituiscono la maggioranza dei cristiani residenti oggi nello stato, mentre i nativi cristiani (che detengono cio\u00e8 la cittadinanza del Bahrein) costituiscono una comunit\u00e0 molto pi\u00f9 piccola. Alees Samaan, l'attuale ambasciatore del Bahrein per il Regno Unito, \u00e8 un nativo cristiano.\nCristiani nativi.\nI nativi cristiani che detengono la cittadinanza del Bahrein ammontano a circa mille persone. La maggior parte dei cristiani sono originari dell'Iraq, della Palestina e della Giordania, con una piccola minoranza che ha vissuto in Bahrain per molti secoli; la maggior parte hanno vissuto come cittadini del Bahrein per meno di un secolo. Ci sono anche un numero inferiore di cristiani nativi che originariamente provengono dal Libano, dalla Siria e dall'India.\nLa maggior parte dei cittadini del Bahrein cristiani tendono ad essere cristiani greco-ortodossi, con la pi\u00f9 grande denominazione cristiana esistente nel paese. Essi godono di molti diritti, tra cui uguale libert\u00e0 religiosa e sociale. Il Bahrain ha membri cristiani nel governo. Bahrain \u00e8 uno dei due paesi del consiglio di cooperazione del Golfo (CCG) ad avere una popolazione cristiana nativa; l'altro, il Kuwait, ha anch'esso una popolazione cristiana, ma in numero minore, con meno di 400 cittadini kuwaitiani cristiani.\nTra le personalit\u00e0 cristiane native del Bahrein si segnala il reverendo Hani Aziz, pastore della Chiesa Nazionale Evangelica del Bahrein.\nCristiani espatriati.\nI cittadini stranieri che vivono e lavorano in Bahrain costituiscono la maggioranza dei cristiani in Bahrain. Essi comprendono persone provenienti dall'Europa, dal Nord e Sud America, dall'Africa, dall'Asia e dal Medio Oriente. Appartengono a diverse chiese cattoliche, ortodosse e protestanti."}
{"id": "5821860", "revid": "486946", "url": "https://it.wikipedia.org/wiki?curid=5821860", "title": "Sovrano Ordine di Malta", "text": ""}
{"id": "5821862", "revid": "1305772", "url": "https://it.wikipedia.org/wiki?curid=5821862", "title": "Modello di trasporto idrologico", "text": "Un modello di trasporto idrologico \u00e8 un modello matematico usato per simulare il flusso di un fiume o della sua corrente e per calcolare i parametri della qualit\u00e0 dell'acqua. Questi modelli furono introdotti negli anni 1960 e 1970 in seguito alla richiesta di valutazioni numeriche della qualit\u00e0 dell'acqua da parte delle legislazioni sul Diritto dell'ambiente, mentre nel contempo diveniva disponibile una pi\u00f9 adeguata capacit\u00e0 computazionale. Lo sviluppo della modellazione part\u00ec dagli Stati Uniti e dall'Inghilterra per divenire poi gradatamente di uso comune in moltissimi altri paesi.\nCaratteristiche.\nSono oggi disponibili decine di modelli di trasporto diversi che si possono raggruppare a seconda degli inquinanti investigati o della complessit\u00e0 delle fonti di inquinamento; i modelli possono basarsi su uno stato stazionario o su uno dinamico, oppure offrire modellazioni in funzione del tempo. Possono inoltre essere capaci di fornire previsioni distribuite, cio\u00e8 su molti aspetti di un fiume, oppure su singoli raggruppamenti.\nUn modello basilare \u00e8 in grado di trattare un solo agente inquinante proveniente da un singolo punto di accesso. Modelli pi\u00f9 complessi sono capaci di gestire varie sorgenti lineari di ruscellamento che vanno ad aggiungersi alle fonti di contaminazione da sorgenti puntuali, e sono anche in grado di tener conto di una variet\u00e0 di sostanze chimiche e di sedimenti di un ambiente dinamico che include l' stratificazione verticale del fiume e le interazioni degli inquinanti con l'intero sistema biotico. Pu\u00f2 inoltre venir presa in considerazione anche l' acqua sotterranea risultante dal drenaggio del bacino idrografico. Un modello viene infine definito \"a base fisica\" se i suoi parametri possono essere misurati direttamente sul posto.\nI modelli possono anche avere moduli separati per investigare singoli parametri del processo di simulazione. Il modulo pi\u00f9 comune \u00e8 un sottoprogramma per il calcolo del ruscellamento, che permette di includere le varianti del tipologia del suolo, della sua utilizzazione, della topografia, della copertura vegetazionale, delle precipitazioni meteorologiche e dell'intensit\u00e0 di sfruttamento del terreno e del ricorso ai fertilizzanti.\nIl concetto di modellazione idrologica, seppur nato per i corsi d'acqua, pu\u00f2 essere esteso anche ad altri ambienti come le acque marine o oceaniche."}
{"id": "5821879", "revid": "228587", "url": "https://it.wikipedia.org/wiki?curid=5821879", "title": "Base navale di Tolone", "text": "La base navale di Tolone, situata nell'omonima citt\u00e0 della Provenza-Alpi-Costa Azzurra, \u00e8 tuttora la pi\u00f9 importante base navale della \"Marine nationale\", la marina militare della Repubblica francese; la seconda base \u00e8 quella di Brest. La base, in particolare, ospita la portaerei , le BPC e gli SSN ; oltre il 60% del tonnellaggio della flotta francese \u00e8 basato a Tolone. A Tolone ha inoltre sede una delle tre \"prefetture marittime\" francesi, la \"Pr\u00e9fecture maritime de la M\u00e9diterran\u00e9e\"; il \"prefetto marittimo\" \u00e8 anche il \"comandante in capo per il Mediterraneo\" (CECMED).\nStoria.\nLa storia moderna del porto, inizia quando Luigi XII costru\u00ec la fortezza \"Tour royale\" a protezione di Tolone nel 1514. Nel 1599 furono costruiti arsenale navale e un cantiere navale. Il piccolo porto per riparare la Veille Darse fu costruito nel 1604-1610 per proteggere le navi dal vento e dal mare. Il cantiere navale fu notevolmente ampliato dal Cardinale Richelieu, che desiderava trasformare la Francia in una potenza navale del Mediterraneo. Nel 1680, Jean-Baptiste Colbert, Segretario di Stato della Marina e Controllore delle Finanze del re Luigi XIV, inizi\u00f2 a costruire un porto molto pi\u00f9 grande, chiamato Dava Vauban o Darse Neuve, e dei cantieri navali, progettati dal suo commissario per le fortificazioni, Vauban.\nNel 1697, Vauban costru\u00ec le imponenti corderie: un edificio progettato per la produzione delle corde. Le corderie, ancora esistenti, larghe 20 m e lunghe 320 m, sono state costruite in modo tale che le corde potessero essere allungate per tutta la lunghezza dell'edificio mentre erano attorcigliate. La manodopera per la costruzione delle corde era fornita dai detenuti della prigione adiacente, che camminavano in un enorme tapis roulant. Un cancello trionfale (ora Museo della Marina) fu aggiunto all'Arsenale nel 1738.\nIl porto dell'Arsenale fu ampliato ulteriormente nel XIX e nel XX secolo. La costruzione dell'arsenale del Mourillon all'inizio del XVIII secolo fu un ampliamento del principale arsenale di Tolone sulla costa orientale della rada. Fino al XX secolo questa estensione conteneva i magazzini per il legname da usare per costruire la Marina francese. A partire dalla fine del XIX secolo, questo cantiere navale costru\u00ec le prime fregate francesi in acciaio e i primi moderni sottomarini.\nInvece di unirsi alle forze francesi libere nel Nord Africa ed evitare la cattura da parte dei tedeschi, la flotta francese con base a Tolone si arrese il 27 novembre 1942 per ordine dell'ammiragliato francese. Durante il XX secolo l'arsenale di Mourillon era dedicato principalmente all'attivit\u00e0 sottomarina come base di sottomarini francesi fino al 1940, poi a quella tedesca dal 1940 al 1945, poi al cantiere navale e al siluro dopo il 1945. L'Arsenale fu gravemente danneggiato dai bombardamenti alleati nella Seconda Guerra Mondiale, ma da allora \u00e8 stato ricostruito e modernizzato. Ha undici bacini di carenaggio per la riparazione della nave, dei quali i due pi\u00f9 grandi misurano 422 per 40 metri.\nL'Arsenale non \u00e8 aperto al pubblico, ma il Museo navale al suo ingresso ha una notevole collezione di enormi modelli di navi del XVIII secolo, usati per addestrare l'erede al trono in arte marinara, cos\u00ec come altri cimeli navali. La costruzione delle Corderie pu\u00f2 essere visitata accanto alla strada vicina. I tour in barca partono regolarmente dal lungomare e permettono ai visitatori di osservare le navi della flotta francese.\nL'Arsenale \u00e8 ancora oggi il principale porto militare della Marine nationale, il porto di base della portaerei , dello squadrone sottomarino d'attacco della Francia, del comandante in capo per il Mediterraneo, del comando della A\u00e9ronautique navale e delle altre navi della flotta del Mediterraneo per oltre il 60% del tonnellaggio complessivo ."}
{"id": "5821883", "revid": "110157", "url": "https://it.wikipedia.org/wiki?curid=5821883", "title": "Superammasso CL J1604", "text": "Cl J1604 \u00e8 un superammasso di galassie situato in direzione della costellazione di Ercole alla distanza di oltre 7,3 miliardi di anni luce dalla Terra (lookback time), mentre la distanza comovente \u00e8 di 10,094 miliardi di anni luce.\nLe prime osservazioni (Gunn, Hoessel e Oke), che risalgono al 1986, evidenziarono la presenza di due ammassi di galassie separati, denominati Cl J1604+4304 e Cl J1604+4321.\nSuccessive osservazioni spettroscopiche con il telescopio Keck hanno portato alla scoperta dell'esistenza di altri due ammassi: Cl J1604+4314 e Cl J1604+4316."}
{"id": "5821884", "revid": "227211", "url": "https://it.wikipedia.org/wiki?curid=5821884", "title": "Multifattoriale", "text": ""}
{"id": "5821887", "revid": "1543377", "url": "https://it.wikipedia.org/wiki?curid=5821887", "title": "Basilica dei Santi Pietro e Paolo (Guastalla)", "text": "La basilica di San Pietro e Paolo (o Pieve di Guastalla) \u00e8 un edificio di culto situato in via Pieve a Guastalla, in provincia di Reggio Emilia. La chiesa \u00e8 sede dell'omonima parrocchia del vicariato II Pianura della diocesi di Reggio Emilia-Guastalla.\nEdificata probabilmente tra il IX e il X secolo in stile romanico-lombardo, fu donata dall'imperatore Ludovico II il Giovane alla moglie Engelberga.\nNella basilica, rientrante nei domini di Matilde di Canossa, dal 22 ottobre 1106 si tenne il Concilio di Guastalla, convocato e presieduto da Papa Pasquale II, per affrontare i problemi legati alla lotta per le investiture."}
{"id": "5821915", "revid": "767487", "url": "https://it.wikipedia.org/wiki?curid=5821915", "title": "Jason Bourne (film)", "text": "Jason Bourne \u00e8 un film del 2016 diretto da Paul Greengrass.\nQuinto film della serie di \"Bourne\", \u00e8 il sequel di \"The Bourne Ultimatum - Il ritorno dello sciacallo\" del 2007. Nei panni del protagonista Jason Bourne c'\u00e8 sempre Matt Damon.\nTrama.\nDopo dieci anni di latitanza l'ex sicario della CIA Jason Bourne si trova in Grecia, dove si procura da vivere e si tiene in forma partecipando ad alcuni incontri clandestini di pugilato. Intanto a Reykjav\u00edk Nicky Parsons riesce ad hackerare alcuni file dell'Agenzia, riguardanti operazioni segrete, come il nuovissimo progetto \"Ironhand\", che riguarda la creazione di un nuovo tipo di piattaforma (EXCOON), in grado di fornire internet gratuito a tutti, che ha per\u00f2 come scopo finale quello di tracciare e spiare tutti i server degli americani. L'operazione viene sabotata da Heather Lee, nuovo capo della divisione di cyber sicurezza, che non riesce a fermare il download ma inserisce un programma che funziona da segnalatore.\nIl direttore Robert Dewey invia quindi un agente veterano (denominato \"asset\", ovvero risorsa), ad eliminare Jason e Nicky, che si sono dati appuntamento a piazza Syntagma, ad Atene, dove si sta tenendo una rivolta di manifestanti. Nicky rivela a Jason che ha scoperto che in realt\u00e0 la CIA lo stava tenendo sotto controllo sin dai tempi in cui prestava servizio nella Delta Force e che dietro la creazione di Treadstone potrebbe esserci proprio il padre di Jason, Richard Webb, un analista dell'Agenzia morto anni prima in un attentato terroristico. La donna per\u00f2 non fa in tempo a dire altro che i due vengono attaccati dagli agenti. Riusciti a scappare a bordo di una moto, vengono per\u00f2 intercettati dall'asset, che spara a Nicky, la quale, poco prima di morire, consegna a Jason la chiave di una cassetta di sicurezza al cui interno trover\u00e0 una chiave USB criptata.\nImpossibilitato ad accedere ai dati della chiavetta, Jason si rivolge a Berlino all'hacker Christian Dassault, un amico di Nicky, il quale per\u00f2, aprendola, attiva involontariamente il segnalatore che permette all'Agenzia di localizzare la loro posizione. Tramite un cellulare presente nella stanza, l'agente Lee riesce a cancellare tutti i file, per\u00f2 Jason riesce a leggere alcune informazioni. L'hacker attacca Jason perch\u00e9 vorrebbe prendere i dati della chiavetta per pubblicarli tutti online, cosa a cui Bourne non \u00e8 interessato, ma l'ex agente riesce facilmente a renderlo inoffensivo.\nScappato da Berlino, Bourne si reca a Londra per incontrare un ex affiliato della CIA, ora dipendente di una societ\u00e0 di sicurezza privata, che potrebbe essere collegato a Treadstone. Prima per\u00f2 deve superare il pedinamento della CIA. Quando lo incontra, l'uomo rivela a Jason che in realt\u00e0 suo padre era a conoscenza di Treadstone, ma, dopo aver saputo che Dewey (all'epoca tra i responsabili dei progetti speciali della CIA) aveva intenzione di reclutare suo figlio per trasformarlo in un supersoldato, si era opposto, minacciando di rivelare al pubblico le informazioni riguardanti Treadstone. Per questo Dewey aveva inscenato un finto attacco terroristico durante il quale il padre di Jason avrebbe perso la vita, cos\u00ec da motivare il ragazzo ad entrare nel progetto. Intanto per\u00f2 arriva sul posto l'asset di Atene, che, incurante degli ordini dell'agente Lee, la quale vorrebbe che Jason fosse catturato vivo, spara a Bourne, che cade dal quinto piano del palazzo, ma riesce a salvarsi afferrando un cavo.\nRiavutosi della caduta e riuscito a fuggire, Bourne incontra Heather Lee che gli parla di Ironhand, di EXCOON e della dimostrazione della piattaforma che si terr\u00e0 a Las Vegas, alla quale sar\u00e0 presente anche Dewey. Durante la dimostrazione, per\u00f2, accade un imprevisto: il programmatore Aaron Kalloor, l'imprenditore ideatore della piattaforma, preso dal rimorso, decide di parlare al pubblico del suo accordo con la CIA, e per questo Dewey (preavvertito dall'avvocato doppiogiochista di Kalloor) ordina all'asset di eliminarlo, nonch\u00e9 di uccidere anche Heather Lee, avendo intuito il legame tra costei e Bourne. Jason riesce a intervenire per tempo puntando una luce della sala negli occhi dell'asset, che si distrae, e riesce a deviare la pallottola destinata ad Aaron; l'asset \u00e8 quindi costretto a scappare.\nJason intanto si reca nella camera d'albergo di Dewey, dove l'uomo gli spiega che non trover\u00e0 mai pace finch\u00e9 non accetter\u00e0 l'idea di essere un killer, e che \u00e8 disposto a reclutarlo nuovamente nell'Agenzia. Jason per\u00f2 rifiuta l'offerta, ma proprio nel momento in cui sta per ucciderlo, fa irruzione nella sala l'agente Jeffers che spara a Bourne che, a sua volta, riesce a metterlo fuorigioco. Intanto Dewey recupera una pistola e cerca di sparare a Bourne ma viene preceduto dalla Lee che uccide il primo. Nonostante la ferita, Jason si mette all'inseguimento dell'asset, che ha ricordato essere l'attentatore che ha procurato la morte del padre. Inizia un movimentato inseguimento per le vie di Las Vegas con l'asset a bordo di un corazzato della SWAT. Dopo averlo raggiunto in un tunnel fognario, Jason lo affronta in un duro combattimento corpo a corpo, al termine del quale lo uccide, vendicando le morti di Nicky e del padre.\nLa scena finale vede Heather Lee, ormai divenuta il nuovo direttore della CIA, parlare con il capo dell'Intelligence Nazionale per un potenziale reinserimento di Bourne nell'Agenzia. Heather Lee afferma che Jason Bourne ormai si fida di lei con tutto quello che hanno passato insieme e che lei pu\u00f2 convincerlo a rientrare, ma alla domanda del direttore \"E se non volesse rientrare?\" lei risponde freddamente \"Allora dovremo eliminarlo\". La ragazza incontra quindi Bourne nei giardini di Washington per fargli la proposta. Jason le risponde: \"Fammici pensare\". Lee ritorna alla sua auto e trova sul sedile la registrazione della sua conversazione con il superiore: Bourne li ha spiati ed ha ascoltato tutto e le fa sapere che \u00e8 a conoscenza delle loro intenzioni. Nel finale si scorge Bourne allontanarsi, dirigendosi senza meta verso le strade del mondo.\nProduzione.\nSviluppo.\nNel maggio del 2007, prima dell'uscita di \"The Bourne Ultimatum - Il ritorno dello sciacallo\", Matt Damon aveva comunicato il suo disinteresse a ritornare nella parte per un eventuale quarto film della serie. Nell'agosto dello stesso anno, Damon dichiar\u00f2:\nCiononostante il 22 febbraio 2008, \"Variety\" ha confermato la produzione di un quarto capitolo, sempre interpretato da Damon e con Greengrass alla regia. Il 16 ottobre 2008 \u00e8 stato annunciato che George Nolfi avrebbe scritto la sceneggiatura del sequel, con Frank Marshall, Jeffrey Weiner e Henry Morrison come produttori (gli ultimi due esecutivi). Matt Damon, Julia Stiles, Joan Allen, e Paul Greengrass vennero contattati. Parallelamente Joshua Zetumer fu ingaggiato per scrivere una sceneggiatura alternativa che sarebbe poi stata combinata con quella scritta da Nolfi. Nel dicembre dello stesso anno, Greengrass annunci\u00f2 che non avrebbe diretto il quarto film di Bourne, dichiarando di volersi confrontare con \"altre tipologie di sfide.\"\nNel 2010, Damon, alla premi\u00e9re britannica di \"Invictus\", rivel\u00f2 che la continuazione di \"The Bourne Ultimatum\" non sarebbe stata realizzata prima di almeno cinque anni. Greengrass, anch'esso alla premi\u00e9re, ribad\u00ec la sua intenzione di non tornare a dirigere un altro capitolo di Bourne a meno che \"non arrivasse la sceneggiatura giusta\". Damon aggiunse che, nel frattempo vi sarebbe potuto essere un prequel o uno spin-off della serie, \"con un altro regista ed attore\". In seguito, l'attore riconferm\u00f2 che, a meno della partecipazione di Greengrass al progetto, non vi avrebbe partecipato.\nNel giugno del 2010, \u00e8 stato annunciato che Tony Gilroy avrebbe scritto la sceneggiatura del nuovo film della serie, intitolato \"The Bourne Legacy\", con una data di uscita fissata per il 2012. In ottobre, Gilroy fu confermato anche come regista del film; e chiar\u00ec che Damon non sarebbe tornato, ma che vi sarebbe stato un nuovo protagonista:\n\"The Bourne Legacy\", con come protagonista Jeremy Renner nei panni di Aaron Cross, \u00e8 stato distribuito negli Stati Uniti il 10 agosto 2012, ottenendo critiche miste.\nIn un'intervista del dicembre del 2012, Matt Damon ha rivelato che lui e Paul Greengrass erano interessati a riprendere i loro ruoli di protagonista e regista. L'8 novembre 2013, \"Deadline\" avrebbe visto il ritorno del personaggio di Jeremy Renner per la regia di Justin Lin. Andrew Baldwin fu contattato per scrivere la sceneggiatura del film, con una data di uscita fissata per il 16 luglio 2016. Il 15 settembre 2014, \u00e8 stato annunciato che il film avrebbe sancito il ritorno di Damon e Greengrass, mentre il ritorno di Jeremy Renner come Aaron Cross \u00e8 stato posticipato in un film a s\u00e9 stante. Nel novembre dello stesso anno, Damon ha confermato che la sceneggiatura \u00e8 stata scritta da lui e Greengrass stessi assieme al montatore della trilogia di Bourne Christopher Rouse.\nIl budget del film \u00e8 stato di 120 milioni di dollari.\nCasting.\nIl 23 maggio 2015 \"Deadline\" ha confermato che Alicia Vikander era in trattative per un ruolo nel film al fianco di Damon. Il mese seguente, Julia Stiles ha confermato che riprender\u00e0 il ruolo di Nicky Parsons, mentre Viggo Mortensen si \u00e8 offerto come cattivo del film, e la partecipazione della Vikander \u00e8 stata confermata, e l'attrice ha dovuto rinunciare ad apparire in \"Assassin's Creed\" di Justin Kurzel. Tommy Lee Jones \u00e8 entrato nel cast come direttore della CIA. A settembre dello stesso anno il ruolo di antagonista del film \u00e8 stato assegnato a Vincent Cassel. Qualche giorno dopo \"The Hollywood Reporter\" ha confermato il coinvolgimento dell'attore Ato Essandoh. Ad ottobre Scott Shepherd \u00e8 entrato nel cast come vice direttore della CIA. A novembre Riz Ahmed ha firmato per un ruolo di specialista tecnico sempre della CIA.\nRiprese.\nDamon ha dichiarato a \"Buzzfeed\" che la produzione del film sarebbe partita a settembre in Grecia per finire a Las Vegas, e che avrebbero visto Bourne confrontarsi con un mondo \"post-Snowden\".\nLa lavorazione \u00e8 cominciata l'8 settembre 2015. Nei primi di novembre si sono svolte alcune riprese all'esterno di Paddington Station a Londra. Alla fine dello stesso, le riprese si sono spostate a Kreuzberg, Berlino. A dicembre si sono svolte della riprese ai Constitution Gardens di Washington. Dal 14 al 21 gennaio 2016 si sono svolte delle riprese a Las Vegas, nel Nevada. La lavorazione \u00e8 terminata il 1 febbraio 2016.\nL'allenamento fisico sostenuto da Matt Damon per questo quarto capitolo \u00e8 stato impegnativo, l'attore ha rivelato di aver seguito una dieta molto ferrea.\nPromozione.\nIl primo teaser trailer del film viene diffuso il 7 febbraio 2016 durante il Super Bowl 50, seguito poco dopo dalla versione italiana.\nIl primo full trailer viene diffuso il 20 aprile 2016, seguito dalla versione italiana.\nDistribuzione.\nIl film \u00e8 stato distribuito nelle sale cinematografiche statunitensi a partire dal 29 luglio 2016, mentre in quelle italiane il 1\u00ba settembre dello stesso anno.\nAccoglienza.\nIncassi.\nIl film ha incassato negli Stati Uniti e nel resto del mondo, per un totale di .\nCritica.\nJason Bourne ha ricevuto recensioni contrastanti dai critici. Su Rotten Tomatoes ha una percentuale di gradimento del 56% basato su 277 recensioni con un voto medio di 5.9/10."}
{"id": "5821916", "revid": "80598", "url": "https://it.wikipedia.org/wiki?curid=5821916", "title": "Sapore di sale/La nostra casa", "text": " Sapore di sale/La nostra casa \u00e8 un singolo di Gino Paoli, pubblicato e distribuito nel 1963 dalla RCA Italiana.\nIl disco, pubblicato su etichetta RCA Italiana, raggiunse il primo posto delle classifiche in Italia nell'agosto del 1963.\nDescrizione.\n\"Sapore di sale\" rappresenta non solo il maggiore successo di Gino Paoli, ma anche uno degli evergreen della musica italiana. Il brano partecip\u00f2 anche al Cantagiro 1963. \nNella registrazione del disco l'orchestra era diretta da Ennio Morricone che ne ha curato l'arrangiamento. \n\"La nostra casa\" \u00e8 la cover di un brano inciso da Riccardo Del Turco e composto da Flavio Carraresi e Sergio Bardotti. L'orchestra era diretta da Luis Bacalov"}
{"id": "5821920", "revid": "61051", "url": "https://it.wikipedia.org/wiki?curid=5821920", "title": "Panicale (Licciana Nardi)", "text": "Panicale (\"Panig\u00e0l\" nel dialetto della Lunigiana) \u00e8 una frazione del comune di Licciana Nardi, nella provincia di Massa e Carrara.\nGeografia fisica.\nLa frazione si trova all'interno del Parco Nazionale dell'Appennino Tosco-Emiliano, lungo la via che dalla limitrofa valle del Taverone conduce a Bagnone. L'insediamento sorge, a , sopra uno sperone di roccia, nella parte sommitale della valle del torrente Deglio (\"Canal dei pomi\", nel dialetto locale), a propria volta tributario del torrente Civiglia, affluente di sinistra della Magra, nella quale si getta in localit\u00e0 Masero, presso Terrarossa.\nIl borgo, da circa un millennio, domina una piccola e stretta valle sulle pendici preappenniniche e guarda ad Occidente sino alla dorsale dell'Alta via dei Monti Liguri ed alla inconfondibile vetta conica del Monte Cornoviglio. Le pendici sulle quali \u00e8 arroccato recano tuttora i segni di un'antica coltivazione a castagno, olivo e vite, che si \u00e8 sviluppata con la tecnica locale dei terrazzamenti, introdotta forse in epoca preromana. \nFu, per alcuni secoli, uno dei borghi pi\u00f9 importanti della media Val di Magra; entr\u00f2 presto in declino per lo sviluppo della vicina Licciana, strategicamente pi\u00f9 fortunata, perch\u00e9 posta lungo la Via del Sale, che dal mare portava alla Pianura Padana, attraverso il Passo dell'Abbazia di Linari (oggi Passo del Lagastrello).\nOrigini del nome.\nCome in altri casi, il toponimo \"Panicale\", nella sua variante settentrionale di \"Panigale\" (nel dialetto locale, il nome del borgo \u00e8 \"Panig\u00e0l\"), deriva probabilmente dal latino \"panicu(m)\", a propria volta derivante da \"panus\", \"pannocchia\"; il suffisso -\"alis\" dovrebbe dunque indicare un \"luogo seminato a pan\u00ecco\", un cereale povero, simile al miglio.\nStoria.\nEt\u00e0 antica.\nNon vi sono notizie sull'origine antica di Panicale. \nCertamente, l'area fu frequentata sin dall'et\u00e0 protostorica, come testimoniano i frammenti di statua stele rinvenuti, anche di recente, nella limitrofa valle del Taverone.\nAltrettanto certamente, l'area fu abitata dai Liguri stanziati \"\"circa Macram\" (Tito Livio, \"Ab Urbe condita\", Libro XL, 40-45).\nPur in assenza di indagini archeologiche, lo attestano numerosi riscontri toponomastici, come ad esempio la diffusione \"in loco\" dei suffissi \"\u2013asco/asca\" (v. \"Gabanasco\", nella valle del Taverone) ed \"\u2013eglia/eglio\" (v. \"Deglio\"; secondo la tesi pi\u00f9 convincente, origine ligure avrebbe anche il nome \"Venelia\" - o \"Veneglia\" come si trova scritto in alcuni documenti medioevali - con cui venivano identificati la Pieve e l'abitato di Monti di Licciana Nardi) e la presenza, in zona, dei toponimi \"Debbio/Debbia\" (che gli studiosi considerano un relitto linguistico ligure e preromano, indicativo di un'area sottoposta a una pratica rudimentale di fertilizzazione del terreno mediante incendio di residui colturali o di vegetazione spontanea) e \"Castellaro\" (Castellaro di Comano, Castellaro di Prota, Castellaro di Cisigliana, Castellaro di Licciana, Castellaro di Torre Nocciolo, ecc.).\nIn particolare, proprio sopra l'abitato di Villa di Panicale, sorge il Castellaro di Monte Sant'Antonio, per il quale sono state fatte notare analogie col sistema di capanne che sfruttano le rocce naturali riscontrato a Pignone, in provincia della Spezia.\nNessuno dei siti, tuttavia, ad oggi, \u00e8 stato oggetto di campagne di scavo.\nEt\u00e0 medioevale.\nIl periodo di maggior importanza del Castello di Panicale, paradossalmente, \u00e8 quello con riferimento al quale si hanno a disposizione minori tracce documentali.\nI documenti pi\u00f9 risalenti si trovano nel Codice Pelavicino e danno notizia, in massima parte, di atti compiuti alla presenza di rappresentanti della comunit\u00e0 panicalese, a conferma del rilievo da essa assunto nei primi secoli del Basso medioevo (per fare qui un solo esempio, non certo il pi\u00f9 importante, il 3 aprile 1184, in San Basilio in Sarzana - l'antica Pieve poi sostituita dalla cattedrale di Santa Maria Assunta, dopo il trasferimento ufficiale della sede vescovile da Luni a Sarzana, nel 1204 -, il vescovo di Luni Pietro concesse l'uso del bosco di Valmaggiore, conteso con la giurisdizione di Fosdinovo, alle genti di Caprognano e Vallecchia, con un atto stipulato alla presenza, tra gli altri, di un certo \u201c\"Mascarus de Panicale\"\u201d).\nAlcuni hanno voluto vedere il primo riferimento a Panicale addirittura in un atto risalente all'anno 932, contenente una donazione compiuta da Bosone Marchese di Toscana (figlio del Marchese Adalberto I) in favore del Capitolo di Lucca, avente ad oggetto alcuni territori della corte di Massarosa; in tale atto compare anche la menzione di un Panicale, che, secondo altri, coinciderebbe con altro luogo, non identificato, sito in territorio lucense.\nLa prima notizia certa risale all'anno 1077 ed \u00e8 contenuta in un diploma con il quale l'imperatore Enrico IV conferma una serie di territori, tra i quali figura \"Panigalem cum omni re Guidonis filii Dodonis\"\" agli Obertenghi ed in particolare a Ugo e Folco, figli di Adalberto Azzo II, discendente di Oberto I, capostipite della famiglia obertenga, e ricordato quale conte di Luni nel 1050; in origine, dunque, Panicale costitu\u00ec uno dei territori confermati alla famiglia obertenga (linea Estense), che nel corso dell'XI secolo avevano acquisito il controllo dei principali passi di transito verso la pianura padana (tra i quali il passo dell'Abbazia di Linari, oggi del Lagastrello, e il passo presso la Corte di Naseta, oggi del Cerreto, a lungo conteso con i Monaci di San Prospero di Reggio Emilia).\nGli Obertenghi-Estensi infeudarono il castello di Panicale ai Bianchi da Moregnano, che dominarono su una parte della Lunigiana (tra cui Panicale, Groppo San Pietro, Crespiano, Cuscugnano ed altre localit\u00e0) all'incirca sino alla fine del XII secolo (i documenti ricordano i signori di Panicale e di Groppo San Pietro, quali vassalli di Adalberto Azzo II e di Folco).\nIn questo periodo (il pi\u00f9 importante dell'intera storia del borgo), Panicale compare in due documenti di rilievo risalenti l'uno al 12 novembre 1104 e l'altro al 10 febbraio 1119, contenenti gli atti con i quali Oddone Bianco di Moregnano ed i suoi figli, ponendo fine a una controversia durata alcuni decenni, rinunciarono ad esercitare diritti signorili sulla \"Curtis\" di Naseto, posta sul versante emiliano del passo del Cerreto, riconoscendone la propriet\u00e0 in capo al monastero di San Prospero di Reggio.\nNel documento del 1104, tra i sottoscrittori dell'atto, compaiono anche i nomi di \"Ubaldo ed Artuscio di Panicale\"; l'atto di pace del 1119 venne sottoscritto nel castello di Panicale.\nI Malaspina subentrarono agli Estensi, quali \"d\u00f2mini\" dei Bianchi da Moregnano, con ogni probabilit\u00e0 alla fine del XII secolo. In un documento risalente al 25 febbraio 1201, relativo ad un arbitrato tra il vescovo di Luni Gualtiero e Guglielmo Malaspina, si trova una chiara testimonianza del subentro dei Malaspina agli Estensi nel \"dominio\" sui feudi dei Bianchi da Moregnano; in tale atto, tra le altre cose, il vescovo si impegn\u00f2 a non prestare pi\u00f9 consiglio n\u00e9 aiuto \"a quelli di Moregnano, o di Panicale o di Calice o di Giovagallo\" contro il Marchese, certificando il sostanziale riconoscimento dell'autorit\u00e0 dei Malaspina sui vecchi possedimenti dei Bianchi (\"ne det consilium vel auxilium illis de Moregnano, vel de Panigale, vel de Calese, vel de Giovagallo contra marchionem, vel ad mallum eius vel morum\").\nIl passaggio alla sfera d'influenza dei Malaspina pu\u00f2 dirsi senz'altro compiuto nel 1275, quando Panicale fu assegnato al Marchese di Olivola e da quest'ultimo ceduto in pegno al Marchese di Villafranca. Non \u00e8 chiaro, peraltro, se, nel corso del XIV secolo, la signoria dei Malaspina su Panicale fosse esercitata direttamente, o mediante un rapporto di vassallaggio.\nPanicale fu formalmente assegnato, il 25 ottobre 1355, a Federico Malaspina, figlio di Obizzino, insieme con Villafranca, Virgoletta, Battalasco, Licciana, Montevignale, Monte Simone, Castevoli, Villa, Brugnato, Stadomelli, Cavanella, Beverone e Suvero e, se si esclude la breve parentesi della conquista genovese, rimase sotto il dominio dei Marchesi di Villafranca sino al 1500.\nDa questo momento in poi, la storia di Panicale fu indissolubilmente legata a quella di Licciana. Il ricordo di un'originaria preminenza, peraltro, \u00e8 all'origine di una rivalit\u00e0 tra i due borghi mai sopita nel corso dei secoli.\nLa Lunigiana, a partire dal secolo XIV, per la sua posizione strategica di cerniera tra il mare e la pianura Padana, fu oggetto di appetiti e di contese tra le maggiori potenze italiane, che premevano sui confini: prime fra tutte, Milano, Genova e Firenze.\nIn questo quadro, si collocano senz'altro i fatti che coinvolsero il marchesato di Villafranca e, con esso, il borgo di Panicale.\nChe si trattasse di una vendetta privata, di un isolato fatto di sangue, ovvero di un incidente \u201cprovocato ad arte\u201d per consentire a Genova di estendere il proprio dominio risalendo la Magra (ipotesi, quest'ultima, di certo pi\u00f9 credibile, nel contesto italiano dell'epoca), sta di fatto che, nel 1416, quattordici uomini, su mandato del Marchese di Villafranca Gabriele Malaspina, trassero in agguato e uccisero Oderico Biassa, luogotenente del Vicario della Spezia Alerame Grimaldi, recatosi sul confine del territorio genovese per eseguire la condanna nei confronti di alcuni individui macchiatisi di delitto.\nTrattandosi di uccisione di un magistrato della Repubblica, l'occasione non avrebbe potuto essere pi\u00f9 ghiotta per espandere il dominio in territorio lunigianese: la reazione del doge Tommaso Fregoso non si fece attendere e, nello stesso anno, il condottiero Battista Fregoso, fratello del doge, invase e sottrasse al Malaspina l'intero territorio del marchesato di Villafranca, tra cui Panicale, che rimase sotto il dominio genovese sino al 1449 (furono sottratti al Malaspina \"quindici castella\" - ossia Brugnato, Villafranca, Beverone, Stadomelli, Suvero, Rocchetta, Castiglione, Virgoletta, Panicale, Santa Caterina, Licciana, Terrarossa, Montevignale, Calice e Madrignano - e \"\"rovinatene le fortezze, eccetto quelle di Brugnato, Villafranca, Beverone e Stadomelli, nelle quali lasci\u00f2 presidio\" [...]\"; dunque, secondo il Branchi, anche la fortezza di Panicale sub\u00ec gravi danni per effetto della conquista genovese).\nNon si conoscono bene le vicende che portarono al ritorno dei Malaspina nel feudo di Villafranca; si sa tuttavia che, perso il territorio, un secondo tentativo di conquista venne compiuto, nel mese di giugno del 1449, da Galeotto Fregoso, su mandato del doge e cugino Lodovico; Galeotto si insedi\u00f2 presso il castello di Virgoletta dal quale governava le operazioni e fu nominato co-signore di Sarzana e signore di Virgoletta, Montevignale, Bastia, Panicale, Licciana (20 dicembre 1449). Il nuovo dominio ebbe tuttavia poca fortuna e Panicale, insieme agli altri castelli, ribellatosi, torn\u00f2 presto nelle mani dei Malaspina.\nSuccessivamente, Galeotto Fregoso tent\u00f2 altre due volte di conquistare i castelli di Panicale e di Licciana, nel 1450 e nel 1456; nel primo caso, gli abitanti si affidarono alla protezione di Lionello d'Este, Marchese di Ferrara, che restitu\u00ec poi il feudo al Marchese Fioramonte Malaspina; nel secondo caso, chiamarono in ausilio il Duca di Milano.\nAl termine della sua parabola, nel 1471, Galeotto Fregoso fin\u00ec assassinato con l'inganno, nel castello di Virgoletta, per mano del Marchese Cristiano Malaspina di Bagnone e di Corrado di Buono di Filattiera, detto il Fantauzzo; il tentativo di rivalsa del fratello Giovanni non ebbe alcun successo e pose termine al tentativo dei Fregoso - nel frattempo divenuti signori di Sarzana - di introdursi nella media Val di Magra.\nEt\u00e0 moderna.\nTornato sotto il dominio dei Malaspina, il 22 giugno 1500, Panicale, insieme con Licciana, Monti, Bastia, Montevignale, Terrarossa, Podenzana e Suvero, venne separato dal feudo di Villafranca ed assegnato al Marchese Giovanni Spinetta Malaspina (al fratello Tommaso, vennero assegnati la signoria di Villafranca e le ville o castella di Virgoletta, Castevoli, Villa, Brugnato, Rocchetta, Stadomelli, Beverone e Cavanella).\nDurante il marchesato di Giovanni Spinetta, intorno al 1523, nel contesto di una situazione generale di grande instabilit\u00e0, nella quale sulla Lunigiana si riflettevano le tensioni di conflitti pi\u00f9 ampi ed internazionali, Panicale ed il territorio del feudo subirono altres\u00ec i saccheggi e le violazioni da parte delle \"Bande\" di Giovanni de' Medici (e nel 1541 da parte degli Spagnoli).\nDopo la morte di Giovanni Spinetta, si ebbe un'ulteriore suddivisione ad opera dei figli, che si spartirono il feudo paterno originando feudi minori, tra i quali quello di Bastia, quello di Monti e Suvero, quello di Licciana e Panicale e quello di Podenzana. Podenzana and\u00f2 a Leonardo, Monti fu assegnata a Morello, mentre signore di Licciana e Panicale divenne Jacopo.\nIl 30 agosto 1535, dunque, Panicale e Licciana furono separati da Monti e divennero feudo indipendente, assegnato al Marchese Jacopo Malaspina, che - dopo l'investitura ricevuta dall'Imperatore Ferdinando I nel 1549 - govern\u00f2 sino alla morte, avvenuta nel 1573. Il Branchi sostiene che, del nuovo marchesato indipendente, il capoluogo, per breve tempo, fu dapprima Panicale e soltanto in un secondo momento Licciana. Si pu\u00f2 ipotizzare che il breve periodo di primato di Panicale coincise proprio con il marchesato di Jacopo Malaspina, che nei propri sigilli si fregiava espressamente del titolo di \u201cMarchese di Panicale\u201d; pare, tuttavia, che, gi\u00e0 sotto tale marchesato, intorno alla met\u00e0 del XVI secolo, il palazzo marchionale fosse abitato dalla famiglia Medici, antica famiglia locale di notai, originaria di Sarzana, insediatasi a Panicale forse nel corso del XV secolo (ci\u00f2 \u00e8 attestato anche da un'iscrizione incisa sul grande camino di pietra, posto nella sala principale del palazzo, recente scritto: \u201c\"ANNIBAL MEDICES 1540 FECIT\"\u201d).\nAlla morte di Iacopo, il feudo pass\u00f2 ai figli Cornelio e Alfonso, i quali furono confermati nell'investitura da parte dell'imperatore Rodolfo II il 17 ottobre 1577.\nIn quello stesso anno, in data 5 dicembre, i fratelli stipularono un contratto nel quale si stabiliva non solo l'indissolubilit\u00e0 del feudo paterno, ma anche il definitivo abbandono del diritto longobardo tradizionalmente applicato dalla Famiglia Malaspina, che prevedeva la suddivisione ereditaria dei beni e del feudo anche tra i figli cadetti; al suo posto, venne adottato l'istituto del cosiddetto \"maggiorascato\", ossia della successione soltanto in favore della primogenitura. Ci\u00f2 consent\u00ec ai Malaspina di mantenere il dominio sul feudo nel corso dei secoli successivi, senza ulteriori frazionamenti di un territorio gi\u00e0 estremamente piccolo.\nV'\u00e8 da dire, peraltro, che, con ogni probabilit\u00e0, l'autorit\u00e0 sul borgo di Panicale venne progressivamente esercitata dai componenti della famiglia Medici, per conto del Marchese Malaspina, che aveva eletto la sua residenza principale nel castello di Licciana.\nLe mire sul feudo di Panicale e Licciana non terminarono e, dopo Genova, fu la volta di Firenze.\nSotto il marchesato di Obizzo II Malaspina, nel 1686, venne stipulato un trattato di accomandigia con il Granduca Cosimo III di Toscana, che premeva per il controllo del territorio del feudo, in ragione della sua posizione strategica lungo la via del passo dell'Abbazia di Linari (oggi del Lagastrello), verso la pianura Padana. Il trattato venne ratificato tramite un compromesso, stipulato il 12 luglio 1691, con il quale Obizzo II, da tempo stabilitosi a Firenze, cedette al Granduca Cosimo III il feudo, in cambio di diritti sulle terre di Certaldo e Lucardo.\nLa cessione, tuttavia, non and\u00f2 a buon fine \u2013 non solo per il disaccordo della moglie di Obizzo II, Paola Cecchinelli di Sarzana, che reggeva il marchesato in sua assenza \u2013 ma anche per l'opposizione degli altri feudatari lunigianesi\u00a0\u2013 e soprattutto del marchese Francesco Antonio Malaspina di Suvero \u2013 che vedevano leso il loro diritto di successione, nel caso d'interruzione della linea di discendenza maschile.\nFu proprio Francesco Antonio Malaspina a convincere la moglie di Obizzo II a chiedere l'intervento del Commissario della Repubblica Genovese in Sarzana, che intervenne schierando a Licciana le truppe. L'iniziativa fu per\u00f2 censurata da Genova, che non intendeva scontrarsi apertamente con Firenze.\nA quel punto, venuto meno il sostegno di Genova e degli altri feudatari locali, la moglie di Obizzo II si rivolse al Consiglio Aulico Imperiale, per far accertare la validit\u00e0 della cessione del feudo, stipulata dal marito. L'autorit\u00e0 si pronunci\u00f2 contro il Granduca con una sentenza che proib\u00ec al Marchese qualsiasi alienazione o permuta del feudo, conservando il dominio malaspiniano su Panicale e Licciana.\nProprio l'adozione del principio di diritto successorio del maggiorascato, come si \u00e8 detto, consent\u00ec al Marchesato di Panicale e Licciana di giungere sino alla Rivoluzione francese, pur scontando una progressiva marginalizzazione storica, economica e politica, comune a tutto il territorio lunigianese e, soprattutto, al sistema di governo malaspiniano, legato a schemi di tipo feudale progressivamente superati.\nCon l'applicazione del decreto \"Chabot\" da parte di Napoleone, e con l'annullamento di tutti i diritti feudali, nel 1797, fin\u00ec la vicenda storica del feudo di Panicale e Licciana. L'ultimo feudatario fu il Marchese Alfonso Malaspina. Panicale, con tutti i territori limitrofi entr\u00f2 a far parte della Repubblica Cisalpina, prima, ed al Regno d'Italia, poi, finendo annesso all'Impero francese: Panicale e Licciana entrarono a far parte del Dipartimento degli Appennini, che ebbe come capoluogo Chiavari e come sottoprefetture Pontremoli e Sarzana; la nuova circoscrizione amministrativa dur\u00f2 sino alla caduta di Napoleone, nel 1814.\nDurante il regime feudale malaspiniano, sino al 1797, le istituzioni in vigore nel territorio di Panicale e Licciana furono sostanzialmente ancora quelle contenute negli antichi Statuti promulgati nel 1304 a Villafranca (gli statuti di Villafranca, prototipo di tutti gli statuti malaspiniani, non sono prevenuti a noi in originale o in trascrizioni sicure; il tentativo di ricostruzione \u00e8 stato effettuato partendo dagli statuti di Cariseto e di Bolano).\nI regolamenti statutari prevedevano che le varie ville fossero rappresentate da un console e da consiglieri, la cui carica durava un anno. Al termine dell'incarico il Console nominava tre \u201cprobi uomini\u201d che concorrevano a scegliere il nuovo console e il massaro (o \"borsiero\"), quest'ultimo con funzioni di cassiere e di conservatore delle borse contenenti i nomi degli eleggibili. Oltre a regolare le funzioni degli officiali comunitativi, gli Statuti raccoglievano l'insieme delle norme e definivano le magistrature giudiziarie, tutte di nomina marchionale, riservando al marchese la carica di giudice d'appello. Il podest\u00e0, ovvero l'auditore del marchese, affiancati da un notaro e da un cancelliere, giudicavano le cause di prima istanza sulla base delle norme raccolte negli Statuti e, in assenza di queste, del diritto romano. Nominati dal marchese erano anche il cursore (o \"corriero\"), e la guardia delle carceri (o \"sbiro\").\nNon esistevano tassazioni dirette; il Marchese riceveva dai sudditi \"avarie\" e prestazioni varie, mentre riconoscevano alle comunit\u00e0 privative, dogane ed altri diritti. In particolare, nel feudo di Panicale e Licciana, i marchesi Malaspina godevano del reddito dei molini, mentre alla comunit\u00e0 spettavano i capitoli di censo e terreni ed i redditi derivanti dagli appalti su macello, osterie e tabacco.\nIl Congresso di Vienna (1814-1815) assegn\u00f2 una parte dei territori, tra cui Panicale, al Ducato di Modena e tale assegnazione venne poi confermata dal Trattato di Firenze del 28 novembre 1844, che chiudeva definitivamente il periodo napoleonico e divideva il territorio della Lunigiana storica \"in partes tres\": una Lunigiana assegnata al ducato di Parma, con Pontremoli e Bagnone, una Lunigiana assegnata al ducato di Modena, con Fivizzano, Aulla, Licciana e Panicale, Massa e Carrara; una Lunigiana assegnata al Regno di Sardegna, con La Spezia, Sarzana e la Val di Vara.\nNel 1848, le fiamme divampate in tutta Europa non risparmiarono neppure quest'area, ove scoppiarono profonde tensioni \u201crisorgimentali\u201d tra Modena, Firenze ed il Regno di Sardegna (\"Moti di Lunigiana\"). Localmente, si fronteggiarono un partito favorevole all'annessione alla Toscana ed un partito filo-sabaudo, guidato dallo spezzino Giulio Rezasco (1813-1894), favorevole all'annessione al Regno di Sardegna. Se a Licciana fu maggioritario il partito filo-toscano, a Panicale brillarono sentimenti filo-sabaudi, anche per motivi di mai sopita rivalsa storica verso il capoluogo locale. Fra gli esponenti del partito panicalese favorevoli all'annessione al Regno di Sardegna si distinse un prelato, don Lazzaro Giannotti, parroco di Panicale, che la sera del 29 aprile 1848 accese un \"gran fuoco\" sulla collina sovrastante Licciana, innalzandovi una bandiera tricolore sabauda. Al partito filo-toscano ader\u00ec invece la famiglia Medici e forse risale a quel periodo - e dunque a motivi squisitamente politici - il \"vezzo\" di associare il casato ai Medici di Firenze (nel soffitto un tempo esistente nel salone centrale del palazzo marchionale, era presente un affresco, risalente proprio all'Ottocento, che riproduceva lo stemma mediceo fiorentino).\nNel 1859, alle soglie dell'Unit\u00e0 d'Italia, Panicale entr\u00f2 nella neocostituita provincia di Massa Carrara, finendo, al pari di tutti i territori della medio-alta Val di Magra, nella regione Toscana.\nMonumenti e luoghi d'interesse.\nAl borgo si accede attraverso una porta di accesso a doppio arco romanico a tutto sesto, risalente ai secoli XIII-XV. Alla porta d'accesso, in origine, si giungeva attraverso un piccolo ponte che superava un lieve declivio, colmato alcuni decenni addietro per far posto ad un'area utilizzata a parcheggio dai residenti (ancora oggi, quest'area viene identificata dai locali con il nome de \"\"il Ponte\").\nSuperata la porta di accesso, si entra nella piazza principale del paese, che ha forma irregolare. La pavimentazione, un tempo, era composta da acciottolato d'origine fluviale; oggi \u00e8 stata sostituita con una base di cemento misto a ghiaia.\nA sinistra della piazza, si affaccia il palazzo marchionale, frutto della trasformazione del vecchio maniero a residenza gentilizia intorno al XV secolo. La facciata del palazzo presenta, al piano secondo, quattro ampie bifore tardogotiche, in arenaria decorata con figure fitomorfe, e due grandi finestre ad arco a sesto acuto. Al primo piano, sono presenti un portale alla sommit\u00e0 di una piccola scala (probabilmente l'originaria porta di accesso del palazzo) e una finestra, entrambi in pietra arenaria locale, risalenti anch'essi al XV secolo.\nSempre a sinistra della piazza centrale, il palazzo signorile prosegue con un ampio giardino sopraelevato, ove \u00e8 possibile identificare alcuni resti dell'originaria struttura militare del castello, tra i quali il rudere di una torre a forma quadrangolare, che la tradizione locale identifica con il mastio dell'originario maniero.\nSi pu\u00f2 pensare che il castello, il cui primo insediamento era senz'altro presente nei primi decenni successivi all'anno Mille, si sviluppasse pi\u00f9 o meno a ridosso dell'odierno giardino del palazzo signorile, nella parte pi\u00f9 alta del borgo, in corrispondenza di uno sperone roccioso che emerge in vari punti dell'abitato; in un secondo momento, a cavallo dei secoli XIII-XIV, la struttura difensiva si sarebbe ampliata e sviluppata sino a comprendere il perimetro dell'odierna piazza centrale e sarebbe stata dotata della porta attraverso la quale ancor oggi si accede al borgo.\nSi tratta, tuttavia, allo stato, di una mera ipotesi suggestiva, perch\u00e9 l'area del castello non \u00e8 mai stata oggetto di una seria indagine ricostruttiva delle varie sedimentazioni che si sono susseguite nel corso dei secoli.\nLa piazza \u00e8 circondata da una corona di abitazioni probabilmente costruite sui resti delle mura perimetrali del castello due-trecentesco; il palazzotto antistante alla facciata del palazzo marchionale \u00e8 il risultato di un assai infelice rimaneggiamento compiuto negli anni sessanta del secolo scorso; la struttura, originariamente pi\u00f9 bassa, era abbellita da una piccola bifora tardogotica e da altre finestre in arenaria, delle quali si \u00e8 persa ogni traccia (anche se non \u00e8 da escludere che parti di esse siano state reimpiegate nei lavori di ristrutturazione del muro sommitale del giardino del castello).\nTra il palazzo marchionale ed il giardino, attraverso un'ampia volta, si accede alla via che, lungo un percorso circolare, rientra nella piazza centrale ad oriente, chiudendo ad anello il borgo.\nLa via circolare, a met\u00e0 percorso, incrocia un'ulteriore via che conduce sino all'estremit\u00e0 occidentale del paese, attraverso la quale si accede ai terrazzamenti ed alle piane un tempo coltivate ed oggi in stato di sostanziale abbandono.\nLungo il percorso delle due vie, si incontrano alcune abitazioni di pregevole fattura, con finestre e portali in arenaria, e una bella casa torre, risalente all'incirca al XV secolo che, nonostante i rimaneggiamenti, conserva ancora ben visibile la struttura originaria. In questa casa torre, secondo un'indagine recente, visse il poeta cinquecentesco Bonaventura Peccini.\nLungo il paese, sono ancora visibili alcune tracce di mura difensive, oggi trasformate in sostegno per orti e giardini, nonch\u00e9, parzialmente inglobata in una casa posta nella parte estrema del borgo ad occidente, una torre circolare facente parte della cinta originaria a difesa dell'abitato.\nSecondo quanto riferisce uno studio recente, alcuni decenni addietro erano ancora visibili tracce di altre due torri: l'una, sovrastante l'arco di accesso al borgo, crollata a seguito del terremoto del 1920; l'altra, oggi distrutta, le cui fondazioni sarebbero state coperte, negli anni settanta del secolo scorso, da uno strato di cemento per la creazione di un passo carraio.\nCultura.\nTradizioni e folclore.\nLa festa principale si svolgeva il 2 e 3 febbraio e coincideva con la ricorrenza di San Biagio, patrono di Panicale.\nAttualmente, l'unica festa di una certa importanza, anche per le valli limitrofe, \u00e8 dedicata alla Madonna di Loreto, in occasione della quale si svolge un raduno degli aviatori, che hanno eletto la predetta a loro protettrice. La festa si svolge la prima domenica di giugno, in continuit\u00e0 storica con una delle principali ricorrenze religiose del borgo, nella quale veniva condotta in solenne processione la Beata Vergine del Corso."}
{"id": "5821924", "revid": "33689", "url": "https://it.wikipedia.org/wiki?curid=5821924", "title": "Charles Moisson", "text": "Film\u00f2, con Francis Doublier, l'incoronazione dello Zar Nicola II di Russia. Nell'aprile 1897, \u00e8 il primo a riprendere un presidente della Repubblica Francese seguendo il viaggio di F\u00e9lix Faure a La Roche-sur-Yon"}
{"id": "5821926", "revid": "155634", "url": "https://it.wikipedia.org/wiki?curid=5821926", "title": "Akwa United Football Club", "text": "L'Akwa United Football Club \u00e8 una societ\u00e0 calcistica nigeriana con sede nella citt\u00e0 di Uyo. Milita nella Nigeria Premier League, la massima divisione del campionato nigeriano. La squadra gioca le partite casalinghe all'Akwa Ibom Stadium."}
{"id": "5821941", "revid": "112239315", "url": "https://it.wikipedia.org/wiki?curid=5821941", "title": "Gran Premio Costa degli Etruschi 2016", "text": "Il Gran Premio Costa degli Etruschi 2016, ventunesima edizione della corsa, valevole come prova dell'UCI Europe Tour 2016 e della Coppa Italia 2016, di categoria 1.1, si svolse il 7 febbraio 2016 su un percorso di 190,6 km. \u00c8 stata vinta dallo sloveno Grega Bole che ha concluso la corsa in 4h40'36\".\nPercorso.\nDopo il via ci sono 38 km di pianura e i corridori si ritroveranno a passare da Fiorentina, Riotorto, Banditelle e Venturina, nel cuore del territorio di Piombino. Arriva poi la prima salita a Campiglia, ascesa di 4 km con una pendenza media del 5-6%. Dopo la discesa si arriva a San Vincenzo e poi Donoratico: al km 58,5 c'\u00e8 il primo passaggio sulla linea del traguardo, poi comincia la parte del percorso caratterizzata da tre circuito, quello di San Guido e Bolgheri di 24,3 km con un piccolo strappo da ripetere tre volte, poi un altro circuito di 10.3 km pianeggiante da ripetere due volte, infine, gli ultimi 40 km, sono lungo le due tornate con salita di Torre Segalari, un'ascesa di 900 metri con pendenza media del 9% e massima dell'11%."}
{"id": "5821955", "revid": "2036644", "url": "https://it.wikipedia.org/wiki?curid=5821955", "title": "Shaoxing Keqiao Yuejia Zuqiu Julebu", "text": "Lo Shaoxing Keqiao Yuejia Zuqiu Julebu (), precedentemente noto come Zhejiang Yiteng e tradotto a volte come \"Shaoxing Keqiao Yuejia Football Club\", \u00e8 una societ\u00e0 calcistica cinese con sede a Shaoxing. La squadra gioca le sue partite allo Shaoxing Sports Center e milita attualmente nella China League Two . \nLa societ\u00e0 fu fondata nel 1988 con il nome di \"Dalian Tielu Zuqiu Dui\"."}
{"id": "5821956", "revid": "339392", "url": "https://it.wikipedia.org/wiki?curid=5821956", "title": "Zhejiang Yiteng F.C.", "text": ""}
{"id": "5821957", "revid": "339392", "url": "https://it.wikipedia.org/wiki?curid=5821957", "title": "Zhejiang Yiteng", "text": ""}
{"id": "5821958", "revid": "339392", "url": "https://it.wikipedia.org/wiki?curid=5821958", "title": "Harbin Yiteng Football Club", "text": ""}
{"id": "5821959", "revid": "339392", "url": "https://it.wikipedia.org/wiki?curid=5821959", "title": "Harbin Yiteng F.C.", "text": ""}
{"id": "5821960", "revid": "339392", "url": "https://it.wikipedia.org/wiki?curid=5821960", "title": "Harbin Yiteng", "text": ""}
{"id": "5821961", "revid": "339392", "url": "https://it.wikipedia.org/wiki?curid=5821961", "title": "Dalian Yiteng Football Club", "text": ""}
{"id": "5821962", "revid": "339392", "url": "https://it.wikipedia.org/wiki?curid=5821962", "title": "Dalian Yiteng F.C.", "text": ""}
{"id": "5821963", "revid": "339392", "url": "https://it.wikipedia.org/wiki?curid=5821963", "title": "Dalian Yiteng", "text": ""}
{"id": "5821970", "revid": "6923", "url": "https://it.wikipedia.org/wiki?curid=5821970", "title": "Abbazia di Bonnevaux", "text": "L'abbazia di Bonnevaux (in latino \"Bona-Vallis \") era un monastero cistercense francese, che sorgeva nei pressi dell'attuale Villeneuve-de-Marc. Fondato agli inizi del XII secolo, scomparve alla fine del XVIII secolo.\nStoria.\nL'abbazia di Bonnevaux fu fondata nel 1117 per interessamento di Guido di Borgogna, arcivescovo di Vienne, nei pressi di Saint-Symphorien-de-Marc. I monaci provenienti da C\u00eeteaux vi si installarono il 25 settembre 1118. Ne fu primo abate san Giovanni di Valence, poi vescovo di Valence.\nOltre a Giovanni, anche un altro abate di Bonnevaux, Ugo, fu elevato all'onore degli altari.\nFu punto di partenza di numerose filiazioni: Mazan (1120), Montpeyroux (1126), Tami\u00e9 (1134), L\u00e9oncel (1137), Valmagne (1155), Sauver\u00e9al (1173), Val-Beno\u00eet (1184) e Valcroissant (1188).\nFu saccheggiata dagli ugonotti nel 1576 e devastata e soppressa durante la rivoluzione francese. Demolita, le sue pietre furono riutilizzate per la ricostruzione della chiesa parrocchiale di Villeneuve-de-Marc nel 1938."}
{"id": "5821972", "revid": "179521", "url": "https://it.wikipedia.org/wiki?curid=5821972", "title": "Lisa Hauser", "text": "Biografia.\nIn Coppa del Mondo ha esordito il 9 dicembre 2012 a Hochfilzen (15\u00aa in staffetta) , ha ottenuto il primo podio il 7 febbraio 2016 a Canmore (2\u00aa in staffetta mista individuale) e la prima vittoria il 12 marzo 2017 a Kontiolahti (in staffetta mista individuale).\nIn carriera prese parte a due edizioni dei Giochi olimpici invernali, (27\u00aa nella sprint, 36\u00aa nell'individuale, 39\u00aa nell'inseguimento, 9\u00aa nella staffetta mista) e (5\u00aa nella sprint, 41\u00aa nell'individuale, 10\u00aa nella staffetta mista), e a sette dei Campionati mondiali (vincendo due argenti a Pokljuka 2021).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nSMX = staffetta mista individuale"}
{"id": "5821975", "revid": "434395", "url": "https://it.wikipedia.org/wiki?curid=5821975", "title": "Lisa Theresa Hauser", "text": ""}
{"id": "5821977", "revid": "562499", "url": "https://it.wikipedia.org/wiki?curid=5821977", "title": "Auxilium Pallacanestro Torino 1991-1992", "text": "La Auxilium nel 1991-1992 ha giocato in Serie A1.\nRoster.\n \n \n \n \n \n ."}
{"id": "5821978", "revid": "4175", "url": "https://it.wikipedia.org/wiki?curid=5821978", "title": "Nations Cup (rugby a 15)", "text": ""}
{"id": "5821979", "revid": "339392", "url": "https://it.wikipedia.org/wiki?curid=5821979", "title": "Kairat Almaty (calcio a 5)", "text": ""}
{"id": "5821997", "revid": "33689", "url": "https://it.wikipedia.org/wiki?curid=5821997", "title": "QWOP", "text": "QWOP \u00e8 un videogioco per browser del 2008 creato dall'ex bassista dei Cut Copy Bennett Foddy, basato sulla fisica ragdoll. Il giocatore controlla un atleta chiamato \"Qwop\" utilizzando i tasti Q, W, O e P. Un paio d'anni dopo la pubblicazione del gioco, esso divent\u00f2 un fenomeno di internet nel dicembre del 2010. Il gioco aiut\u00f2 il sito internet di Foddy (Foddy.net) a raggiungere le 30 milioni di visite.\nModalit\u00e0 di gioco.\nIl giocatore controlla un atleta chiamato \"Qwop\", che sta partecipando in una gara dei 100 metri piani ai Giochi olimpici. Utilizzando solo i tasti Q, W, O e P, i giocatori devono controllare il movimento delle gambe dell'atleta per farlo muovere in avanti senza farlo cadere. I tasti Q e W muovono le cosce dell'atleta, mentre i tasti O e P muovono i suoi polpacci. Il tasto Q sposta la coscia destra del corridore in avanti e la sinistra indietro, mentre il tasto W fa l'opposto. I tasti O e P funzionano allo stesso modo di Q e W, ma con i polpacci.\nVersioni alternative.\nIl gioco usc\u00ec per iPhone nel 2011. L'applicazione ha lo stesso gameplay del gioco originale, ma con comandi diversi. Il giocatore controlla le braccia e le gambe di QWOP muovendo le dita sullo schermo.\nUna versione per due giocatori di \"QWOP\" chiamata \"2QWOP\" venne pubblicata nel febbraio del 2012, dopo essere stata presentata a un evento ad Austin chiamato \"The Foddy Winter Olympics\", presentando una selezione di videogiochi creati da Bennett Foddy.\nNella modalit\u00e0 per due giocatori, il primo utilizza i tasti Q, W, E ed R e il secondo utilizza i tasti U, I, O e P.\nSviluppo.\n\"QWOP\" venne creato nel novembre del 2008 da Bennett Foddy per il suo sito Foddy.net. Impar\u00f2 da autodidatta a creare videogiochi mentre stava rimandando la scrittura della sua tesi per la laurea in filosofia. Foddy afferm\u00f2 che era stato un giocatore dall'et\u00e0 di cinque anni, quando ebbe in regalo il suo primo computer (uno ZX Spectrum 48k).\nAccoglienza.\nAnche se l'obiettivo di \"QWOP\" \u00e8 semplice, il gioco, fin da quando usc\u00ec, divenne famoso per la sua difficolt\u00e0 nel controllare l'atleta. Foddy ha dichiarato di ricevere una grande quantit\u00e0 di hate mail per la creazione di \"QWOP\". Secondo Wired Magazine, seppur il gioco abbia ricevuto critiche per i suoi comandi, ha aiutato il sito di Foddy a raggiungere le 30 milioni di visite ed \u00e8 stato giocato da milioni di persone, anche se poi le visite sono diminuite.\nKotaku ha definito la versione per iPhone \"del 4000% pi\u00f9 impossibile\" rispetto al gioco originale e \"una sfida olimpionica per i pollici\".\nQWOP nella cultura di massa.\nIl 27 luglio 2011 \"QWOP\" venne esposto nel Museum of Modern Art di New York in un evento chiamato \u201cArcade\u201d, ospitato dalla compagnia Kill Screen.\nIl Guinness dei primati premi\u00f2 Roshan Ramachandra, residente di Chintamani, per la pi\u00f9 veloce gara di 100 metri piani sul gioco (durata 51 secondi), il 10 aprile del 2013."}
{"id": "5822007", "revid": "92723", "url": "https://it.wikipedia.org/wiki?curid=5822007", "title": "Salvatore Vizzini", "text": "Consegu\u00ec la laurea in giurisprudenza nel 1970 presso l'Universit\u00e0 di Palermo ed intraprese la professione di avvocato. Inizi\u00f2 la sua carriera politica a Villalba come consigliere comunale per la Democrazia Cristiana. Con le elezioni del 1975 entr\u00f2 nel consiglio comunale di Caltanissetta e vi rimase per quattro mandati, venendo eletto anche nel 1980, nel 1985 e nel 1990.\nIl 12 luglio 1984 il consiglio comunale lo elesse sindaco, carica che mantenne solo per un anno, fino al 14 luglio 1985, quando gli si avvicender\u00e0 Silvio Coco. Tra il 1990 e il 1992 entr\u00f2 come assessore nelle giunte Maira e Giarratano.\nNel 1992, con lo scioglimento anticipato del consiglio comunale, si allontan\u00f2 dalla politica. Mor\u00ec a Caltanissetta l'8 febbraio 2016."}
{"id": "5822010", "revid": "729019", "url": "https://it.wikipedia.org/wiki?curid=5822010", "title": "Francesco Paolo Vicari", "text": "Biografia.\nLa notte del 17 luglio 1975, il maresciallo maggiore Francesco Paolo Vicari, comandante del Nucleo operativo in seno alla Compagnia Carabinieri di Avellino, fu chiamato a intervenire a Grottolella, comune del proprio territorio, poich\u00e9 era stata segnalata la presenza di una persona fuori di senno che sparava all'impazzata nell'abitato, mettendo a grave rischio l'incolumit\u00e0 della popolazione. Giunto sul posto riusciva a localizzare l'individuo e, mostrando doti di non comune coraggio e attaccamento al dovere, interveniva subito per metterlo fuori combattimento, cercando di sopraffarlo senza essere visto. Purtroppo, invece, lo squilibrato not\u00f2 la presenza del Vicari sul quale fece fuoco. Vicari cadde ferito gravemente. Trasportato d'urgenza in ospedale, prima ad Avellino e poi, in elicottero, a Roma, spir\u00f3 il 24 luglio nonostante due interventi chirurgici. Troppo gravi le ferite riportate a causa dei proiettili esplodenti con cui era caricata l'arma del folle.\nNella ricorrenza del 39\u00ba anniversario della morte e in contemporanea con le celebrazioni per il bicentenario di fondazione dell'Arma dei Carabinieri, il Maresciallo Maggiore \u00e8 stato ricordato con una messa nella Chiesa di Santa Maria dell'Assunta di San Sossio Baronia e la deposizione di una corona di fiori sulla lapide posta all'interno del locale cimitero. Alla cerimonia hanno partecipato i familiari e i vertici dell'Arma di Campania, il Generale di Brigata Gianfranco Cavallo, comandante della Legione e il Colonnello Giovanni Adinolfi."}
{"id": "5822011", "revid": "455046", "url": "https://it.wikipedia.org/wiki?curid=5822011", "title": "Colonia degli artisti di Darmstadt", "text": "La locuzione Colonia degli artisti di Darmstadt (\"Darmst\u00e4dter K\u00fcnstlerkolonie\" in tedesco) si riferisce sia ad un gruppo di artisti dello Jugendstil, sia alle costruzioni della Mathildenh\u00f6he (\"Altura di Matilde\") a Darmstadt, in cui vissero e produssero le loro opere tali artisti. Essi furono ampiamente finanziati da mecenati e lavorarono assieme a colleghi che idealmente condividevano il medesimo gusto estetico.\nLa colonia degli artisti nacque a Darmstadt intorno al 1900, patrocinata dal granduca d'Assia Ernst Ludwig von Hessen. Egli tent\u00f2 di mettere in atto quell'idea della \"Guild of Handcrafts\" perseguita da vittoriani come Ruskin e Morris, realizzando un villaggio-atelier che comprendeva abitazioni-studio, un laboratorio-scuola e la sua stessa residenza. L'obiettivo della colonia era promuovere la crescita economica della regione mediante la presenza dei pi\u00f9 importanti artisti di lingua tedesca, i cui lavori vengono presentati al pubblico in una serie di esposizioni; per questo motivo \u00e8 possibile affermare che Darmstadt ha costituito una tappa intermedia fra la concezione dell'\"arte per l'arte\" e la successiva alleanza col mondo economico. Scopo della colonia era anche quello di raggiungere l'ideale di unit\u00e0 delle arti. Nel progetto furono coinvolti personaggi come J.M. Olbrich (il quale costru\u00ec il villaggio stesso), P. Behrens e G. Metzendorf. \nQuella di Darmstadt si rivel\u00f2 col tempo una sperimentazione \"timida\" ed economicamente fallimentare (presentava costi altissimi), tuttavia contribu\u00ec, attraverso le varie esposizioni, a concretizzare gli ideali Arts and Crafts.\nFondazione.\nLa colonia degli artisti fu istituita nel 1899 da Ernesto Luigi d'Assia. Il suo motto era: \"Mein Hessenland bl\u00fche und in ihm die Kunst\" (\"Possa fiorire la mia Assia, ed anche l'arte in Assia\"), e si aspettava che la combinazione di arte e commercio avrebbe conferito impulso economico alla sua terra. L'obiettivo degli artisti doveva essere lo sviluppo di forme di costruzione e di vita moderne e proiettate al futuro. A tal fine, Ernesto Luigi riun\u00ec a Darmstadt diversi artisti della Secessione Viennese e dello jugendstil tedesco: Peter Behrens, Paul B\u00fcrck, Rudolf Bosselt, Hans Christiansen, Ludwig Habich, Patriz Huber e Joseph Maria Olbrich.\nPrima mostra 1901.\nLa prima esposizione della colonia degli artisti ebbe luogo nel 1901 con il titolo \"Un documento dell'arte tedesca\". La manifestazione era ospitata nelle singole case della colonia, nei relativi atelier e in varie costruzioni temporanee. La mostra si apr\u00ec il 15 maggio con un festival proposto da Peter Behrens e suscit\u00f2 interesse ben oltre i confini di Darmstadt, nondimeno si concluse con una rilevante perdita finanziaria in ottobre. Paul B\u00fcrck, Hans Christiansen e Patriz Huber lasciarono la colonia poco dopo, come avrebbero fatto nel giro di qualche anno anche Peter Behrens e Rudolf Bosselt.\nCasa di Ernesto Luigi.\nLa casa di Ernesto Luigi fu costruita in forma di atelier comune seguendo i progetti tracciati da Joseph Maria Olbrich. Olbrich aveva lavorato come architetto ed era la figura centrale del cenacolo artistico, mentre Peter Behrens era stato coinvolto solo come pittore ed illustratore. La prima pietra fu posata il 24 marzo 1900. L'atelier era sia un luogo di lavoro sia il punto di ritrovo per la colonia degli artisti. Al centro del piano principale si trova la sala riunioni con dipinti di Paul B\u00fcrck, con tre studi da artista per ogni lato. Ci sono due appartamenti interrati di artisti ed altre sale ipogee per finalit\u00e0 di affari. L'entrata \u00e8 posta in una nicchia decorata con motivi floreali su una doratura. L'entrata \u00e8 affiancata da due statue alte sei metri, opera di Ludwig Habich, dal soggetto \"Uomo e donna\" o \"Forza e bellezza\". Le case degli artisti erano raccolte attorno all'atelier. Verso la fine degli anni 1980 l'edificio fu ricostruito convertendolo in museo della Colonia degli artisti di Darmstadt.\nLe case degli artisti.\nGli artisti potevano acquistare il terreno a prezzo di favore e costruire abitazioni destinate a far parte della mostra. C'era l'idea che i tentativi di combinare architettura, progettazione di interni, decorazioni e pittura sarebbero stati dimostrati con esempi concreti. Solo Olbrich, Christiansen, Habich e Behrens potevano permettersi di costruire case con il loro patrimonio, comunque alla prima esposizione ci furono otto case completamente arredate.\nCasa di Wilhelm Deiters.\nWilhelm Deiters era il manager della colonia degli artisti. La sua casa fu progettata da Joseph Maria Olbrich, che cur\u00f2 anche l'arredamento del piano terra. \u00c8 la casa pi\u00f9 piccola e la sua forma particolare dipende dalla forma quadrata del terreno su cui fu eretta, giacente all'intersezione di due strade. Super\u00f2 la guerra indenne e fu ripristinata nel suo aspetto originale nel 1991-1992 dopo alcuni infelici tentativi di rinnovarla e riprogettarla. L'edificio divenne sede dell'Deutsches Polen-Institut nel 1996.\nLa grande casa Gl\u00fcckert.\nJoseph Maria Olbrich fu il progettista anche di una casa per Julius Gl\u00fcckert. Julius Gl\u00fcckert era un fabbricante di mobili ed un importante sostenitore della colonia degli artisti. Aveva previsto di vendere la casa non appena ultimata, ma poco dopo la fine lavori decise di trasformarla in un'esposizione permanente della sua produzione industriale. La casa fu parzialmente distrutta nella Seconda guerra mondiale, poi ricostruita e alla fine restaurata negli anni 1980. Oggi \u00e8 utilizzata dalla Deutsche Akademie f\u00fcr Sprache und Dichtung.\nLa piccola casa Gl\u00fcckert (casa di Rudolf Bosselt).\n\u00c8 un altro progetto di Joseph Maria Olbrich. Le sculture sulla facciata sono opera di Rudolf Bosselt. Patriz Huber cur\u00f2 invece l'arredamento. Bosselt inizi\u00f2 a lavorare sulla casa, ma non poteva far fronte ai costi della sua costruzione. Subentr\u00f2 allora Gl\u00fcckert e sald\u00f2 le spese per terminarla. Il suo aspetto attuale si discosta poco dalla forma originale.\nCasa di Peter Behrens.\nPeter Behrens era un architetto autodidatta. Il progetto per casa sua e per il relativo arredamento rappresentava il debutto in tale arte. Il fatto che lo stesso architetto avesse curato gli esterni e gli interni confer\u00ec all'abitazione una spiccata coerenza. Era comunque anche la casa singola pi\u00f9 costosa dell'esposizione, per una spesa totale di marchi. Behrens non ci abit\u00f2 mai, scegliendo piuttosto di venderla poco dopo la mostra. Sub\u00ec gravi danni nella Seconda guerra mondiale, ma almeno l'esterno \u00e8 stato in gran parte riportato allo stato originale. Alcuni oggetti e pezzi di mobilio sembrano essere stati trasferiti dalla casa in un'epoca precedente ai bombardamenti e cos\u00ec sono stati preservati.\nCasa di Joseph Maria Olbrich.\nLa casa che Olbrich realizz\u00f2 per s\u00e9 era relativamente economica ( marchi). L'edificio aveva un tetto a padiglione che si estendeva fin quasi a terra sul lato nord. Lo stesso Olbrich aveva progettato tutti gli interni. La casa fu gravemente danneggiata nella Seconda guerra mondiale. Fu ricostruita nel 1950-1951, per\u00f2 tutto ci\u00f2 che stava sopra al pian terreno fu completamente cambiato. Fu usato dal \"Deutsches Polen-Institut\" a partire dal 1980.\nCasa di Ludwig Habich.\nJoseph Maria Olbrich fu ancora l'architetto della casa di Ludwig Habich, dove lo scultore abitava e teneva il suo atelier. Patriz Huber ne cur\u00f2 gli interni. La costruzione \u00e8 notevole per il suo tetto piatto e la geometria solida con decorazione spartana. Seriamente danneggiata durante la guerra, fu ricostruita nel 1951 con alcune modifiche nei dettagli ma nel sostanziale rispetto dei progetti originali.\nCasa di Hans Christiansen.\nLa casa Christiansen fu progettata da Olbrich secondo i desideri del pittore Hans Christiansen. La facciata era dominata da grandi campiture di colore, ma all'epoca la decorazione era anche figurativa. Fu dipinta da Christiansen e offriva ampio materiale di discussione. L'artista vi abit\u00f2 con la famiglia per qualche tempo, sebbene Christiansen lavorasse soprattutto fuori Darmstadt negli anni successivi. L'edificio fu completamente distrutto nella Seconda guerra mondiale e non venne ricostruito. Nell'area dove sorgeva \u00e8 rimasto un vuoto, che in qualche modo offende l'originaria simmetria del luogo.\nCasa di Georg Keller.\nQuesta casa, nota come \u201cBeaulieu\u201d fu eretta per il benestante Georg Keller secondo progetti stilati da Joseph Maria Olbrich. Dopo la distruzione per eventi bellici, fu rifatta in modo del tutto differente.\nSeconda esposizione 1904.\nLa seconda esposizione si appoggiava quasi solo a costruzioni temporanee, visto il fallimentare bilancio finanziario della prima edizione. Ai superstiti membri fondatori Olbrich e Habich questa volta si erano affiancati tre nuovi colleghi: Johann Vincenz Cissarz, Daniel Greiner e Paul Haustein.\nGruppo di tre case.\nLe tre case collegate all'angolo tra Striftstra\u00dfe e Prinz-Christians-Weg furono costruite nel 1904 secondo i progetti di Joseph Maria Olbrich. La casa d'angolo (con strisce di pilastro fatte di mattoni) e la \"Casa blu\" (il piano terra \u00e8 coperto di mattonelle verniciate di blu) furono erette per essere vendute, mentre la \"Casa grigia\", nota anche come \"Casa del predicatore\", (che \u00e8 rivestita in ruvido gesso scuro) fu progettata per il predicatore di corte. Olbrich progett\u00f2 l'arredamento della Casa grigia; Paul Haustein e Johann Vincenz Cissarz decorarono gli interni della Casa blu ed alcune stanze della casa d'angolo. Le tre case miravano ad esemplificare le possibili soluzioni abitative per le classi medie. Riportarono ingenti danni nella Seconda guerra mondiale. La Casa grigia lasci\u00f2 il posto ad una nuova costruzione, mentre le altre due furono ricostruite con alterazioni radicali.\nTerza esposizione (esposizione regionale dell'Assia) 1908.\nLa terza esposizione, che fu aperta agli artisti e agli artigiani dell'Assia, era incentrata sua una colonia di piccole residenze, per dimostrare che le moderne forme abitative erano accessibili con mezzi finanziari limitati. Il tema dell'esposizione era l'arte libera ed applicata. Oltre ad Olbrich, la colonia ospitava anche Albin M\u00fcller, Jakob Julius Scharvogel, Joseph Emil Schneckendorf, Ernst Riegel, Friedrich Wilhelm Kleukens e Heinrich Jobst in quell'epoca.\nPalazzo dell'esposizione.\nJoseph Maria Olbrich progett\u00f2 la \"Hochzeitsturm\" (\"Torre del matrimonio\") ed il limitrofo Palazzo dell'esposizione che fu aperto nel 1908 come luogo d'incontro per i membri della colonia di artisti per esporre le loro opere. L'edificio poggia su una preesistente cisterna, pertinenza dell'acquedotto di Darmstadt, che in origine era semplicemente chiuso con la terra.\nCasa dell'esposizione dell'Alta Assia.\nLa casa fu progettata da Olbrich come luogo d'incontro per prodotti industriali e commerciali dell'Alta Assia \"(Oberhessen)\" ed ampiamente decorata dallo stesso artista. Oggi l'immobile \u00e8 utilizzato dall'\"Institut f\u00fcr Neue Musik und Musikerziehung\" (\"Istituto per la nuova musica ed educazione musicale\").\nCasa di Conrad Sutter.\nL'architetto Conrad Sutter fu progettista e costruttore di questa casa, curandone pure gli arredi. L'edificio fu inserito nella mostra contro il parere della giuria, e sotto la responsabilit\u00e0 di Sutter.\nCasa di Wagner-Gewin.\nL'architetto Johann Christoph Gewin tracci\u00f2 i progetti di questa casa per il costruttore Wagner. Fu distrutta durante la guerra.\nLa colonia di piccola residenza.\nLa colonia di piccola residenza fu eretta sul declivio orientale della \"Mathildenh\u00f6he\" come esempio di soluzione abitativa per le classi meno abbienti. Consisteva di una casa bifamiliare, due case semi-autonome e tre case singole. Le case-modello furono mostrate collettivamente dalla \"Ernst-Ludwig-Verein\" (\"Societ\u00e0 Ernesto Luigi\") e dalla \"Hessischer Zentralverein zur Errichtung billiger Wohnungen\" (\"Societ\u00e0 centrale dell'Assia per la costruzione di appartamenti pi\u00f9 economici\"). I requisiti imposti alle case erano: avere almeno tre stanze abitabili, essere fatte con materiali edilizi locali e non costare pi\u00f9 di marchi per una casa singola o marchi se bifamiliari. Inoltre, fu richiesto a tre architetti di progettare arredamenti che costassero meno di marchi per abitazione.\nCasa dei lavoratori Opel.\nOlbrich fu incaricato dall'impresa Opel di R\u00fcsselsheim di progettare una casa singola completa di progetto per l'arredamento, nell'ambito della colonia di piccola residenza. Invece di una cucina-soggiorno, che era comune all'epoca, al piano terra c'erano un cucinino ed un ampio soggiorno. Al piano superiore si trovano due spaziose camere da letto ed un bagno.\nCase di lavoratori, Erbacher Stra\u00dfe 138-142.\nLe tre case di Mahr, Metzendorf e Wienkoop furono demolite dopo l'esposizione del 1908 e trasferite nell'attuale Erbacher Stra\u00dfe su richiesta della limitrofa fattoria lattiera ducale.\nQuarta esposizione 1914.\nIl fulcro speciale della quarta esposizione fu la casa da affitto, per la quale Albin M\u00fcller eresse un gruppo di otto costruzioni a tre piani con appartamenti da affittare sul versante nord della \"Mathildenh\u00f6he\". In tre case c'erano anche esempi di arredamento progettato da diversi membri della colonia. L'ala posteriore di questo gruppo era un atelier di cinque piani. Questa schiera di appartamenti da affittare fu distrutta nella Seconda guerra mondiale, ma l'atelier con la sua facciata meridionale a strisce brune sopravvisse. Il boschetto di sicomoro e la porta con leone (ora la porta d'entrata al giardino Rosenh\u00f6he) si possono tuttora ammirare. A quell'epoca facevano parte della colonia Heinrich Jobst, Friedrich Wilhelm Kleukens, Albin M\u00fcller, Fritz Osswald, Emanuel Josef Margold, Edmund K\u00f6rner e Bernhard Hoetger.\nSviluppi dei dintorni.\nGli architetti locali di Darmstadt non parteciparono alla prima esposizione della \"Mathildenh\u00f6he.\" I tradizionalisti Alfred Messel (residenza per il direttore del museo Paul Ostermann von Roth), Georg Metzendorf (residenza per Georg Kaiser), Heinrich Metzendorf (residenza per Hofrat Otto Stockhausen) e Friedrich P\u00fctzer (da ricordare quanto meno per la sua stessa residenza, quella allestita per il dr. M\u00fchlberger e la bifamiliare per il Finanzrat Dr. Becker ed il Finanzrat Bornscheuer) poterono comunque mostrare i loro concetti ai margini della colonia di artisti. Il terreno della mostra fu circondato da una siepe solo per la durata della mostra stessa. Le case della colonia di artisti e quelle degli altri architetti finirono cos\u00ec per risultare reciprocamente adiacenti nello sviluppo dell'area.\nLa nuova colonia degli artisti in \"Rosenh\u00f6he\".\nIl comune di Darmstadt istitu\u00ec una nuova colonia di artisti negli anni 1960. Fra il 1965 ed il 1967 furono eretti sette atelier e abitazioni secondo i progetti di Rolf Prange, Rudolf Kramer, Bert Seidel, Heribert Hausmann e Reinhold Kargel. Lo scrittore Heinrich Schirmbeck, il poeta Karl Krolow, lo storico dell'arte Hans Maria Wingler e lo scultore Wilhelm Loth sono (o sono stati) tra gli abitanti di questa colonia."}
{"id": "5822012", "revid": "287204", "url": "https://it.wikipedia.org/wiki?curid=5822012", "title": "E-Prix di Buenos Aires 2016", "text": "L'E-Prix di Buenos Aires 2016 \u00e8 stata la 4\u00aa tappa del campionato di Formula E 2015-2016. La gara si \u00e8 svolta il 6 febbraio 2016 ed \u00e8 stata vinta dal britannico Sam Bird del team DS Virgin Racing.\nPrima dell'evento.\nPiloti.\nA fine gennaio viene annunciato che Jacques Villeneuve non avrebbe proseguito la stagione con il team Venturi, ed al suo posto viene chiamato il britannico Mike Conway; il Team Aguri licenzia Nathana\u00ebl Berthon e chiama al suo posto Salvador Dur\u00e1n, che aveva corso con il team la stagione precedente.\nFanboost.\nIl fanboost \u00e8 stato vinto da Jean-\u00c9ric Vergne, Lucas Di Grassi e Sam Bird.\nRisultati.\nQualifiche.\nNella sessione di qualifiche si \u00e8 avuta la seguente situazione:"}
{"id": "5822016", "revid": "640277", "url": "https://it.wikipedia.org/wiki?curid=5822016", "title": "World Meteorological Organisation", "text": ""}
{"id": "5822036", "revid": "232551", "url": "https://it.wikipedia.org/wiki?curid=5822036", "title": "Sindaco di Caltanissetta", "text": ""}
{"id": "5822038", "revid": "16758", "url": "https://it.wikipedia.org/wiki?curid=5822038", "title": "Torino Bulls", "text": ""}
{"id": "5822041", "revid": "123484192", "url": "https://it.wikipedia.org/wiki?curid=5822041", "title": "Guglielmo I d'Assia", "text": "Biografia.\nI suoi genitori erano Ludovico II der Freim\u00fctige (1438\u20131471) e Matilda di W\u00fcrttemberg-Urach, figlia di Ludovico I Conte di W\u00fcrttemberg. Guglielmo fu presto influenzato dagli orientamenti religiosi di sua madre. Dopo la morte nel 1483 di suo zio e tutore, Enrico III il Ricco, Langravio dell'Assia Superiore (Marburg), Guglielmo assume gli affari di governo. Nel 1488, spos\u00f2 Anna di Brunswick (* 1460; \u2020 1520), dalla quale ebbe cinque figlie. Dopo un pellegrinaggio in Palestina nel 1491-1492 Guglielmo si ammal\u00f2, probabilmente di sifilide e, a causa della malattia mentale conseguente, il 3 giugno 1493 cedette il governo al fratello Guglielmo II. Si ritir\u00f2 nel Castello di Spangenberg, dove mor\u00ec nel 1515."}
{"id": "5822042", "revid": "2730", "url": "https://it.wikipedia.org/wiki?curid=5822042", "title": "CentraleSup\u00e9lec", "text": "CentraleSup\u00e9lec \u00e8 un'universit\u00e0 francese, grande \u00e9cole d'Ingegneria istituita nel 2015, fusione dell'\u00c9cole Centrale Paris e dell'\u00c9cole sup\u00e9rieure d'\u00e9lectricit\u00e9 (Sup\u00e9lec), situata a Gif-sur-Yvette nel campus dell'Universit\u00e0 Parigi-Saclay.\nDidattica.\nSi possono raggiungere i seguenti diplomi: \nDoppie lauree CentraleSup\u00e9lec.\nIl programma T.I.M.E. (Top Industrial Managers for Europe) \u00e8 un progetto di doppia laurea dedicato a tutti gli studenti di ingegneria.\nSi pu\u00f2 sostituire il terzo anno di Ingegneria con due anni di permanenza nella CentraleSup\u00e9lec. \nAl ritorno in Italia, gli studenti, ottenuta la Laurea, si iscrivono a un corso di Laurea Magistrale in Ingegneria presso la Facolt\u00e0 di Ingegneria. Al conseguimento della Laurea Magistrale, lo studente ottiene anche il titolo Master rilasciato dalla CentraleSup\u00e9lec.\nCentri di ricerca.\nLa ricerca alla CentraleSup\u00e9lec \u00e8 organizzata attorno a 6 poli tematici : "}
{"id": "5822044", "revid": "232551", "url": "https://it.wikipedia.org/wiki?curid=5822044", "title": "Silvestro Coco", "text": ""}
{"id": "5822052", "revid": "767487", "url": "https://it.wikipedia.org/wiki?curid=5822052", "title": "Fed Cup 2016 Zona Asia/Oceania", "text": "La Zona Asia/Oceania (\"Asia/Oceania Zone\") \u00e8 una delle 3 divisioni zonali nell'ambito della Fed Cup 2016. Essa \u00e8 a sua volta suddivisa in due gruppi (\"Gruppo I, Gruppo II\") formati rispettivamente da 8 e 9 squadre, inserite in tali gruppi in base ai risultati ottenuti l'anno precedente."}
{"id": "5822054", "revid": "436907", "url": "https://it.wikipedia.org/wiki?curid=5822054", "title": "Foreign", "text": "Foreign \u00e8 un brano musicale del cantante statunitense Trey Songz pubblicato il 13 maggio del 2014 come terzo singolo dall'album \"Trigga\".\nDel brano ne \u00e8 stato fatto un remix con il cantante canadese Justin Bieber."}
{"id": "5822056", "revid": "78774714", "url": "https://it.wikipedia.org/wiki?curid=5822056", "title": "Norma Benguel", "text": ""}
{"id": "5822078", "revid": "767487", "url": "https://it.wikipedia.org/wiki?curid=5822078", "title": "Anche i fantasmi lo fanno", "text": "Anche i fantasmi lo fanno \u00e8 un film del 1985 diretto da Alan Holleb.\nTrama.\nDi ritorno dal \"drugstore\", dove ha comprato una scatola di preservativi con i quali progetta di \"divertirsi\" con Judy, la reginetta del college, il giovane Billy Batson trova la morte in un incidente stradale. Giunto in cielo, per\u00f2, scopre che a sua disposizione c'\u00e8 un'ultima chance: quella di passare ancora un giorno sulla terra in carne e ossa, con la possibilit\u00e0 d'usufruire di qualche superpotere come l'invisibilit\u00e0. Poteri che servono per prendersi qualche rivincita tramite qualche scherzetto, o semplicemente per spiare qualche ragazza nuda."}
{"id": "5822082", "revid": "30610", "url": "https://it.wikipedia.org/wiki?curid=5822082", "title": "Legge delle ottave", "text": ""}
{"id": "5822111", "revid": "124123", "url": "https://it.wikipedia.org/wiki?curid=5822111", "title": "Louisa Pyne", "text": "Biografia.\nLouisa Pyne era la figlia minore del contraltista George Pyne (1790-1877). Furono noti cantanti anche la sorella maggiore Susan Pyne, soprano, e lo zio paterno James Kendrick Pyne (1785-1857), tenore. Sar\u00e0 cantante di operette e attrice anche la nipote Blanche Whiffen.\nFu allieva del musicista George Smart (1776\u20131867) e debutt\u00f2 a Boulogne nel 1849 nel ruolo di Amina nella \"Sonnambula\" di Bellini. Sembra che la sua voce fosse di eccellente qualit\u00e0 e di grande flessibilit\u00e0. Dopo varie partecipazioni in alcune dei principali teatri europei, si associ\u00f2 al tenore William Harrison (1813-1868) fondando la \"Pyne &amp; Harrison Opera Company\" la quale organizz\u00f2 una tourn\u00e9e negli Stati Uniti nel biennio 1854-56. Nel 1857 ritorn\u00f2 in Inghilterra e diede vita con Harrison alla \"Pyne and Harrison English Opera Company\", dando diverse stagioni, dal 1858 al 1864, al Lyceum Theatre, al Drury Lane e al Covent Garden. Nel 1864 la societ\u00e0 con Harrison fu sciolta. Nel 1868 la Pyne spos\u00f2 il baritono Frank Bodda. Poco dopo si ritir\u00f2 dalle scene e si dedic\u00f2 all'insegnamento; fra i suoi allievi vi fu il tenore Joseph Maas."}
{"id": "5822115", "revid": "729019", "url": "https://it.wikipedia.org/wiki?curid=5822115", "title": "Albatros L 81", "text": "L'Albatros L 81 Electra fu un aereo civile sperimentale biposto, monomotore, e biplano, sviluppato dall'azienda aeronautica tedesca Albatros Flugzeugwerke GmbH nei tardi anni venti.\nPur se sviluppato per saggiare l'utilizzo di particolari leghe metalliche nella costruzione aeronautica, il modello ebbe origini da una specifica per uso militare camuffata. Bench\u00e9 non avviato alla produzione in serie il modello forn\u00ec importanti indicazioni tecniche, rimase operativo in ambito civile durante gli anni trenta.\nL'Albatros L 81 fu il primo aereo ad adottare l'elektron come lega per la costruzione della maggior parte dei suoi elementi strutturali."}
{"id": "5822116", "revid": "1543377", "url": "https://it.wikipedia.org/wiki?curid=5822116", "title": "Parco di villa Ghigi", "text": "Il parco di villa Ghigi \u00e8 un parco pubblico di Bologna, situato a ridosso dell'abitato urbano (in direzione Sud).\nDi propriet\u00e0 comunale, \u00e8 stato aperto al pubblico nel 1974 e nel nome ricorda gli ultimi proprietari privati. Si trova sulle prime colline a sud della citt\u00e0, a soli due chilometri da piazza Maggiore, in un contesto ricco di biodiversit\u00e0 e luoghi storici (Ronzano, Osservanza, Villa Aldini, Villa Baruzziana). \u00c8 gestito dalla Fondazione Villa Ghigi, che ha sede all'interno del parco, nell'edificio rurale del Palazzino. Nel settore centrale del parco si trovano Villa Ghigi, oggi in abbandono, e l'adiacente Casa del Custode, riadattata a punto di ristoro; poco a valle \u00e8 il nucleo colonico del Becco.\nStoria.\nIl parco si estende nel versante settentrionale del colle di Ronzano, che sulla sommit\u00e0 ospita uno storico convento. Villa Ghigi, un sobrio edificio di aspetto ottocentesco, si trova quasi al centro dell'odierno parco pubblico, in posizione panoramica sulla citt\u00e0. Le prime notizie sul luogo risalgono al 1520, quando apparteneva ai Volta. La propriet\u00e0 pass\u00f2 per un breve periodo ai Malvezzi e poi ad altre famiglie (Zagnoni, Cavalca), in epoca napoleonica la tenuta pass\u00f2 ai Caldesi e pi\u00f9 avanti ai Chelotti e ai Dozza; a uno dei proprietari ottocenteschi si deve l'odierno aspetto della villa ed \u00e8 probabile che il salone lungo la facciata principale, con tempere paesaggistiche di scuola martinelliana, sia stato aggiunto all'edificio in questo periodo.\nNel 1874 la propriet\u00e0 fu acquistata dall'avvocato di origine ravennate Callisto Ghigi e rimase alla famiglia sino al 1972. A Callisto, appassionato di botanica e ornitologia, si devono l'inserimento di alcuni alberi esotici e la piantagione di un gruppetto di faggi in un angolo particolarmente fresco. Uno dei figli di Callisto, Alessandro (1875-1970), abit\u00f2 la villa pressoch\u00e9 tutta la vita, coltivando sin dall'infanzia la propria vocazione di naturalista. Nel 1922 ebbe la cattedra di Zoologia dell'Universit\u00e0 di Bologna, della quale fu rettore tra il 1930 e il 1943. Nella villa si dedic\u00f2 in particolare all'allevamento di colombi e fagiani esotici, per i quali predispose numerose voliere (di cui non restano pi\u00f9 tracce). Fondatore e punto di riferimento di associazioni e istituti per lo studio e la conservazione di fauna e flora, \u00e8 considerato tra gli antesignani della protezione della natura in Italia e, soprattutto nel dopoguerra, la sua attivit\u00e0 in favore dei parchi nazionali e della tutela delle bellezze naturali italiane \u00e8 stata particolarmente intensa.\nNel 1963 Ghigi don\u00f2 la porzione pi\u00f9 orientale della tenuta al comune di Bologna, ottenendo in cambio il permesso di edificazione nella parte iniziale della propriet\u00e0, dove in seguito sorsero alcune ville e una palazzina. Nel frattempo i provvedimenti di tutela del territorio collinare bolognese vanificarono ipotesi di nuove costruzioni e, alla morte di Ghigi, avvenuta nel 1970, gli eredi vendettero la villa e parte dei terreni al comune di Bologna e due poderi a privati (un terzo podere, San Michele, era gi\u00e0 stato donato da Ghigi al CNR negli anni '60). Da allora la villa non \u00e8 pi\u00f9 stata abitata e si trova in stato di abbandono.\nAll'interno del Parco \u00e8 possibile vedere la villa che d\u00e0 il nome al parco stesso, non pi\u00f9 agibile, attorniata da alcune altre piccole costruzioni, tra cui la casa del custode, in parte restaurata e aperta come punto ristoro.\nOltre il parco, proseguendo verso sud lungo il sentiero CAI 904, \u00e8 possibile giungere all'Eremo di Ronzano.\nNatura.\nIl parco occupa buona parte del versante destro della Valverde, solcata dal rio Fontane, un affluente del torrente Aposa. Per la variet\u00e0 di ambienti e la buona naturalit\u00e0, costituisce un campione rappresentativo del paesaggio collinare bolognese, del quale consente di cogliere aspetti anche molto diversi: ampi appezzamenti a seminativo oggi divenuti prati o in qualche caso rinselvatichiti, porzioni a vigna e orto, lembi boscati di varia natura e origine, un boschetto ornamentale che incornicia la villa.\nDistribuiti in vari settori del parco spiccano esemplari imponenti di roverella, la quercia tipica dei versanti assolati della collina. Per quanto riguarda la componente rurale, a testimonianza del passato uso produttivo, lungo le cavedagne si notano numerosi filari di alberi da frutto, spesso appartenenti ad antiche cultivar tipiche della collina bolognese, che costituiscono un importante patrimonio storico e genetico: ciliegi, peri, meli, cotogni, fichi, susini, kaki, melograni, azzeruoli, albicocchi, noci, mandorli e rusticani, in qualche caso con esemplari secolari. Altrettanto numerosi sono gli alberi da frutto sparsi nei prati, a volte residui di vecchie piantate. Tra gli interventi dedicati al patrimonio di biodiversit\u00e0 rurale del parco risalta il Frutteto del Palazzino, che custodisce rari fruttiferi e viti, contribuendo a rendere il parco quasi un museo all'aperto della frutticoltura e viticoltura della collina bolognese.\nDal punto di vista della copertura vegetale pi\u00f9 naturale, il parco offre diversi motivi di interesse e sorprende per la notevole ricchezza di ambienti e biodiversit\u00e0. Il bosco maturo che segna il confine orientale, su un versante a forte pendenza, \u00e8 caratterizzato da grandi esemplari di roverella, carpino nero, acero campestre, frassino e ciliegio, ai quali si accompagnano altre specie arboree, arbustive e rampicanti tipiche dei boschi mesofili collinari, come nocciolo e madreselva. Il ricco sottobosco erbaceo a inizio primavera si colora delle fioriture di ellebori, primule, viole, anemoni, polmonarie, pervinche e in autunno si ravviva di ciclamini. Anche le sponde del rio Fontane e dei fossi principali sono segnate da dense fasce di vegetazione derivanti da passati rimboschimenti, con impianti di pioppo bianco, ontano e frassino.\nSignificativa \u00e8 anche la componente vegetale ornamentale, che si concentra soprattutto intorno alla villa e ricorda il valore storico del parco, la passione per piante esotiche e curiosit\u00e0 botaniche tipica dei secoli scorsi e la funzione di svago e rappresentanza, oltre che produttiva, che avevano questi luoghi suburbani. Alberi e arbusti sono distribuiti in modo da formare una densa copertura, in prevalenza di sempreverdi, che ombreggia una rete di sentieri e qualche vecchia seduta in pietra: una formazione di vecchi tigli, alcuni bei pini e qualche cipresso si accompagnano a vecchi aceri campestri e ciliegi, mentre nel sottobosco prevalgono allori, laurotini e laurocerasi e abbonda il rinnovo di tasso. Di grande evidenza \u00e8 l'imponente cedro dell'Himalaya che domina il prato antistante la villa, impiantato da Callisto Ghigi quando acquis\u00ec la propriet\u00e0.\nFondazione.\nNel 1980 il comune di Bologna, assecondando il desiderio di alcune associazioni naturalistiche legate alla figura di Alessandro Ghigi, decise di istituire un centro per la conservazione della natura e la didattica delle scienze naturali. L'impronta decisiva al nascente Centro Villa Ghigi, che inizi\u00f2 a operare nel 1982, venne impressa dal primo presidente, Delfino Insolera (1920-1987), direttore della casa editrice Zanichelli negli anni '60. Guidato da Insolera, il centro avvi\u00f2 una serie di visite guidate nel parco e alcuni programmi didattici con le scuole bolognesi.\nNel 2001 \u00e8 stata costituita la Fondazione Villa Ghigi, di cui sono soci fondatori comune di Bologna, provincia di Bologna (ora citt\u00e0 metropolitana) e Universit\u00e0 di Bologna. Sempre nel 2001 la fondazione ha trasferito la sua sede nell'edificio rurale del Palazzino e negli anni successivi ha assunto la gestione diretta del parco, grazie a un accordo con il comune di Bologna, e intrapreso un articolato programma di ripristino, miglioramento e arricchimento dell'area verde. Da quasi quarant'anni prima il centro e ora la fondazione rappresentano un punto di riferimento per l'educazione ambientale in ambito bolognese e regionale, hanno realizzato numerose pubblicazioni divulgative, curato indagini e progetti sul territorio per il comune di Bologna e altri enti, organizzato manifestazioni e iniziative a carattere ambientale.\nA partire dal 2004, il comune di Bologna ha affidato la gestione del parco alla fondazione, che ha intrapreso un articolato programma di ripristino e miglioramento dell'area verde. Nel 2019 la Casa del Custode, accanto a Villa Ghigi, \u00e8 stata recuperata come punto di ristoro a disposizione dei visitatori."}
{"id": "5822117", "revid": "1123217", "url": "https://it.wikipedia.org/wiki?curid=5822117", "title": "Yokose virus", "text": "Il virus Yokose (YOKV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus \u00e8 stato isolato per la prima volta in Giappone nel 1971 in un pipistrello. Il virus ha mostrato la massima somiglianza con il virus della febbre gialla, lo stesso possiede un genoma di 10\u00a0857 nucleotidi.\nIl virus YOKV appartiene al gruppo dell'Entebbe bat virus (ENTV); esso per\u00f2 si replica poco all'interno dell'ospite (pipistrello della frutta)."}
{"id": "5822119", "revid": "124777420", "url": "https://it.wikipedia.org/wiki?curid=5822119", "title": "Il sindaco pescatore", "text": "Il sindaco pescatore \u00e8 un film per la televisione del 2016 diretto da Maurizio Zaccaro, incentrato sulla vita di Angelo Vassallo, sindaco di Pollica, ucciso il 5 settembre 2010.\nNel film Vassallo \u00e8 interpretato da Sergio Castellitto, affiancato da Anna Ferruzzo nel ruolo della moglie Angelina, Fabrizio Contri, Maurizio Marchetti e Lavinia Guglielman.\nTrama.\nIl pescatore Angelo Vassallo vive nel piccolo centro di Pollica nel Cilento, un paese completamente devastato dal malgoverno. Vassallo \u00e8 un uomo pieno di speranze e vuole ridare lavoro e bellezza al comune di Pollica, combattendo la camorra che oltre a smerciare droga per il lungomare, ha permesso la realizzazione di opere pubbliche con appalti truccati che hanno ulteriormente deteriorato la figura del paese.\nVassallo si candida a sindaco e riesce a vincere, per\u00f2 deve immediatamente combattere contro l'ostilit\u00e0 degli assessori e addirittura del segretario. Dopo uno scontro col magistrato e col padre, a cui fa abbattere la casa abusiva e non a norma, Angelo Vassallo pu\u00f2 iniziare la sua opera di bonifica della citt\u00e0.\nAlle soglie del 2000 il comune diventa uno dei centri turistici pi\u00f9 importanti del Cilento, con un porto attrezzato e una riserva naturale, ma resta sempre il problema della camorra e dello spaccio. Per cui nel 2010, poco tempo dopo aver fatto chiudere un locale notturno del lungomare, dove vi era un cospicuo spaccio di droga, Vassallo viene assassinato con diversi colpi di pistola, mentre stava rientrando a casa in auto.\nDistribuzione.\nIl film \u00e8 andato in onda in prima serata su Rai Uno l'8 febbraio 2016\nAscolti"}
{"id": "5822123", "revid": "1305772", "url": "https://it.wikipedia.org/wiki?curid=5822123", "title": "Modello idrologico HBV", "text": "Il modello idrologico HBV, o modello Hydrologiska Byr\u00e5ns Vattenbalansavdelning, \u00e8 la simulazione computerizzata di un modello matematico che viene utilizzato per analizzare il flusso volumetrico di un corso d'acqua e per valutare l'inquinamento idrico.\nSviluppato originariamente per la Scandinavia, questo modello di trasporto idrologico \u00e8 stato in seguito applicato in numerosi bacini imbriferi di altri continenti.\nModellizzazione del flusso volumetrico.\nQuesto \u00e8 il maggior campo di applicazione del modello HBV, e ha subito numerosi affinamenti. Comprende le seguenti routine:\nHBV \u00e8 stato utilizzato per gli studi di modellizzazione del flusso in molti paesi in tutto il mondo, tra cui Brasile, Cina, Iran, Mozambico, Svezia e Zimbabwe, oltre che per simulare alcune variabili interne come i livelli della falda acquifera.\nIl modello \u00e8 stato inoltre impiegato in studi per la rilevazione delle variazioni idrologiche.\nIl modello HBV esiste in diverse versioni, di particolarmente utile per l'insegnamento \u00e8 la versione HBV light.\nModellizzazione dei sedimenti e dei soluti.\nIl modello HBV pu\u00f2 anche simulare il trasporto fluviale di sedimenti e solidi dissolti. Lid\u00e9n ha compiuto simulazioni del trasporto di azoto, fosforo e sedimenti sospesi in Brasile, Estonia, Svezia e Zimbabwe."}
{"id": "5822155", "revid": "287204", "url": "https://it.wikipedia.org/wiki?curid=5822155", "title": "800 (numero)", "text": "Ottocento (800) \u00e8 il numero naturale dopo il 799 e prima dell'801."}
{"id": "5822157", "revid": "2091899", "url": "https://it.wikipedia.org/wiki?curid=5822157", "title": "Sokoluk virus", "text": "Il virus Sokoluk (Sokoluk virus, SOKV) \u00e8 un arbovirus della famiglia \"Flaviviridae\", genere \"Flavivirus\", appartenente alla specie \"Entebbe bat virus\".\nIl virus SOKV appartiene al gruppo di \"Entebbe bat virus\" (ENTV) e di \"Yokose virus\" (YOKV)."}
{"id": "5822159", "revid": "133248", "url": "https://it.wikipedia.org/wiki?curid=5822159", "title": "Jude\u021bul Cara\u0219-Severin", "text": ""}
{"id": "5822163", "revid": "133248", "url": "https://it.wikipedia.org/wiki?curid=5822163", "title": "Robert Andrei Mure\u0219an", "text": ""}
{"id": "5822164", "revid": "133248", "url": "https://it.wikipedia.org/wiki?curid=5822164", "title": "Robert Andrej Mure\u0219an", "text": ""}
{"id": "5822178", "revid": "809415", "url": "https://it.wikipedia.org/wiki?curid=5822178", "title": "Joshua Henry", "text": "Biografia.\nHa recitato in diversi musical di Broadway, tra cui: \"In the Heights\" (2008; Drama Desk Award al miglior cast), \"American Idiot\" (2010), \"The Scottsboro Boys\" (2011; candidato al Tony Award al miglior attore protagonista in un musical), \"Porgy and Bess\" (2012), \"Bring It On\" (2013), \"Violet\" (2014; candidato al Tony Award al miglior attore non protagonista in un musical e al Drama Desk Award), \"Shuffle Along, or, the Making of the Musical Sensation of 1921 and All That Followed\" (2016) e \"Carousel\" (2018; candidato al Tony Award al miglior attore protagonista in un musical)."}
{"id": "5822192", "revid": "48344", "url": "https://it.wikipedia.org/wiki?curid=5822192", "title": "Campbell Soup", "text": ""}
{"id": "5822200", "revid": "767487", "url": "https://it.wikipedia.org/wiki?curid=5822200", "title": "Tour of Qatar 2016", "text": "Il Tour of Qatar 2016, quindicesima edizione della corsa, valido come prova dell'UCI Asia Tour 2016 categoria 2.HC, si \u00e8 svolto in cinque tappe, dall'8 al 12 febbraio 2016, su un percorso di complessivi 625\u00a0km con partenza da Duckan e arrivo a Doha Corniche, in Qatar.\n\u00c8 stato vinto per la seconda volta dal britannico Mark Cavendish, del team Dimension Data, che ha concluso in 13h47'23\".\nPercorso.\nLe quattro tappe in linea vedono per protagonisti soprattutto le ruote veloci, in quanto completamente piatte. \nAl secondo giorno si svolge la tappa in prospettiva pi\u00f9 interessante: 135 chilometri con partenza ed arrivo a Doha lungo le strade che assegneranno la maglia iridata nel prossimo ottobre. \nL'unica variazione allo spartito la concede la terza frazione, con l'ormai tradizionale cronometro dentro il circuito automobilistico di Losail; si tratta di 11 chilometri, ovviamente piatti, ma con molte curve e soprattutto l'incognita vento."}
{"id": "5822207", "revid": "1543377", "url": "https://it.wikipedia.org/wiki?curid=5822207", "title": "Angela (fumetto)", "text": "Angela \u00e8 un fumetto western degli artisti francesi Oliver Vatine e Daniel Pecqueur. Pubblicato nel 2006 dall'editore Delcourt, in Italia \u00e8 stato tradotto da Edizioni BD nel 2007. L'albo unico contiene inoltre l'excursus \"Donne del West\" di Davide Barzi, che traccia una cronologia delle donne come personaggi del fumetto western.\nTrama.\nAngela \u00e8 una bambina che vive nel \u201cSelvaggio West\u201d; \u00e8 la figlia del maestro elementare della cittadina e lei vi \u00e8 molto affezionata.\nUn giorno sua madre Joyce riceva la visita di un suo vecchio innamorato, Jason, ormai un fuorilegge coinvolto in rapine, omicidi e persino nei moti rivoluzionari messicani. L'uomo le giura di essersi ravveduto e voler fuggire con lei per iniziare una nuova vita da cercatore d'oro nella miniera che ha da poco acquistato. Joyce dal suo canto gli confessa di averlo sempre amato e che solo l'autorit\u00e0 del padre l'ha costretta a sposare l'attuale marito. Durante il loro incontro la coppia viene scoperta proprio da quest'ultimo; Virgil e Jason si scontrano, il primo muore travolto dal suo cavallo, l'altro riesce a fuggire.\nOrmai vedova, Joyce decide di lasciare la citt\u00e0 assieme a sua figlia, non senza aver convinto il padre sceriffo che Virgil sia stato ucciso da un puma e che lei ha intenzione di trasferirsi a Baltimora da alcuni zii.\nJoyce in realt\u00e0 raggiunge Jason, finanziando economicamente la sua caccia all'oro nella miniera. Trascorsi alcuni anni, la coppia vive in miseria, Jason \u00e8 stato truffato: gli scavi non li hanno arricchiti ma privati anche dei risparmi di Joyce. Angela in compenso \u00e8 diventata una vera ragazza del West: fenomenale nel cavalcare e sparare, \u00e8 una provetta cacciatrice ed accompagna sempre Jason nelle sue spedizioni.\nLa pace dei tre viene turbata dall'arrivo di Horace Pearson, ex-compagno di cella e di avventure di Jason. Il vecchio \u00e8 venuto assieme a Ruby, florida padrona di un bordello di successo e sua compagna; propone a Jason di assaltare il treno che trasporta le rendite di un ricco latifondista senza scrupoli.\nDi fronte all'incertezza di Jason \u00e8 Joyce ad accettare per lui, stanca di vivere nella miseria.\nIl colpo sul treno ha successo e il gruppo festeggia il colpo, quando si presentano i mercenari che proteggevano il treno; con loro c'\u00e8 anche Ruby, tenuta in ostaggio. Gli uomini raccontano di essersi accorti del furto sul treno e del coinvolgimento della donna nell'accaduto e minacciano di ucciderla se non riottengono indietro quanto rubato.\nJoyce rifiuta ed inizia una sparatoria a cui solo Horace, Jason e Angela sopravvivono. Angela, sotto shock, si rifugia nella miniera con il bottino, come le ha consigliato sua madre prima di morire. Quando i due uomini cercano di avvicinarla, lei fa fuoco, finalmente nella condizione di vendicarsi della morte di suo padre.\nDopo aver eliminato Horace, Angela lega lo svenuto Jason a dei candelotti di dinamite e lo lascia dopo aver acceso la miccia; neppure sapere di essere in realt\u00e0 figlia naturale di Jason fa cambiare idea alla ragazza, che considera unico genitore l'amatissimo Virgil. Poi per\u00f2 sono proprio le parole di quest'ultimo a farle cambiare idea: solo i criminali usano la dinamite per uccidere; Angela prende la mira e con uno sparo taglia la miccia."}
{"id": "5822210", "revid": "6923", "url": "https://it.wikipedia.org/wiki?curid=5822210", "title": "Kedougou virus", "text": "Il virus Kedougou (Kedougou virus, KEDV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus \u00e8 stato isolato per la prima volta in Senegal nel 1971.\nIl KEDV appartiene al gruppo del virus della Dengue (DENV). \nEsso \u00e8 presente endemicamente nella regione di K\u00e9dougou, da cui prende il nome, insieme ad altri arbovirus del genere Favivirus come: il virus della febbre gialla (YFV), West Nile (WNV), Dengue (DENV), Chikungunya (CHIKV), Crimean Congo haemorrhagic fever (CCHFV), Zika virus (ZIKV), and Rift Valley fever viruses (RVFV). KEDV \u00e8 stato anche isolato da zanzare \"Aedes circumluteolus\" raccolte a Ndumu, KwaZulu-Natal, Sud Africa."}
{"id": "5822211", "revid": "797136", "url": "https://it.wikipedia.org/wiki?curid=5822211", "title": "Tomislav Mr\u010dela", "text": ""}
{"id": "5822213", "revid": "78776668", "url": "https://it.wikipedia.org/wiki?curid=5822213", "title": "Canoni protestanti", "text": ""}
{"id": "5822214", "revid": "78776689", "url": "https://it.wikipedia.org/wiki?curid=5822214", "title": "Canone ebraico", "text": ""}
{"id": "5822216", "revid": "767487", "url": "https://it.wikipedia.org/wiki?curid=5822216", "title": "Jack Garratt", "text": "Biografia.\n\u00c8 nato nel Buckinghamshire. Nel settembre 2005 ha partecipato alle selezioni britanniche per i rappresentanti nazionali del Junior Eurovision Song Contest 2005.\nNel periodo 2009-2013 si dedica alla musica e all'universit\u00e0 ma, per motivi personali, decide poi di lasciare sia gli studi che il progetto discografico di stampo blues che portava a termine per un'etichetta indipendente.\nNell'ottobre 2014 pubblica due EP. Nel novembre seguente esce il singolo \"The Love You're Given\". Il brano \"Worry\", invece, pubblicato alla fine del 2015, si inserisce anche nelle classifiche italiane nei primi mesi del 2016. Alla fine del 2015 vince il sondaggio \"Sound of 2016\" ideato dalla BBC e si aggiudica il Critics' Choice nell'ambito dei BRIT Award.\nIl 7 febbraio 2016 si esibisce con \"Worry\" nel corso della trasmissione televisiva di Rai 3 \"Che tempo che fa\".\nIl 19 febbraio 2016 esce il suo album d'esordio \"Phase\", registrato a Londra e prodotto dallo stesso Jack in collaborazione per alcuni brani con Mike Spencer e Bastian Langeb\u00e6k."}
{"id": "5822218", "revid": "601933", "url": "https://it.wikipedia.org/wiki?curid=5822218", "title": "Louisa Bodda-Pyne", "text": ""}
{"id": "5822255", "revid": "111319", "url": "https://it.wikipedia.org/wiki?curid=5822255", "title": "H\u00e5vard Bogetveit", "text": "Biografia.\nIn Coppa del Mondo ha esordito il 20 marzo 2014 a Oslo (97\u00ba) e ha ottenuto il primo podio il 7 febbraio 2016 a Canmore (3\u00ba nella staffetta mista).\nIn carriera non ha preso parte n\u00e9 a rassegne olimpiche n\u00e9 iridate."}
{"id": "5822257", "revid": "287204", "url": "https://it.wikipedia.org/wiki?curid=5822257", "title": "Pyne", "text": ""}
{"id": "5822260", "revid": "1123217", "url": "https://it.wikipedia.org/wiki?curid=5822260", "title": "Aroa virus", "text": "Il virus Aroa (AROAV) \u00e8 un arbovirus della famiglia Flaviviridae, genere \"Flavivirus\", appartenente al IV gruppo della classificazione di Baltimore (virus a RNA a singolo filamento positivo).\n\"Aroa virus\" appartiene all'omonimo gruppo di virus all'interno del genere \"Flavivirus\".\nIl virus \u00e8 classificato nella categoria BSL 1 (Biohazard Safety Level)."}
{"id": "5822266", "revid": "434395", "url": "https://it.wikipedia.org/wiki?curid=5822266", "title": "Haavard Bogetveit", "text": ""}
{"id": "5822273", "revid": "106235231", "url": "https://it.wikipedia.org/wiki?curid=5822273", "title": "Modello idrologico", "text": "Un modello idrologico \u00e8 un modello matematico che descrive le relazioni tra la caduta della pioggia e il suo drenaggio in un bacino idrografico o imbrifero. Pi\u00f9 precisamente produce un idrogramma in risposta all'evento piovoso, che viene rappresentato e inserito in un ietogramma. In altre parole il modello calcola la conversione dell'acqua piovana in acqua di drenaggio e ruscellamento.\nIl modello pi\u00f9 semplice \u00e8 quello \"lineare\" che \u00e8 per\u00f2 di scarsa applicabilit\u00e0, per cui i modelli pi\u00f9 utilizzati sono quelli \"non lineari\". Anche in questo caso per\u00f2 la validit\u00e0 \u00e8 limitata dalla condizione che la piovosit\u00e0 sia pi\u00f9 o meno uniformemente distribuita sull'area in questione. L'ampiezza massima del bacino dipende quindi dalle caratteristiche della regione. Se l'area \u00e8 troppo vasta, viene normalmente suddivisa in sottoregioni.\nUn modello idrologico ha bisogno di essere calibrato prima della sua utilizzazione.\nClassi di modelli.\nI modelli matematici di drenaggio si possono classificare in:"}
{"id": "5822274", "revid": "363629", "url": "https://it.wikipedia.org/wiki?curid=5822274", "title": "Iguape virus", "text": "Il virus Iguape (IGUV) \u00e8 un arbovirus della famiglia dei Flavivirus, genere flavivirus, appartiene al IV gruppo dei virus a ((+) ssRNA).\nIl virus IGUV appartiene al gruppo di virus di Aroa.\nIl virus \u00e8 stato isolato per la prima volta in topi nella contea di Iguape nello stato di San Paolo, in Brasile nel 1979. Sembrano essere serbatoi gli uccelli selvatici insieme a roditori e marsupiali."}
{"id": "5822305", "revid": "1123217", "url": "https://it.wikipedia.org/wiki?curid=5822305", "title": "Naranjal virus", "text": "Il virus Naranjal (Naranjal virus, NJLV) \u00e8 un arbovirus della famiglia \"Flaviviridae\", genere \"Flavivirus\", specie \"Aroa virus\", e appartiene al IV gruppo dei virus a ((+) ssRNA)."}
{"id": "5822318", "revid": "287204", "url": "https://it.wikipedia.org/wiki?curid=5822318", "title": "Hanceolinae", "text": "Hanceolinae \u00e8 una sottotrib\u00f9 di piante spermatofite dicotiledoni appartenenti alla famiglia delle Lamiaceae (ordine delle Lamiales).\nEtimologia.\nIl nome della sottotrib\u00f9 deriva dal suo genere tipo \"Hanceola\" ed \u00e8 stato definito scientificamente dai botanici contemporanei Alan James Paton, Per Olof Ryding &amp; Raymond Mervyn Harley nella pubblicazione \"Kew Bulletin. Kew, England - 58(2): 487\" del 2003.\nDistribuzione e habitat.\nLa distribuzione delle specie di questo gruppo \u00e8 soprattutto asiatica (Cina) e in parte africana (2 specie) con habitat caldi e tropicali.\nTassonomia.\nLa famiglia di appartenenza della sottotrib\u00f9 (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; la sottotrib\u00f9 Hanceolinae appartiene alla sottofamiglia Nepetoideae (trib\u00f9 Ocimeae ).\nFilogenesi.\nStudi di tipo filogenetico sono stati concentrati soprattutto sul genere pi\u00f9 grande della sottotrib\u00f9: \"Isodon\". Questo genere risulta monofiletico pur comprendendo le due specie disgiunte africane (\"Isodon schimperi\" e \"Isodon ramosissimus\"). Queste si sono probabilmente formate attraverso processi allopoliploidi contemporaneamente ad una migrazione via terra dall'Asia all'Africa attraverso l'Arabia durante il Miocene (da 23 a 5 milioni di anni fa). L'apertura del Mar Rosso durante questo periodo, interrompendo il flusso dello scambio genico, ha avuto certamente un ruolo importante nella speciazione dei due fiori africani.\nComposizione della sottotrib\u00f9.\nLa sottotrib\u00f9 attualmente \u00e8 formata da 3 generi e circa 100 specie:"}
{"id": "5822320", "revid": "78777616", "url": "https://it.wikipedia.org/wiki?curid=5822320", "title": "Dischi magnetici", "text": ""}
{"id": "5822323", "revid": "729019", "url": "https://it.wikipedia.org/wiki?curid=5822323", "title": "Base navale di Cherbourg", "text": "La base navale di Cherbourg, situata nell'omonima citt\u00e0 della Normandia, \u00e8 la terza pi\u00f9 importante base navale nella \"M\u00e9tropole\" della \"Marine nationale\", la marina militare della Repubblica francese; dopo rispettivamente le basi di Tolone e quella di Brest. A Cherbourg ha inoltre sede una delle tre \"prefetture marittime\" francesi, la \"Pr\u00e9fecture maritime de la Manche et de la mer du Nord\"; il \"prefetto marittimo\" \u00e8 anche il \"comandante in capo per la Manica e il mare del Nord\" (COMAR MANCHE)."}
{"id": "5822331", "revid": "97750657", "url": "https://it.wikipedia.org/wiki?curid=5822331", "title": "Unione dei comuni della Valle del Torbido", "text": "L'Unione dei comuni della Valle del Torbido \u00e8 una unione di comuni che dalla montagna verso il mare sono: Mammola, Grotteria, San Giovanni di Gerace, Martone, Gioiosa Jonica e Marina di Gioiosa Jonica.\nI comuni si trovano nella vallata percorsa dal fiume Torbido, nella Locride sul versante Jonico della provincia di Reggio Calabria, tra la catena dell'Aspromonte e quella delle Serre, tra il mare e la montagna lungo la Strada di grande comunicazione Jonio-Tirreno (Gioiosa J.-Rosarno). Il territorio di Mammola fa parte del Parco nazionale dell'Aspromonte con Porta d'accesso e Centro visita del Parco.\nStoria.\nL'atto costitutivo dell'Unione dei Comuni della Valle del Torbido \u00e8 stato sottoscritto il 7-2-2014, ai sensi e per gli effetti dell'art. 32 del D.Lgs. 18 agosto 2000, n. 267. L'Unione ha personalit\u00e0 giuridica di diritto pubblico, \u00e8 ente locale ed ha sede nel Comune di Gioiosa Ionica.\nDescrizione.\nL'Unione dei Comuni della Valle del Torbido comprende i territori dei comuni di Mammola, Grotteria, San Giovanni di Gerace, Martone, Gioiosa Jonica, Marina di Gioiosa Jonica.\nI comuni attribuiscono all'Unione l'esercizio delle funzioni previste dall'art 14, comma 26, del Decreto Legge 31 maggio 2010, n. 78, convertito con modificazioni dalla Legge 30 luglio 2010, n. 122, e precisamente: \nPer statuto l'unione si occupa di questi servizi:\nComuni.\nL'Unione dei Comuni della Valle del Torbido \u00e8 cos\u00ec composta:\nConsiglio direttivo.\nLa Giunta \u00e8 composta dal presidente, dal vice presidente, dai restanti sindaci dei comuni aderenti all'Unione.\nAssemblea.\n Il Consiglio dell'Unione \u00e8 composta da 18 consiglieri, rappresentanti del proprio comune e dai 6 Sindaci, come previsto dallo Statuto."}
{"id": "5822332", "revid": "124123", "url": "https://it.wikipedia.org/wiki?curid=5822332", "title": "Walter Firle", "text": "Biografia.\nSi form\u00f2 a Monaco, citt\u00e0 nella quale fu attivo per la maggior parte della vita. Viaggi\u00f2 e soggiorn\u00f2 sul Lago di Garda, a Venezia e nei Paesi Bassi, dove studi\u00f2 la pittura di Giuseppe Israels. Fu pittore principalmente di genere e negli ultimi anni si dedic\u00f2 al ritratto. Sue opere figurano nelle collezioni di numerosi musei tedeschi."}
{"id": "5822334", "revid": "282570", "url": "https://it.wikipedia.org/wiki?curid=5822334", "title": "Walther Firle", "text": ""}
{"id": "5822336", "revid": "345405", "url": "https://it.wikipedia.org/wiki?curid=5822336", "title": "Gerolamo Emiliani", "text": ""}
{"id": "5822338", "revid": "396734", "url": "https://it.wikipedia.org/wiki?curid=5822338", "title": "Classifica dei marcatori della Fu\u00dfball-Bundesliga", "text": "Di seguito \u00e8 riportata la classifica dei giocatori che nella storia della Bundesliga del campionato tedesco di calcio hanno realizzato almeno 100 reti.\nIn grassetto sono indicati i calciatori ancora militanti in Bundesliga.\nLista dei migliori marcatori in assoluto.\n\"Statistiche aggiornate al 20 febbraio 2022.\"\nGiocatori in attivit\u00e0 con il maggior numero di goal.\n\"Aggiornato al 5 febbraio 2022\""}
{"id": "5822350", "revid": "1924342", "url": "https://it.wikipedia.org/wiki?curid=5822350", "title": "The End (Black Sabbath)", "text": "The End \u00e8 un EP del gruppo musicale britannico Black Sabbath, pubblicato il 20 gennaio 2016 dalla BS Productions Limited.\nIl disco.\nPubblicato in occasione del tour di addio del gruppo, \"The End\" contiene quattro brani inediti esclusi dalle sessioni di registrazione dell'album \"13\" pi\u00f9 altri quattro brani dal vivo tratti dai concerti tenuti dal gruppo tra il 2013 e il 2014."}
{"id": "5822353", "revid": "287204", "url": "https://it.wikipedia.org/wiki?curid=5822353", "title": "Self-propelled modular transporter", "text": "Un Self-propelled modular transporter (SPMT) \u00e8 un veicolo piattaforma con un'ampia serie di ruote. Gli SPMT sono utilizzati per il trasporto di oggetti voluminosi come grandi elementi di ponti, impianti di raffinazione del petrolio, motori e altri oggetti che sono troppo grandi o pesanti per i camion. I camion possono tuttavia fornire la trazione e la frenata per gli SPMT su rampe e discese.\nGli SPMT sono utilizzati in diversi settori industriali in tutto il mondo come l'industria delle costruzioni e del petrolio, nei cantieri navali e industria offshore, per il trasporto su strada, nei cantieri edili impianti e anche per lo spostamento di piattaforme petrolifere. Recentemente inoltre, hanno iniziato ad essere utilizzati per sostituire campate dei ponti negli Stati Uniti, in Europa, Asia e pi\u00f9 recentemente in Canada.\nUn tipico SPMT pu\u00f2 avere una griglia composta da alcune dozzine di ruote controllate da computer, tutte individualmente, in modo da distribuire uniformemente il peso e poterlo guidare con precisione. Ogni singola ruota pu\u00f2 girare in modo indipendente dalle altre per permettergli di girare, spostare lateralmente o addirittura girare sul posto. Dato che gli SPMT spesso portano i carichi pi\u00f9 pesanti del mondo sui veicoli a motore, sono molto lenti, a pieno carico si muove a meno di un miglio all'ora. Alcuni SPMT sono controllati da un lavoratore con un pannello di controllo a mano, mentre altri hanno una cabina di guida. Inoltre, pi\u00f9 SPMT possono essere combinati per trasportare oggetti di dimensioni maggiori.\nSPMT permettono di ridurre in modo significativo i tempi di costruzione in loco, fornendo grandi costruzioni prefabbricate fuori sede."}
{"id": "5822360", "revid": "466539", "url": "https://it.wikipedia.org/wiki?curid=5822360", "title": "Pac\u00edfico Marcos", "text": "Fu Presidente dell'Associazione Medica Filippina sino alla sua nomina come primo direttore della Commissione Filippina per l'assistenza sanitaria (\"Philippine Medical Care Commission\" o PMCC) nel 1971, assieme a nove altri amministratori. Tale commissione fu creata per offrire assicurazione medica ai cittadini pi\u00f9 poveri del paese. Ricopr\u00ec la posizione per 14 anni, sino al 1986, e la sua dedizione alla professione gli valse il soprannome di \"Mr. Medicare\". Egli non entr\u00f2 mai in politica e scelse di non unirsi alla famiglia Marcos nell'esilio per le Hawaii dopo la rivoluzione del Rosario, preferendo rimanere nella sua provincia natia di Ilocos Norte sino alla morte.\nBiografia.\nPac\u00edfico Marcos nacque a Sarrat, nella provincia di Ilocos Norte, secondogenito dell'avvocato Mariano Marcos (Batac, 21 aprile 1897 \u2013 Bacnotan, 8 marzo 1945) e dell'insegnante Josefa Gustilio Edralin (Laoag, 15 febbraio 1893 \u2013 Manila, 4 maggio 1988). Pac\u00edfico aveva un fratello maggiore, Ferdinand (1917-1989), e due sorelle minori, Elizabeth (1921-1986) e Fortuna (1931-2018). Marcos aveva lontane ascendenze spagnole e cinesi. Entrambi i suoi genitori provenivano da note famiglie del luogo. Studi\u00f2 medicina all'Universit\u00e0 delle Filippine e divenne Presidente dell'Associazione Medica Filippina.\nNel 1971 fu nominato come primo direttore della Commissione Filippina per l'assistenza sanitaria, organo avente il compito di offrire assistenza alle classi pi\u00f9 povere. Ricopr\u00ec la posizione per oltre 14 anni. Attorno al 1975 una decina di pazienti dell'ospedale di Ann Arbor (Michigan) morirono di insufficienza respiratoria. Non si trattava di morte accidentale ma di omicidio: i pazienti erano stati avvelenati con Pavulon, un rilassante per muscoli. L'FBI decise di investigare e fece ricadere i sospetti su due infermiere filippine, Filipina Narciso (31 anni) e Leonora Perez (30 anni). Processate, nel luglio 1977 vennero trovate colpevoli di tre omicidi, ma il processo e il caso in generale \u00e8 stato messo in discussione: ci furono molte tensioni razziali. Tra i contestatori si contava anche Marcos, il quale defin\u00ec le condanne nei confronti delle infermiere filippine come una \"cattiva gestione della giustizia\". Processate nuovamente, le due vennero dichiarate innocenti. Il caso \u00e8 tuttora irrisolto.\nMarcos scelse di non entrare in politica e prefer\u00ec non immischiarsi particolarmente nell'amministrazione del fratello Ferdinand, che a partire dal 1983 and\u00f2 incontro ad un'insoddisfazione popolare sempre pi\u00f9 grande. In seguito alla rivoluzione del Rosario del febbraio 1986, egli decise di non partire con il fratello per le Hawaii e scelse di rimanere nelle Filippine. Dopo l'esilio forzato di Ferdinand, Pacifico afferm\u00f2 di non essere stato a conoscenza delle ricchezze del fratello. Nel 1988, in seguito alla morte di Josefa Edralin, si prese cura delle spoglie della madre assieme alla sorella Fortuna.\nSuo figlio Mariano II divenne anch'egli imprenditore e pi\u00f9 tardi membro del Sangguniang Panlalawigan."}
{"id": "5822361", "revid": "1543377", "url": "https://it.wikipedia.org/wiki?curid=5822361", "title": "Lynn Powis", "text": "Carriera.\nFratello minore di Geoff, anch'egli giocatore di hockey, Lynn gioc\u00f2 a livello giovanile per tre anni fino al termine della stagione 1969-1970 presso la University of Denver, formazione appartenente alla WCHA. Un anno prima era stato selezionato al sesto giro dai Montreal Canadiens in occasione dell'NHL Amateur Draft 1969.\nNel primo anno da professionista con l'organizzazione dei Canadiens Powis torn\u00f2 a giocare a Denver ma con i Denver Spurs nella Western Hockey League, mentre nella stagione 1971-72 vinse la Calder Cup con i Nova Scotia Voyageurs in American Hockey League. Ceduto agli Atlanta Flames l'anno successivo si trasfer\u00ec nella Central Hockey League vincendo questa volta l'Adams Cup con gli Omaha Knights.\nGrazie a una stagione positiva in CHL Powis riusc\u00ec a fare il proprio esordio in NHL nella stagione 1973-74 con i Chicago Blackhawks, mentre l'anno successivo dopo l'NHL Expansion Draft gioc\u00f2 per i neonati Kansas City Scouts. Al termine della stagione 1974-75 pass\u00f2 ai St. Louis Blues ma gioc\u00f2 per diversi mesi in AHL nel farm team dei Providence Reds.\nPowis concluse la stagione 1975-76 trasferendosi nella World Hockey Association presso i Calgary Cowboys. Dopo una stagione e mezza nel 1977 firm\u00f2 con gli Indianapolis Racers, ma a dicembre la franchigia si sciolse e perci\u00f2 fu costretto a cambiare squadra e ad andare ai Winnipeg Jets; al termine della stagione i Jets conquistarono l'Avco World Trophy.\nAl termine della propria carriera Powis decise di trasferirsi in Europa, prima per quattro stagioni nel campionato tedesco con le maglie di Duisburg e F\u00fcssen, infine nel campionato 1982-83 nella Serie A italiana con la maglia dell'Alleghe, l'ultima prima del suo ritiro."}
{"id": "5822362", "revid": "287204", "url": "https://it.wikipedia.org/wiki?curid=5822362", "title": "Pacifico Marcos", "text": ""}
{"id": "5822363", "revid": "287204", "url": "https://it.wikipedia.org/wiki?curid=5822363", "title": "Walter Hungerford, I barone Hungerford", "text": "La vita pubblica.\nWalter Hungerford, I barone Hungerford nacque nel 1378 da Thomas Hungerford (morto 3 dicembre 1398) e da Joan Hussey (morta 1\u00ba marzo 1412). La sua era una famiglia estremamente legata alla Casa di Lancaster, durante il regno di Riccardo II d'Inghilterra infatti suo padre era stato un membro della corte di Giovanni di Gand. Quando al trono sal\u00ec Enrico IV d'Inghilterra gli venne data una rendita annua di 40\u00a3 prese dalle entrate delle propriet\u00e0 di Margaret, duchessa di Norfolk e fu quindi creato cavaliere.\nNell'ottobre del 1400 and\u00f2 a rappresentare il Wiltshire in Parlamento quale Knight of the shire, venendo rieletto nel 1404, 1407 e 1413, nel 1409 fu chiamato a rappresentare anche la contea del Somerset. Al parlamento che si riun\u00ec nel gennaio 1414 egli ag\u00ec come \"speaker\" e fu l'ultima volta che sdette presso la Camera dei comuni.\nNello stesso anno divenne anche \"Sceriffo del Dorset\" e del Somerset, mentre nove anni prima aveva avuto la carica di \"Sceriffo del Wiltshire\".\nWalter era anche un militare di valore. Nel 1401 era andato in Francia a combattere e si raccontava che poco fuori Calais avesse avuto la meglio in un duello con il re di Francia. Voci a parte si distinse in giostre e tornei ricevendo gli adeguati compensi, in considerazione dei propri servizi dal 1403 gli furono dati 100\u00a3 annui, esigili dal castello e dalla cittadina di Marlborough di cui era sceriffo. Il 22 luglio 1414 fu mandato come ambasciatore a discutere un trattato con Sigismondo di Lussemburgo e fra quell'anno e quello dopo partecip\u00f2 al Concilio di Costanza.\nNell'autunno del 1415 torn\u00f2 in Francia con Enrico V d'Inghilterra dove combatt\u00e9 al suo fianco alla Battaglia di Azincourt, nel 1416 fu mandato a negoziare con il vescovo di Colonia, mentre l'anno dopo venne mandato ancora in Francia, sempre come ambasciatore.\nSempre in quell'anno fu creato Ammiraglio sotto il comando di Giovanni di Lancaster, zio del re, e nel 1418 partecip\u00f2 con Enrico all'Assedio di Rouen, in quel novembre fu creato intendente della corte del re e gli venne conferita la baronia di Hommett, in Normandia, prese parte ai trattati di pace del 1419 e il 3 maggio 1421 fu creato Cavaliere dell'Ordine della Giarrettiera.\nQuando in quell'anno Enrico V mor\u00ec lasciando il trono al figlio, piccolissimo, Enrico VI d'Inghilterra, Walter fu tra gli esecutori testamentari e fra i membri del consiglio di reggenza di Humphrey di Lancaster. Due anni dopo divenne intendente della corte del giovane re e nel parlamento che si riun\u00ec nel gennaio 1426 egli sedette alla Camera dei lord quale Barone Hungerford, titolo creato appositamente per lui in quello stesso mese. Walter sedette nella camera dei lord fino alla morte. In quell'anno divenne Lord gran tesoriere, una carica che mantenne fino al 1432, nel 1435 partecip\u00f2 alla Conferenza di Arras.\nWalter mor\u00ec il 9 agosto 1449 e venne sepolto presso la Cattedrale di Salisbury vicino alla moglie in una cappella da lui stesso edificata e che esiste ancora, anche se non nella stessa posizione.\nMatrimoni e figli.\nWalter si spos\u00f2 due volte. La prima con Catherine Peverell dalla quale ebbe:\nIn seconde nozze si rispos\u00f2 con Eleanor Berkeley (morta 1\u00ba agosto 1455). I due non ebbero figli."}
{"id": "5822368", "revid": "767487", "url": "https://it.wikipedia.org/wiki?curid=5822368", "title": "Fondo Mario Baratta", "text": ""}
{"id": "5822373", "revid": "64597", "url": "https://it.wikipedia.org/wiki?curid=5822373", "title": "Idrogramma", "text": "Un idrogramma \u00e8 un grafico che mostra le variazioni nel tempo di alcuni parametri idrologici come il livello dell'acqua, la portata minima o il carico dei sedimenti riferiti a un fiume, un ruscello, un torrente o un canale.\nViene tipicamente rappresentata la portata, il flusso o la quantit\u00e0 d'acqua in funzione del tempo (L3/T). Si possono avere idrogrammi riferiti a un singolo evento (come una tempesta o forte acquazzone) o idrogrammi annuali o di lungo periodo, che a loro volta si possono ulteriormente suddividere in idrogrammi perenni o intermittenti.\nUn idrogramma permette di osservare:\nNel linguaggio utilizzato, un mm di precipitazione significa che \u00e8 caduto un litro d'acqua per m2 di superficie (1L/m\u00b2).\nGli idrogrammi sono utili anche per confrontare i tempi di flusso e i picchi di portata massima per i vari bacini idrografici considerati."}
{"id": "5822401", "revid": "287204", "url": "https://it.wikipedia.org/wiki?curid=5822401", "title": "Trasposizione di Beckmann", "text": "La trasposizione di Beckmann, che prende il nome dal chimico tedesco Ernst Otto Beckmann (1853\u20131923), \u00e8 una reazione di riarrangiamento, in catalisi acida, di un'ossima a dare un'ammide. Le ammidi cicliche prendono il nome di lattami.\nQuesta reazione di esempio, che parte dal cicloesanone, passa per la formazione dell'ossima del cicloesanone come intermedio di reazione e porta alla formazione di un caprolattame, \u00e8 una delle pi\u00f9 importanti applicazioni della trasposizione di Beckmann, in quanto il caprolattame \u00e8 a materia prima per la produzione del Nylon.\nUna sintesi industriale del paracetamolo sviluppata da Hoechst\u2013Celanese coinvolge la conversione di un chetone a chetossima tramite idrossilammina.\nLa soluzione di Beckmann \u00e8 composta da acido acetico, acido cloridrico e anidride acetica, e fu molto usata per la catalisi della reazione. Altri acidi, come l'acido solforico o l'acido fosforico, possono essere usati. L'acido solforico \u00e8 il pi\u00f9 comunemente usato per la produzione industriale di lattami grazie alla produzione di solfato d'ammonio come sottoprodotto quando \u00e8 trattato con ammoniaca. Il solfato d'ammonio \u00e8 un comune fertilizzante agricolo in quanto fonte di composti azotati e solforati.\nMeccanismo della reazione.\nIl meccanismo di reazione della trasposizione di Beckmann si ritiene consista in una migrazione alchilica con l'espulsione di un gruppo idrossilico e la formazione di uno ione nitrilio seguita da idrolisi:\nIn uno studio, il meccanismo \u00e8 stabilito in silico tenendo conto della presenza di sostituenti e di molecole solventi. Il riarrangiamento dell'ossima dell'acetone nella soluzione di Beckmann coinvolge tre molecole di acido acetico e un protone (presente sotto forma di ione ossonio). Nello stato di transizione che porta allo ione imminio(complesso-\u03c3), il gruppo metilico migra sull'atomo di azoto con un meccanismo concertato e il gruppo ossidrilico viene espulso. L'atomo di ossigeno del gruppo ossidrilico \u00e8 stabilizzato da tre molecole di acido acetico. Nello step successivo il carbonio elettrofilo dello ione nitrilio viene attaccato dall'acqua e il protone \u00e8 ridonato all'acido acetico. Nello stato di transizione che porta all'acido N-metil acetammidico, l'ossigeno dell'acqua viene coordinato con 4 atomi. Nel terzo step, un meccanismo di isomerizzazione protona l'atomo di azoto ad ammide.\nLa stessa procedura con lo ione idronio e 6 molecole di acqua ha lo stesso risultato, ma, quando il sostituente che migra \u00e8 il gruppo fenilico nella reazione tra l'ossima dell'acetofenone con acido acetico protonato, il meccanismo favorisce la formazione di un complesso-\u03c0 intermedio di tre membri. Questo complesso-\u03c0 non \u00e8 ancora stato trovato nel H3O+(H2O)6.\nCon l'ossima del cicloesanone, la tensione d'anello porta ad un terzo meccanismo di reazione, che conduce direttamente al caprolattame protonato in un singolo step concertato senza la formazione intermedia di complessi \u03c3 o \u03c0.\nCatalizzatori.\nLa reazione di Beckmann \u00e8 nota per la possibilit\u00e0 di essere catalizzata dal cloruro cianurico, in co-catalisi di cloruro di zinco. Per esempio, il ciclododecanone pu\u00f2 essere convertito nel corrispondente lattame, un monomero per la produzione di Nylon - 12.\nIl meccanismo per questa reazione si basa su un ciclo di catalisi con il cloruro cianurico, che attiva il gruppo idrossilico tramite una sostituzione nucleofila aromatica. Il prodotto di reazione \u00e8 dislocato e riposto dal nuovo reagente attraverso il complesso intermedio di Meisenheimer.\nFrammentazione di Beckmann.\nQuando l'ossima reca un carbonio quaternario in posizione antiplanare rispetto al gruppo idrossilico accade una frammentazione che forma un nitrile:\nIl donatore di fluoro in questa reazione \u00e8 il dietilenamminosolfuro di trifluoro:\nReazione di Semmler\u2013Wolff.\nL'ossima del cicloesenone con acidi forma anilina in una reazione di deidrogenazione - aromatizzazione chiamata Reazione di Semmler\u2013Wolff or Aromatizzazione di Wolff"}
{"id": "5822403", "revid": "122533983", "url": "https://it.wikipedia.org/wiki?curid=5822403", "title": "Cane da assistenza per persone sorde", "text": "Il cane da assistenza per persone sorde \u00e8 un tipo di cane selezionato ed addestrato specificatamente per assistere i soggetti affetti da disturbi o difficolt\u00e0 nell'udito. Avverte il suo padrone della presenza di suoni importanti, come campanelli, rilevatori di fumo, il suono dei telefoni o delle sveglie. Inoltre, pu\u00f2 aiutare anche fuori casa, avvertendo suoni di sirene, di carrelli elevatori e di persone che pronunciano il nome del conduttore.\nAddestramento.\nI cani che possono diventare dei cani da assistenza vengono valutati in base al temperamento, alla reattivit\u00e0 verso un suono ed alla loro predisposizione nei confronti del lavoro. Superati i controlli iniziali, vengono addestrati ed esposti sia ai macchinari che dovranno affrontare con il pubblico, come ascensori e carrelli della spesa, sia a diversi tipi di persone. Soltanto dopo questo periodo di socializzazione, vengono addestrati a percepire gli avvisi sonori.\nAlcuni addestramenti durano solo tre mesi, altri arrivano anche ad un anno. Generalmente, gli addestramenti insegnano ai cani a riconoscere un suono particolare, il quale li porter\u00e0 ad avvisare fisicamente il padrone oppure a guidarlo alla fonte. Imparano anche a riconoscere i suoni pericolosi ed a condurre il padrone lontano da questi, come nel caso degli allarmi antincendio.\nCome \u00e8 stato dichiarato e descritto sopra, mentre molti cani da assistenza vengono preparati professionalmente, \u00e8 importante sottolineare che vi sono anche persone non udenti che intraprendono la sfida di addestrare i propri cani guida da soli.\nAccessibilit\u00e0.\nNegli Stati Uniti, il terzo comma della legge Americani con disabilit\u00e0 del 1990 permette ai cani da assistenza l'accesso ai principali luoghi pubblici, purch\u00e9 siano cani guida e di accompagnamento alle persone con disabilit\u00e0. Il Fair Housing Act permette a tutti i cani guida e a tutti i cani da assistenza di vivere in complessi residenziali che non hanno ancora le politiche necessarie. Il Dipartimento Americano per lo Sviluppo Urbano e per le Pari Opportunit\u00e0 indaga sulle smentite pubbliche riguardanti richieste di sistemazioni ragionevoli che accettino gli animali da assistenza. Alcune leggi statali forniscono anche protezione e linee guida aggiuntive, quali sanzioni economiche o penali per chiunque neghi l'accesso alle squadre dei cani da assistenza.\nI cani guida indossano un guinzaglio ed un collare arancioni per essere identificati. Alcuni possono anche indossare un mantello o una giacca, che possono essere o meno arancioni. Per inciso, negli USA non \u00e8 richiesto dalla legge che il cane guida indossi dei distintivi, come collari o un qualsiasi altro elemento di identificazione.\nNel Regno Unito, i cani guida indossano cappottini distintivi bordeaux con il logo dell'Associazione (Hearing Dogs for Deaf People) che li addestra e fornisce i fondi necessari.\nIn Australia, i cani guida per le persone non udenti sono addestrati dall'Associazione \"Lions Club International of Australia\". Indossano un collare con un guinzaglio arancione luminoso e vengono loro rilasciati dei documenti d'identit\u00e0. La legge permette loro l'accesso ai luoghi pubblici insieme ai propri padroni.\nI cani da assistenza selezionati per le persone non udenti sono Labrador, Golden retriever, pastore tedesco, Doberman pinscher, Rottweiler e Collie."}
{"id": "5822404", "revid": "770813", "url": "https://it.wikipedia.org/wiki?curid=5822404", "title": "Force A\u00e9rienne Centrafricaine", "text": "La Force A\u00e9rienne Centrafricaine, internazionalmente nota come Central African Republic Air Force, \u00e8 l'aeronautica militare della Repubblica Centrafricana, componente aerea e una delle due forze armate che compongono le Forces arm\u00e9es centrafricaines. La mancanza di fondi ha quasi reso inutilizzabile l'aeronautica fatta eccezione di un Eurocopter AS-350 \u00c9cureuil dalla forza aerea Francese utilizzato principalmente per pattugliare regolarmente le zone del paese. Il precedente presidente, Fran\u00e7ois Boziz\u00e9 avrebbe utilizzato i fondi provenienti dalla concessione mineraria in Bakouma per acquistare due vecchi elicotteri Mil Mi-8 dall'Ucraina e un Lockheed C-130 Hercules, costruito negli anni cinquanta, dagli Stati Uniti d'America.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"L'aviazione Centrafricana, ha un organico che comprende prevalentemente aerei da trasporto leggeri ed elicotteri, l'operativit\u00e0 di molti dei quali non \u00e8 certa.\""}
{"id": "5822405", "revid": "339392", "url": "https://it.wikipedia.org/wiki?curid=5822405", "title": "Museo Picasso M\u00e1laga", "text": ""}
{"id": "5822407", "revid": "339392", "url": "https://it.wikipedia.org/wiki?curid=5822407", "title": "Mus\u00e9e Picasso", "text": ""}
{"id": "5822409", "revid": "122912912", "url": "https://it.wikipedia.org/wiki?curid=5822409", "title": "Aprilia Amico", "text": "L'Aprilia Amico \u00e8 stato un modello di scooter, prodotto dalla casa motociclistica italiana Aprilia.\nStoria.\nDisponibile nella sola cilindrata 50 cc, \u00e8 stato il primo scooter con carrozzeria in plastica della casa di Noale presentato per la prima volta al pubblico nel settembre del 1990 e messo in produzione alla fine dello stesso anno. \u00c8 rimasto in commercio fino al 2000 subendo leggere evoluzioni stilistiche. Ottenne un enorme successo tanto che nei primi due anni di produzione la casa raddoppi\u00f2 la vendite complessive.\nIl motore, prodotto dalla Bolognese Minarelli, era un monocilindrico a ciclo otto due tempi di 49 cc, raffreddato ad aria."}
{"id": "5822412", "revid": "282570", "url": "https://it.wikipedia.org/wiki?curid=5822412", "title": "Mus\u00e9e Rodin", "text": ""}
{"id": "5822419", "revid": "124544228", "url": "https://it.wikipedia.org/wiki?curid=5822419", "title": "Antonio de la Torre (attore)", "text": "Biografia.\nLaureato in giornalismo, inizia a lavorare come giornalista sportivo anche se la sua ambizione era quella di diventare attore. Finalmente nel 1994 ottiene il suo primo ruolo cinematografico nel film \"I peggiori anni della nostra vita\" al quale seguono alcuni lavori in televisione. Il grande successo arriva nel 2006 quando partecipa ai film \"Azuloscurocasinegro\", grazie al quale viene premiato con il primo Premio Goya, e \"Volver - Tornare\", diretto da Pedro Almod\u00f3var. Una seconda nomination al Premio Goya arriva nel 2010 grazie al film \"Ballata dell'odio e dell'amore\" diretto da \u00c1lex de la Iglesia per il quale aveva lavorato in numerosi film."}
{"id": "5822423", "revid": "1494169", "url": "https://it.wikipedia.org/wiki?curid=5822423", "title": "Antonio de la Torre", "text": ""}
{"id": "5822426", "revid": "31886", "url": "https://it.wikipedia.org/wiki?curid=5822426", "title": "Zhenyuanlong", "text": "Zhenyuanlong (il cui nome significa \"drago di Zhenyuan\", dal cinese Pinyin \u9f99/l\u00f3ng \"drago\") \u00e8 un genere estinto di dinosauro teropode dromaeosauride vissuto nel Cretaceo inferiore circa 125 milioni di anni fa, nella Formazione Yixian, nell'odierna Liaoning, in Cina. L'unica specie ascritta a questo genere \u00e8 \"Z. suni\". La caratteristica eccezionale di questo ritrovamento \u00e8 l'eccezionale stato di conservazione del fossile che presenta ancora distinte tracce di piume, tra cui le penne delle ampie ali e della coda. Una caratteristica eccezionale di questo animale sono le penne delle ali e della coda molto ben sviluppate, che sebbene non potessero permettere all'animale un vero e proprio volo erano incredibilmente simili a quelle degli uccelli moderni, sollevando un intenso dibattito su quale fosse la loro vera funzione.\nDescrizione.\nLo \"Zhenyuanlong\" era un dromaeosauride di medie dimensioni, paragonabile in lunghezza al contemporaneo \"Tianyuraptor\". L'unico fossile ritrovato rappresenta una scheletro quasi completo, a cui manca solo met\u00e0 della coda, misurando perci\u00f2 122,6 cm (4.02 ft) di lunghezza. Tuttavia, sulla base del materiale fossile del simile \"Tianyuraptor\", \u00e8 stato stimato che l'animale completo e adulto doveva misurare circa 1,65 metri (5,41 ft). Se si contano anche la lunghezza delle penne della coda l'animale arrivava ad una lunghezza complessiva di 2 metri (6,6 piedi). Il fossile ritrovato appartiene ad un individuo subadulto, come dimostra la scarsa fusione delle arcate neurali presente, invece, nell'osso sacro.\nL'anatomia dell'animale non era dissimile da quella degli altri dromeosauridi della stessa formazione, in particolare risulta essere molto simile al contemporaneo \"Tianyuraptor\". Il cranio, ben conservato, \u00e8 molto simile nella forma a quello dei coevi \"Tianyuraptor\" e \"Sinornithosaurus\". L'osso sacro comprendeva ben sei vertebre, quattro delle quali erano fuse tra di loro e la sua coda era irrigidita da barre ossee che la tenevano dritta e rigida, tratto tipico di tutti i dromeosauridi, sebbene le vertebre caudali del \"Zhenyuanlong\" fossero pi\u00f9 lunghe di quelle della maggior parte dei suoi parenti. La cintura scapolare era fusa ma non vi \u00e8 traccia di una piastra sternale fusa. Le proporzioni tra gambe e corpo dell'animale, sono simili a quelle degli altri dromaesauridi di Liaoning, con la tibiotarso pi\u00f9 lunga del femore in un rapporto di circa 1,30. Questo rapporto \u00e8 tipico dei dromeosauridi della Formazione Liaoning, ma per questo si differenzia dalla maggior parte degli altri dinosauri di questo gruppo.\nLo \"Zhenyuanlong\" aveva braccia piuttosto corte e un rapporto inferiore tra la lunghezza del braccio e quella della gamba, rispetto a qualsiasi altro dromaeosauride noto, ad eccezione del primitivo \"Mahakala\" e del gigantesco \"Austroraptor\". Le sue braccia, inoltre, presentano tratti insoliti e sconosciuti per i dinosauri del suo gruppo. Il radio dello \"Zhenyuanlong\" \u00e8 il pi\u00f9 sottile di qualsiasi altro dinosauro carnivoro, paragonabile solo a una manciata di basali coelurosauri e alvarezsauridi, che avevano braccia e mani estremamente ridotte. Lo \"Zhenyuanlong\" \u00e8, inoltre, l'unico dromaeosauride della Formazione Liaoning, ad avere il secondo metacarpo pi\u00f9 corto della lunghezza del primo metacarpo e del primo dito della mano messi assieme.\nPiumaggio.\nL'olotipo fossile di \"Zhenyuanlong\" conserva ancora delle vivide impronte di tegumento in diverse parti del corpo, che comprendono un rivestimento di semplici piume filiformi su gran parte del corpo e grandi penne remiganti sulle braccia e sulla coda, che davano all'animale in vita un aspetto tipico di un uccello. Tracce di piume filamentose sono state ritrovate in poche regioni dell'animale tra cui sulla parte posteriore e anteriore del collo. Al contrario delle lunghe penne remiganti, queste penne filamentose sono mal conservate, e costituite da semplici filamenti lunghi meno di un millimetro di spessore e lunghe fino a 30 millimetri. Queste piume erano molto semplici e non presentavano pi\u00f9 filamenti complessi connessi a una paletta centrale.\nNonostante le sue relativamente corte braccia, le penne che costituivano le ali di questo animale erano piuttosto lunghe, pi\u00f9 del doppio della lunghezza dell'omero. Le ali erano ampie, con una superficie totale di circa un metro quadrato ciascuna, sebbene la loro forma non sia del tutto precisa a causa della distorsione tafonomica. L'ala destra dell'esemplare rinvenuto mostra una complessa sovrapposizione tra le penne primarie (che sia attaccavano alla mano), le penne secondarie (che si attaccavano all'avambraccio) e le penne copritrici (che coprivano entrambi i tipi). La disposizione delle penne delle ali dell'animale era piuttosto simile a quella riscontrata in altri teropodi piumati come il \"Microraptor\", il \"Changyuraptor\", l'\"Anchiornis\", l'\"Eosinopteryx\" e il primitivo \"Archaeopteryx\", tuttavia le penne copritrici erano molto pi\u00f9 simili a qelle degli uccelli moderni. Quest'ultimi sono conservate in una fila di 30 piume di piccole dimensioni, attaccate perpendicolarmente all'ulna e al terzo metacarpale dell'animale. Le copritrici di paravidi pi\u00f9 primitivi come l'\"Archaeopteryx\" erano invece pi\u00f9 lunghe e coprivano buona parte dell'ala.\nL'ala destra, la meglio conservata, mostra che le penne primarie erano molto pi\u00f9 lunghe rispetto a quelle secondarie. Gli autori hanno stimato circa 10 penne primarie e 20 penne secondarie, tutte di forma asimmetrica, come negli uccelli moderni. Nel complesso, la struttura delle ali del \"Zhenyuanlong\" era pi\u00f9 simile a quella del \"Microraptor\", anche se il primo \u00e8 privo di qualsiasi segno di alula che invece si pensa fosse presente in \"Microraptor\". \nLunghe piume erano presenti anche per tutta la lunghezza della coda, e sono conservate come una serie di lunghe proiezioni a palette ad un angolo di 45 gradi, che si proiettano direttamente dalle vertebre della coda. Tuttavia la fossilizzazione rende assai difficile capirne la simmetria, anche se la forma, l'angolazione e la disposizione sono assai simili alle piume della coda di altri dinosauri piumati come \"Sinornithosaurus\", \"Jinfengopteryx\", \"Anchiornis\", \"Eosinopteryx\" e \"Archaeopteryx\". Tuttavia ci\u00f2 che differenzia la coda dello \"Zhenyuanlong\" da quella del \"Microraptor\" e del \"Changyuraptor\", \u00e8 l'assenza di un ventaglio di piume alla fine della coda, che essendo mancante in \"Zhenyuanlong\" non permette agli scienziati di stabilire se questa struttura fosse presente o meno.\nData la stretta affinit\u00e0 di \"Zhenyuanlong\" con \"Microraptor\", \"Changyuraptor\" e \"Sinornithosaurus\", i paleontologi sono rimasti stupiti nel constatare l'assenza di piume sugli arti posteriori. Infatti i membri sopracitati sono noti per avere lunghe piume, anche primarie sulle gambe. Il fatto tali strutture in \"Zhenyuanlong\" siano assenti potrebbe indicare un'altra caratteristica anatomica unica di questo animale tra i suoi parenti. Tuttavia, ci\u00f2 non vuol dire per forza che l'animale ne fosse privo ma che forse non si sono conservate.\nClassificazione.\n\"Zhenyuanlong\" fa parte della famiglia dei dromaeosauridae. Gli autori della scoperta lo classificano come appartenente allo stesso gruppo degli altri cinque dromaeosauridi di Liaoning (\"Changyuraptor\", \"Graciliraptor\", \"Microraptor\", \"Sinornithosaurus\" e \"Tianyuraptor\").\nDi seguito un cladogramma pubblicato nel 2015 da Lu &amp; Brusatte.\nGli autori della classificazione di \"Zhenyuanlong\", hanno affermato che quest'ultimo non formava per forza un nuovo gruppo o un \"clade\" con \"Tianyuraptor\", pur condividendo in modo univoco alcuni tratti distintivi come le braccia corte, ne formava un clade univoco con gli altri dromaeosauridi dell Formazione Liaoning. Gli autori hanno perci\u00f2 preferito classificarlo come un eudromaeosauride generico, che a sua volta comprende i dromaeosaurinae della laurasia e la sottofamiglia dei velociraptorinae. L'incertezza nella classificazione di \"Zhenyuanlong\" \u00e8 il risultato di omoplasia indotta dalla introduzione del nuovo genere. Ci\u00f2 significa che Zhenyuanlong possiede una \"miscuglio\" di caratteri comune con un numero di dromaeosauridi diversi tra loro. Ad esempio, \"Zhenyuanlong\" condivide la sua breve morfologia delle braccia con \"Tianyuraptor\", ma possiede anche caratteristiche da dromaeosauride, diverse da \"Tianyuraptor\".\nStoria della scoperta.\nL'unico campione fossile di \"Zhenyuanlong\" fu ritrovato da un contadino locale vicino Sihedang, a Jianchang, nella Provincia di Liaoning per poi essere trasferito e studiato al Museo Paleontologico di Jinzhou da Zhenyuan Sun, un rappresentante del museo. Il fossile non fu ulteriormente preparato per gli studi di Zhang Y.-Q. Nel 2015, la specie fu descritta ufficialmente e nominata come \"Zhenyuanlong suni\" dai paleontologi L\u00fc Junchang della Accademia Cinese delle Scienze Geologiche di Pechino e Stephen Brusatte dell'Universit\u00e0 di Edimburgo nel Regno Unito. Il nome generico combina il nome Zhenyuan, nome del suo primo studioso e la parola cinese Pinyin \u9f99/l\u00f3ng ossia \"drago\". Il nome specifico, invece, \u00e8 un riferimento al cognome di Zhenyuan Sun. Lo \"Zhenyuanlong\" \u00e8 stato uno dei diciotto nuovi generi di dinosauro, descritti nel 2015, la cui descrizione \u00e8 stata pubblicata in accesso libero su riviste e siti web.\nL'olotipo, JPM-0008 , \u00e8 stato trovato nella localit\u00e0 di Sihedang, nella Contea di Jianchang, all'interno della Formazione Yixian, nel nord-est della Cina, formazione geologica risalente all'Aptiano, nel Cretaceo inferiore, circa 125-113 milioni di anni fa. L'esemplare ritrovato \u00e8 un esemplare sub-adulto, dallo scheletro pressoch\u00e9 completo e articolato, mancante solo della parte finale della coda. Il cranio \u00e8 ben conservato e comprendente la mascella inferiore, cos\u00ec come le varie piume che adornavano il corpo dell'animale. Il fossile \u00e8 compresso sulla sua lastra di pietra, tuttavia la controlastra \u00e8 assente.\nPaleobiologia.\nCon la sua copertura di piume che gli facevano raggiungere una lunghezza di 2 metri complessivi, lo \"Zhenyuanlong\" in vita sarebbe indistinguibile da un uccello moderno, ed \u00e8 stato paragonato dagli stessi autori come uno strano miscuglio tra un tacchino e un em\u00f9, con le ali di un'aquila o di un avvoltoio. Le sue dimensioni era poco pi\u00f9 grandi di quelle di un moderno condor, ma sarebbe stato almeno due volte pi\u00f9 pesante, con un peso complessivo di circa 20 chilogrammi (44 libbre). Nonostante le ali avessero un aspetto simile a quelle dei moderni uccelli, si pensa che a causa delle loro ridotte dimensioni e al peso dell'animale, non permettessero a quest'ultimo di \"volare o planare o fare qualsiasi cosa in aria\".\nLo \"Zhenyuanlong\" \u00e8 considerato dai suoi autori come un \"animale raro e aberrante\", rispetto agli altri dromaeosauridi di Liaoning, a causa delle eccessive dimensioni del corpo e delle sue braccia relativamente corte. Questo animale \u00e8 la prima prova fossile di piume in dromaeosaride, ed \u00e8 attualmente il dinosauro non-aviario pi\u00f9 grande conosciuto che presenti ali complesse. Anche se la maggior parte degli autori affermano che l'animale \u00e8 probabilmente troppo grande per volare, hanno anche sottolineare l'importanza della modellazione biomeccanica delle ali prima di trarre conclusioni specifiche sulla funzione aerodinamica (o mancanza) in \"Zhenyuanlong\".\nTuttavia, ci\u00f2 solleva parecchi dubbi su come l'animale utilizzasse le sue grandi ali complesse. Una possibile teoria \u00e8 che lo \"Zhenyuanlong\", discenda da animali in grado di volare ed abbia ereditato i tratti di un animale volatore pur non praticando il volo vero e proprio per inerzia o per sconosciute ragioni adattative. Tra le altre teorie proposte c'\u00e8 l'uso di queste complesse ali al solo uso come segni di visualizzazione e intimidazione, per far sembrare l'animale pi\u00f9 grande e minaccioso e per attrarre le compagne, per riscaldare le uova durante la cova o anche solo per una lieve e breve planata tra gli alberi. Per alcuni l'animale si sarebbe aiutato a spiccare il volo con rapidi movimenti delle braccia e dandosi la spinta con le zampe posteriori. In accordo con gli autori e altri paleontologi, l'ipotesi pi\u00f9 probabile \u00e8 quella dell'esclusivo uso a fine riproduttivo, con la funzionalit\u00e0 delle penne a segnali di visualizzazione e intimidazione, per far sembrare l'animale pi\u00f9 grande e minaccioso e per attrarre le compagne, proprio come fanno oggi i moderni pavoni.\nIndipendentemente da quale fosse la reale funzione delle ali dello \"Zhenyuanlong\", la sua scoperta ha fornito un nuovo scorcio della biodiversit\u00e0 della Formazione Liaoning e sull'anatomia dei dromaeosauridi. Tuttavia, alcuni autori sostengono che queste caratteristiche cos\u00ec insolite, possano essere un adattamento ad una specifica nicchia ecologica: infatti, i domaeosauridi di Liaoning, sono distribuite in due formazioni (Yixian e Jiufotang) e, pertanto, non erano tutti coevi. Per questo si pensa che lo \"Zhenyuanlong\", con le sue modeste dimensioni e le braccia corte occupasse una determinata nicchia ecologica in un habitat saturo di dromaeosauridi volanti o planatori e uccelli."}
{"id": "5822437", "revid": "71433", "url": "https://it.wikipedia.org/wiki?curid=5822437", "title": "Fiore del deserto", "text": ""}
{"id": "5822439", "revid": "1458600", "url": "https://it.wikipedia.org/wiki?curid=5822439", "title": "Stop al panico", "text": "Stop al panico, conosciuto anche come Stop al panico! e sottotitolato \"(Concluso un business se ne avvia un altro...)\", \u00e8 un singolo del gruppo musicale rap italiano Isola Posse All Stars, pubblicato nel febbraio 1991.\nLa canzone.\nIl singolo \u00e8 il frutto della campagna \"Stop al panico\", iniziativa ideata dal centro sociale bolognese Isola nel Kantiere, che in quel periodo, assieme ad altri centri sociali nei dintorni, venne sgomberato in seguito alla Strage del Pilastro in cui morirono tre carabinieri per mano della banda della Uno bianca.\nIl tema della canzone \"Stop al panico\" \u00e8 proprio lo sgombero dei centri sociali ed \u00e8 una critica al sistema e alle forze dell'ordine. La canzone \u00e8 rappata rispettivamente da Treble MC, Speaker Dee Mo', Deda MC e Gopher D.\nLa tematica della canzone \"Stop war\", invece, \u00e8 incentrata sulla minaccia dei terrorismo islamico e incolpa il governo americano di essere colluso con i terroristi stessi e di finanziarli, mentre, manipolando l'informazione, coprono i loro traffici. La canzone \u00e8 rappata rispettivamente da Deda, Gopher, Dee Mo e Treble.\nIl disco \u00e8 curato dal team di produzione \"Tubi Forti\", composto da Frank Nemola, Gaudi e Ricky Rinaldi Ohm Guru.\nVideoclip.\nPer la promozione della canzone \"Stop al panico\" \u00e8 stato girato un videoclip, autoprodotto dal \"Collettivo Immagine Azione\", che mostra inizialmente il gruppo in studio di registrazione, immagini di notiziari televisivi che parlano degli sgomberi in atto in quel periodo, e successivamente il gruppo in varie ambientazioni nella citt\u00e0 di Bologna e le manifestazioni in citt\u00e0 contro la chiusura dei centri sociali.\nTracce.\nMusiche di Visani/Argenteri\nFormazione.\nIsola Posse All Stars\nAltri"}
{"id": "5822445", "revid": "767487", "url": "https://it.wikipedia.org/wiki?curid=5822445", "title": "Unione Sportiva Siracusa 2010-2011", "text": "Questa pagina raccoglie le informazioni riguardanti l'Unione Sportiva Siracusa nelle competizioni ufficiali della stagione 2010-2011."}
{"id": "5822449", "revid": "76963", "url": "https://it.wikipedia.org/wiki?curid=5822449", "title": "Daniel Gim\u00e9nez Cacho", "text": ""}
{"id": "5822457", "revid": "76963", "url": "https://it.wikipedia.org/wiki?curid=5822457", "title": "Inma Cuesta", "text": ""}
{"id": "5822458", "revid": "228587", "url": "https://it.wikipedia.org/wiki?curid=5822458", "title": "Alfredo Biagini", "text": "Biografia.\nAlfredo Biagini \u00e8 conosciuto in particolar modo per le sue opere \"animalier.\" Negli ultimi anni della vita vinse il concorso per la decorazione della porta bronzea della Basilica di San Pietro in Vaticano che, per la morte prematura, non ha potuto eseguire.\nNato da una famiglia di orafi, nel 1905 si iscrisse all'Accademia di belle arti di Roma frequentando i corsi di architettura e scultura, che abbandon\u00f2 nel 1909 per recarsi a Parigi, dove segu\u00ec corsi di anatomia; negli anni successivi fece la spola fra le due citt\u00e0, fermandosi per lunghi periodi in Francia.\nNel 1912 partecip\u00f2, a Roma, al II concorso nazionale per il pensionato artistico di decorazione, indetto dal ministero della Pubblica Istruzione con due bassorilievi in gesso ispirati al tema delle \"feste primaverili\", di stile classicheggiante vicino alle opere di Giovanni Prini, che vennero premiati. \nPeriodo di Villa Strohl-Fern.\nDurante il primo conflitto mondiale si stabil\u00ec a villa Strohl-Fern a Roma dove da tempo lavoravano artisti di gusto secessionista; da questi Biagini acquis\u00ec un'essenzialit\u00e0 costruttiva nelle figure, derivatagli anche dagli interrotti studi di architettura, e una attenzione alla linea decorativa che caratterizz\u00f2 tutta la produzione successiva. Nel 1915 espose ad una mostra collettiva a villa Strohl-Fern una scultura raffigurante una \"Fanciulla dormiente\", che attir\u00f2 l'interesse della critica, e una serie di piccole figure di animali esotici a decorazione delle sale per l'esposizione dei progetti architettonici. \nPer lungo tempo si dedic\u00f2 al tema \"animalier\", raffigurando soprattutto felini e quadrumani che interpretava, al di l\u00e0 dell'obiettivit\u00e0 naturalistica dei soggetti, con caratterizzazioni fisionomiche e mimiche: elementi derivatigli dallo studio della anatomia comparata e dagli studi dal vero nei giardini zoologici.\nSempre a villa Strohl-Fern espose nel 1916 la notissima scultura in marmo venato l'Amadriade, poi riproposta in numerose versioni in ceramica e altri materiali. La fama di Biagini quale animalista si consolid\u00f2 nel giugno 1918 alla mostra nella Casina del Pincio, organizzata da Marcello Piacentini, in cui rappresentava, insieme ad Attilio Selva, la \"nuova scultura romana\".\nIl sodalizio con Piacentini risale al 1915 in occasione dei lavori di decorazione dei cinema teatro Corso in piazza di S. Lorenzo in Lucina a Roma, terminati nel 1917. All'interno dell'architettura di Piacentini, che sollevava non poche polemiche, Biagini in collaborazione con Arturo Dazzi, realizz\u00f2 dei bassorilievi in stucco con temi tratti dalla mitologia classica (Ninfe, Pan) resi attraverso uno stile dichiaratamente secessionista. \nNella sua attivit\u00e0 decorativa affront\u00f2 imprese anche pi\u00f9 impegnative; sono di questi anni due gruppi in marmo, nei quali la simbologia di matrice secessionista \u00e8 ancora molto evidente: il gruppo di Zara custodita da quattro leoni per il Vittoriano dei Sacconi e il monumentale gruppo equestre La coppa, posto all'ingresso dell'ippodromo delle Capannelle a Roma.\nNei medesimi anni Biagini si dedic\u00f2 alla riscoperta della scultura ritrattistica tardo-rinascimentale e manierista, ma modificata da reminiscenze floreali come nella Testa di bambina del 1918. \nGli anni trenta.\nNel terzo decennio esegu\u00ed numerose opere di toreutica con rami sbalzati di gusto dichiaratamente D\u00e9co, in sintonia con realizzazioni coeve di Renato Brozzi e Attilio Selva, alcuni dei quali vennero esposti alla Fiorentina primaverile (1922) insieme a quattro bronzi, alcune opere in gesso e a disegni. \nIl suo successo anche nel campo della ceramica \u00e8 attestato dalla partecipazione alla Mostra internazionale d'arte a Ginevra del 1920-21 (sezione italiana). Con C. E. Oppo e Gino Severini fu nel comitato organizzativo per la XIV Biennale di Venezia (1924), mentre nel 1926 si dedic\u00f2 alla produzione di disegni per la rivista \"900\" di Massimo Bontempelli. Nel 1927 Marcello Piacentini lo chiam\u00f2 alla realizzazione dell'apparato plastico del cinema-bar-ristorante Quirinetta, in cui rivisitava con modi e iconografie etruscoromane gli amati temi degli animali esotici e del mito classico impiegando vari materiali: terracotta, bronzo, argento, stucco e mosaici (dell'intera decorazione non resta traccia).\nLa partecipazione a mostre nazionali e internazionali caratterizz\u00f2 l'attivit\u00e0 dell'artista in questi anni: fu presente alle Biennali veneziane del 1924 (XIV), 1926 (XV), 1928 (XVI), 1930 (XVII) 1932 (XVIII) e alle Quadriennali romane; nel 1926 espose alla I Mostra di \"Novecento\" a Milano, palazzo della Permanente, nel 1928 present\u00f2 al \"Salon d'autonine\" a Parigi una \"Scimmia\" in marmo. Con l'opera \"Giuditta\" vinse il primo premio all'Esposizione internazionale di Barcellona del 1928, mentre nel 1929 al \"Salon des Tuileries\" a Parigi present\u00f2 alcune sculture animalistiche. Nel 1928 l'artista esegu\u00ec bassorilievi in terracotta, raffiguranti \"Allegoria della giustizia\", \"Giudizio di Paride\" e \"Male\", da porre nel Palazzo di giustizia di Messina di Marcello Piacentini, accanto a un gigantesco bronzo di Arturo Dazzi.\nGli anni 1930-1931 lo videro attivo su due fronti: la monumentale Via Crucis nella chiesa di Cristo Re a Roma, progettata da Piacentini e in cui lavorarono anche Achille Funi e Arturo Martini (1933), e la decorazione a stucco del cinema teatro Barberini nella quale conferm\u00f2 il suo ruolo di inventivo decoratore pur nella rievocazione della plastica di gusto classico (la \"Faunessa\", la \"Bagnante\" e \"Venere\"; anche questo ciclo \u00e8 perduto).\nContemporaneamente realizzava per l'Hotel Ambasciatori di via Veneto, dove lavorava anche il pittore Guido Cadorin, degli sbalzi in rame che, per il riferimento all'esotismo e agli andamenti parossistici di alcuni passi di danza, si legano a un momentaneo ma significativo rapporto con il D\u00e9co.\nNel 1931, al concorso internazionale per le porte bronzee del duomo di Orvieto, present\u00f2 alcune formelle in linea con le posizioni di Arturo Martini per l'accentuato arcaismo. Nel 1935 partecip\u00f2, con un grande bronzo raffigurante una \"Giovane donna sdraiata\", all'Esposizione d'arte italiana a Parigi. Negli anni 1936-1939 ricevette commissioni per grandi cicli plastici di tendenza celebrativa: prima a Milano, con altri cinquanta artisti, per il gigantesco apparato decorativo del Palazzo di giustizia di Marcello Piacentini, poi nel 1939-1940, a Roma, dove realizzava per la fronte del palazzo dell'Istituto nazionale fascista di previdenza sociale (eretto da Vittorio Ballio Morpurgo, nel 1938) un fregio ad altorilievo lungo 41 metri, alto 1,40, costituito da trentasei figure, suddivise in ventidue metope. Queste, ispirate al tema delle \"Georgiche\" e alla simbologia del lavoro, ripropongono modelli classici e rinascimentali, con costanti riferimenti ad Arturo Martini. \nNegli stessi anni, divenne amico di Giorgio De Chirico, con il quale espose nel 1945 alla galleria San Silvestro; mentre fra il 1945 e il 1951 esegu\u00ec in bronzo le stazioni V, VI e VII della \"Via Crucis\", nella chiesa di S. Eugenio a Roma.\nL'arte religiosa e l'amicizia con De Chirico.\nNegli ultimi anni della vita Alfredo Biagini si dedic\u00f2 all'arte religiosa, con l'esecuzione delle statue di San Girolamo e San Giovanni e con alcuni fregi plastici per la chiesa del Ges\u00f9 a Roma e la partecipazione al concorso per la porta bronzea della basilica di S. Pietro in Vaticano che vinse insieme a Giacomo Manz\u00f9. Biagini non vide realizzata l'opera, poich\u00e9 mor\u00ec a Roma il 14 luglio 1952.\nAi Musei Vaticani, nella Collezione d'arte religiosa moderna si conserva il \"Bozzetto per la porte di San Pietro\", bronzo del 1949.\nNel 1954 l'amico Giorgio De Chirico organizz\u00f2 la sua prima mostra retrospettiva, presentando anche opere della moglie Wanda Biagini Coen, pittrice. \nAlla VII Quadriennale romana (1955-1956) furono presentate tre sue opere: \"Pantera nera\", in bronzo; \"La luna\", in pietra; \"Cercopiteco\", in bronzo."}
{"id": "5822461", "revid": "71433", "url": "https://it.wikipedia.org/wiki?curid=5822461", "title": "El desconocido", "text": ""}
{"id": "5822476", "revid": "83531", "url": "https://it.wikipedia.org/wiki?curid=5822476", "title": "Societ\u00e0 Sportiva Virtus Lanciano 1924 2010-2011", "text": "Questa pagina raccoglie le informazioni riguardanti la Societ\u00e0 Sportiva Virtus Lanciano 1924 nelle competizioni ufficiali della stagione 2009-2010."}
{"id": "5822481", "revid": "392623", "url": "https://it.wikipedia.org/wiki?curid=5822481", "title": "Comandante d'armata di 2\u00ba rango", "text": "Comandante d'armata di 2\u00ba rango (, abbreviato in Komandarm di 2\u00b0 rango) \u00e8 stato un grado militare dell'Armata Rossa, istituito nel 1935 per designare il comandante di una armata. Il grado venne abolito nel 1940, quando con la reintroduzione dei gradi nelle forze armate sovietiche venne sostituito dal grado di colonnello generale.\nIl grado era equivalente al Commissario dell'esercito di 2\u00ba rango (russo: \u0430\u0440\u043c\u0435\u0439\u0441\u043a\u0438\u0439 \u043a\u043e\u043c\u0438\u0441\u0441\u0430\u0440 2-\u043e\u0433\u043e \u0440\u0430\u043d\u0433\u0430; traslitterato: armejskij komissar 2-ogo ranga) carica politica di tutti i settori militari, all'Ufficiale di bandiera della flotta di 2\u00ba rango (russo: \u0444\u043b\u0430\u0433\u043c\u0430\u043d \u0444\u043b\u043e\u0442\u0430 2-\u043e\u0433\u043e \u0440\u0430\u043d\u0433\u0430; traslitterato: flagman flota 2-ogo ranga) della Marina Sovietica o al Commissario per la sicurezza dello stato di 2\u00b0 rango (ru: \u043a\u043e\u043c\u0438\u0441\u0441\u0430\u0440 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0439 \u0431\u0435\u0437\u043e\u043f\u0430\u0441\u043d\u043e\u0441\u0442\u0438 2-\u043e\u0433\u043e \u0440\u0430\u043d\u0433\u0430; traslitterato: komissar gosydarstvennoj bezopasnosti 2-ogo ranga).\nStoria.\nIl grado venne introdotto dal Comitato esecutivo centrale dell'Unione Sovietica e dal Consiglio dei commissari del popolo il 22 settembre 1935. Tra il 1937 e il 1940 il grado venne rinominato Commissario di Divisione (russo: \u0434\u0438\u0432\u0438\u0437\u0438\u043e\u043d\u043d\u044b\u0439 \u043a\u043e\u043c\u0438\u0441\u0441\u0430\u0440; traslitterato: divizionnyj komissar). Con la reintroduzione dei gradi militari nel 1940 il grado venne abolito e sostituito dal grado di Tenente generale.\nLa scala gerarchica era la seguente:"}
{"id": "5822487", "revid": "124123", "url": "https://it.wikipedia.org/wiki?curid=5822487", "title": "Alberto Soresina", "text": "Biografia.\nHa studiato al Conservatorio Giuseppe Verdi di Milano e all'Accademia Chigiana di Siena. Ha insegnato canto al Conservatorio Giuseppe Verdi di Torino (1959-1962), e successivamente composizione presso il milanese Conservatorio Giuseppe Verdi.\nUno dei suoi maestri \u00e8 stato Vito Frazzi e fra i suoi allievi si ricordano Luca Casagrande, Ruben Domunguez, Mario Duella, Franca Fabbri, Enrico Fissore, Andrea Forte, Stefano Secco e Fausto Tenzi.\nHa composto diverse opere per pianoforte, corali e di musica da camera."}
{"id": "5822507", "revid": "1964823", "url": "https://it.wikipedia.org/wiki?curid=5822507", "title": "Foligno Calcio 2011-2012", "text": "Questa pagina raccoglie le informazioni riguardanti il Foligno Calcio nelle competizioni ufficiali della stagione 2011-2012."}
{"id": "5822513", "revid": "76963", "url": "https://it.wikipedia.org/wiki?curid=5822513", "title": "Javier Mu\u00f1oz (attore)", "text": "Biografia.\nFiglio di immigrati portoricani, Mu\u00f1oz \u00e8 cresciuto a Brooklyn e ha studiato alla Edward R. Murrow High School e alla New York University. Nel 2005 ha lavorato al primo workshop del musical di Lin-Manuel Miranda di \"In the Heights\" e resta nel cast nelle produzioni dell'Off-Broadway (2008) e Broadway (2009). Fa parte dell'ensemble ed \u00e8 il primo sostituto per il ruolo principale (interpretato dallo stesso Miranda), finch\u00e9 non sostituisce definitivamente Miranda a partire dal 16 febbraio 2009. \nNel 2015 si unisce al cast della produzione dell'Off-Broadway di \"Hamilton\", in cui ancora una volta \u00e8 il primo sostituto di Lin-Manuel Miranda nel ruolo principale; riprende il ruolo di sostituto anche a Broadway e dal luglio 2016 rimpiazza definitivamente Miranda nel ruolo di Alexander Hamilton.\nVita privata.\nMu\u00f1oz \u00e8 apertamente gay e nel 2002 gli \u00e8 stato diagnosticato l'HIV."}
{"id": "5822530", "revid": "123988185", "url": "https://it.wikipedia.org/wiki?curid=5822530", "title": "Okieriete Onaodowan", "text": "Ha debuttato a teatro nel 2011, nel tour statunitense di \"American Idiot\". Nel 2014 debutta a Broadway nel musical \"Rocky\" e nel 2015 recita in \"Hamilton\", per cui vince il Grammy Award per il miglior album di un musical. Nel luglio 2017 sostituisce Josh Groban nel musical \"Natasha, Pierre &amp; The Great Comet of 1812\" a Broadway."}
{"id": "5822534", "revid": "287204", "url": "https://it.wikipedia.org/wiki?curid=5822534", "title": "Voci e volti della fortuna", "text": "Voci e volti della fortuna \u00e8 una trasmissione musicale, andata in onda dall'8 ottobre del 1957 al 6 gennaio del 1958.\nIl programma.\nNel 1957 il programma abbinato alla Lotteria di Capodanno viene trasmesso per la prima volta in televisione. La trasmissione viene concepita come un torneo a squadre tra le regioni italiane. Le squadre regionali sono costituite da noti cantanti di musica leggera (che gareggiano in un girone a parte) e cantanti dilettanti, questi ultimi selezionati con un referendum tra gli abbonati alla radio-televisione. Le esibizioni sono trasmesse separatamente alla radio e alla televisione; il pubblico esprime il proprio voto con le cartoline allegate ai biglietti della lotteria. Il programma televisivo (che va in onda il marted\u00ec sul Programma Nazionale) \u00e8 presentato da Enzo Tortora e Silvio Noto, mentre il programma radiofonico \u00e8 presentato da Antonella Steni e Renato Turi. La regia \u00e8 affidata a Lino Procacci e Gianfranco Bettetini, la direzione musicale a Gorni Kramer e Alfredo Simonetto.\nAlla finale, che si svolge a Palermo, arrivano le squadre di otto regioni (Lazio, Sicilia, Toscana, Emilia-Romagna, Piemonte, Puglia, Marche e Abruzzi e Molise), che per la musica leggera sono rappresentate rispettivamente da Claudio Villa, Giorgio Consolini, Gianni Mazzocchi, Nilla Pizzi, Tonina Torrielli, Franca Raimondi, Bruno Rosettani e Aurelio Fierro. La gara tra i cantanti di musica leggera \u00e8 vinta da Aurelio Fierro, in gara per gli Abruzzi e Molise con il brano \"Scapricciatiello\"; al secondo posto si classifica Bruno Rosettani, in gara per le Marche."}
{"id": "5822536", "revid": "1543377", "url": "https://it.wikipedia.org/wiki?curid=5822536", "title": "Port Alexander", "text": "Port Alexander \u00e8 una citt\u00e0 degli Stati Uniti d'America situato nella Census Area di Prince of Wales-Hyder nella regione sud-orientale dello stato dell'Alaska.\nGeografia fisica.\nPort Alexander \u00e8 situato sulla punta sud-est di Baranof Island poco oltre l'imboccatura del Chatham Strait. Per la sua posizione molto riparata offre un approdo sicuro durante le tempeste che frequentemente interessano il Chatham Strait.\nSull'isola Baranof non vi sono strade, pertanto Port Alexander \u00e8 raggiungibile solo via mare o tramite idrovolante. Esiste un idroscalo di propriet\u00e0 dello stato dell'Alaska chiamato \"Port Alexander Seaplane Base\", (codice IATA \"PDT\"). In base al programma di \"Essential Air Service\", nel periodo 2014-2016, la Harris Aircraft Services fornisce due voli settimanali A/R da Sitka.\nStoria.\nIl capitano della Royal Navy George Vancouver fu il primo europeo a visitare Port Alexander nel 1795. Il sito venne chiamato con nome attuale nel 1849 dal capitano Tebenkov, al tempo governatore delle colonie russe in America. Un insediamento permanente venne costituito agli inizi del 1900, quando varie famiglie di pescatori vi si stabilirono aprendovi anche negozi ed una societ\u00e0 commerciale per la vendita di pesce. Fra gli anni 1920 e 1930 la comunit\u00e0 di Port Alexander crebbe fino a circa 2.500 persone con residenti per tutto l'anno e la costruzione di negozi, ristoranti, un ufficio postale (1926) ed una scuola. Durante l'estate oltre 1.000 barche da pesca erano ormeggiate nel piccolo porto protetto. A partire dal 1938 vi fu una progressiva diminuzione del pescato che rese la lavorazione del salmone antieconomica. Questo, unitamente allo scoppio della seconda guerra mondiale, portarono ad un crollo dell'economia della citt\u00e0. Nel 1950 solo 22 residenti erano rimasti per tutto l'anno. A partire dal 1970 grazie alla cessione di terreni da parte dello stato e ad una fase crescente della pesca del salmone, si \u00e8 avuto un progressivo aumento di residenti. La citt\u00e0 \u00e8 stata costituita nel 1974 e staccata dal Comune di Sitka."}
{"id": "5822546", "revid": "6923", "url": "https://it.wikipedia.org/wiki?curid=5822546", "title": "Runnin' (Lose It All)", "text": "Runnin' (Lose It All) \u00e8 un singolo del produttore britannico Naughty Boy, pubblicato il 18 settembre 2015 come primo estratto dal secondo album in studio.\nIl brano ha visto la partecipazione di Beyonc\u00e9 e Arrow Benjamin.\nVideo musicale.\nIl brano \u00e8 stato accompagnato da un videoclip diretto da Charlie Robins e pubblicato sul canale ufficiale di Vevo di Naughty Boy il 18 settembre 2015.\nIl video, girato a Rangiroa (Polinesia Francese), ha come protagonisti i campioni francesi di immersione in apnea Guillaume N\u00e9ry ed Alice Modolo che nuotano realmente nell'acqua e si rincorrono in apnea cos\u00ec come il video rappresenta."}
{"id": "5822548", "revid": "1921867", "url": "https://it.wikipedia.org/wiki?curid=5822548", "title": "They Bleed Red", "text": "They Bleed Red \u00e8 il secondo album in studio del gruppo metalcore statunitense Devil You Know. Pubblicato il 6 novembre 2015 dalla Nuclear Blast, \u00e8 stato anticipato dai singoli \"Stay of Execution\", pubblicato il 10 settembre, e \"The Way We Die\", pubblicato il 5 ottobre 2015."}
{"id": "5822550", "revid": "580", "url": "https://it.wikipedia.org/wiki?curid=5822550", "title": "Giuseppe Giliberto", "text": "Medico di professione, ricopr\u00ec per tre volte la carica di sindaco di Caltanissetta.\nCarriera.\nEntra in consiglio comunale in occasione delle elezioni comunali del 22 novembre 1964, eletto consigliere nelle liste della Democrazia Cristiana. Nel settembre 1972 il sindaco Raimondo Collodoro si dimette per aver ricevuto minacce mafiose, e Giliberto viene eletto suo successore dal consiglio comunale. Giliberto guida una giunta quadripartitica (DC, PSI, PRI e PLI) fino al 30 marzo 1974, quando passa il testimone, seppur temporaneamente, al nuovo sindaco Giuseppe Sapia, al quale, infatti, succede gi\u00e0 un anno dopo, nel marzo 1975. Il secondo mandato tuttavia dura solo per pochi mesi, terminando nel luglio dello stesso anno per via delle elezioni per il rinnovo del consiglio comunale. \nViene eletto nuovamente sindaco dal consiglio comunale nell'agosto 1980, carica che manterr\u00e0 per poco meno di due anni; gli succeder\u00e0 Rudy Maira.\nRimane in consiglio comunale fino alla sua morte, nell'agosto 1989, un mese prima della fine naturale del suo mandato."}
{"id": "5822567", "revid": "110157", "url": "https://it.wikipedia.org/wiki?curid=5822567", "title": "Americas Rugby Championship 2016", "text": "L'Americas Rugby Championship 2016 fu la prima edizione, con la nuova formula, dell'Americas Rugby Championship competizione internazionale panamericana di rugby a 15 organizzata da Rugby Americas North e Sudam\u00e9rica Rugby, le confederazioni rispettivamente nord- e sudamericana di rugby.\nLa vittoria \u00e8 andata alla selezione dell'Argentina A. Nel torneo da segnalare le prime vittorie del e dell' nei confronti della pi\u00f9 quotata selezione degli .\nSquadre partecipanti.\n \nFormula.\nLa formula del torneo \u00e8 simile a quella del Sei Nazioni europeo: ogni nazionale affronta tutte le altre una volta sola, in un girone all'italiana: di norma, le sedi sono invertite a ogni edizione, quindi una squadra ospita durante un'edizione le avversarie che in quella successiva - o precedente - affronter\u00e0 o ha affrontato fuori casa, e viceversa.\nSono previsti 4 punti per la vittoria, 2 per il pareggio e 0 per la sconfitta, pi\u00f9 due eventuali bonus da 1 punto ciascuno in palio per ogni incontro: uno \u00e8 destinato alla squadra che nel corso di una partita segni almeno 4 mete, l'altro per la squadra che perda con 7 punti o meno di scarto. Il bonus per le mete viene assegnato solo una volta al raggiungimento della quarta meta.\nLa classifica \u00e8 data dalla somma dei punti acquisiti al termine di ogni incontro, e vincitore di un'edizione del torneo \u00e8 quella squadra che al termine di tutti gli incontri abbia totalizzato il pi\u00f9 alto punteggio."}
{"id": "5822570", "revid": "1543377", "url": "https://it.wikipedia.org/wiki?curid=5822570", "title": "SC0028-0005", "text": "SC0028-0005 \u00e8 un superammasso di galassie posto in direzione della costellazione della Balena alla distanza di oltre 2,6 miliardi di anni luce (\"light travel time\") (redshift: z = 0,22).\nIl superammasso \u00e8 incluso nel catalogo di superammassi compilato nel 2003 da Basilakos, sulla base dei dati forniti dallo Sloan Digital Sky Survey, che lo ha descritto come una struttura filamentosa.\nGoto (2003) ha descritto la presenza di 3 ammassi di galassie posti ad una distanza relativa tra loro compresa tra 4 e 10 megaparsec.\nUno studio nel 2015 ha utilizzato i dati fotometrici e spettrometrici del SDSS-DR10 e osservazioni in multi-banda con il Telescopio Canada\u2013France\u2013Hawaii. Sono stati individuate 6 sottostrutture del superammasso che sono di piccole dimensioni, non eccedendo le 5 x 1013 M\u2609."}
{"id": "5822574", "revid": "767487", "url": "https://it.wikipedia.org/wiki?curid=5822574", "title": "Maur\u00edcio Jos\u00e9 da Silveira J\u00fanior", "text": ""}
{"id": "5822576", "revid": "767487", "url": "https://it.wikipedia.org/wiki?curid=5822576", "title": "Antonio Murro", "text": "Biografia e Carriera.\nAntonio Murro nacque a Napoli nel 1960, appassionandosi alla musica napoletana sin da bambino e imparando presto a suonare la chitarra, la tastiera e il pianoforte.\nNel 1989 pertecip\u00f2 come esordiente al Festival di Sanremo, nella categoria \"Nuovi\", con la canzone \"A' Paura\", scritta e arrangiata dal maestro Vito Mercurio e divenuta uno dei brani pi\u00f9 celebri e apprezzati di Murro.\nNello stesso anno pubblic\u00f2 il suo primo album, composto da 8 tracce e dal titolo omonimo alla canzone portata al festival.\nNel 2000 partecip\u00f2 al programma televisivo musicale Viva Napoli con Silvia Gavarotti. Nel 2003 e nel 2004 prese parte anche allo spettacolo \"Suggestioni Sonore\" presso il Teatro Trianon di Napoli.\nNel 2006 si esib\u00ec in occasione di un convegno indetto dal Premio Nobel per l'Astrofisica George Smoot presso l'hotel Punta Tragara di Capri.\nNel 2013 Murra rilascia il suo secondo album, intitolato \"Napoli Classic as Jazz\" e contenente 12 cover di canzoni classiche napoletane"}
{"id": "5822583", "revid": "132266", "url": "https://it.wikipedia.org/wiki?curid=5822583", "title": "Osmanl\u0131 Donanmas\u0131", "text": ""}
{"id": "5822586", "revid": "124123", "url": "https://it.wikipedia.org/wiki?curid=5822586", "title": "Luigi Ferrari Bravo", "text": "Ha portato la sua esperienza di docente di diritto internazionale nella Commissione del diritto internazionale delle Nazioni Unite ed \u00e8 stato giudice della Corte internazionale di giustizia.\nBiografia.\nFerrari Bravo si laure\u00f2 in giurisprudenza alla locale Universit\u00e0 Federico II nel 1956, assumendo poi l'assistentato di diritto internazionale..\nL'ordinariato fu conseguito all'Universit\u00e0 di Bari; egli poi torn\u00f2 a Napoli all'Orientale, dove divenne preside della facolt\u00e0 di scienze politiche.\nNegli anni Settanta divenne docente di diritto internazionale all'Universit\u00e0 La Sapienza di Roma; fu consigliere legale del Ministero degli affari esteri.\nFu giudice alla Corte internazionale di giustizia tra il 1995 ed il 1997."}
{"id": "5822598", "revid": "1149807", "url": "https://it.wikipedia.org/wiki?curid=5822598", "title": "Twin Star Exorcists", "text": " \u00e8 un manga scritto e disegnato da Yoshiaki Sukeno. Serializzato sul \"Jump Square\" di Sh\u016beisha dal 4 ottobre 2013, in Italia \u00e8 stato acquistato da Panini Comics per Planet Manga. Un adattamento anime, prodotto da Pierrot, \u00e8 stato trasmesso in Giappone tra il 6 aprile 2016 e il 29 marzo 2017. Un videogioco basato sulla serie \u00e8 stato pubblicato a gennaio 2017 per PlayStation Vita.\nMedia.\nManga.\nIl manga, scritto e disegnato da Yoshiaki Sukeno, ha iniziato la serializzazione sulla rivista \"Jump Square\" di Sh\u016beisha il 4 ottobre 2013. Il primo volume \"tank\u014dbon\" \u00e8 stato pubblicato il 4 febbraio 2014 e al 2 luglio 2021 ne sono stati messi in vendita in tutto venticinque.\nSul numero 11 della rivista \"Jump Square\" venne comunicato che la serie sarebbe entrata nell'arco finale a novembre 2020.\nIn Italia la serie \u00e8 stata annunciata in occasione del Napoli Comicon 2016 da Panini Comics per Planet Manga, che ha dato inizio alla pubblicazione dei volumi nell'ottobre 2016. In America del Nord, invece, i diritti sono stati acquistati da Viz Media.\nAnime.\nAnnunciato il 4 dicembre 2015 sul \"Jump Square\", un adattamento anime, prodotto da Pierrot e diretto da Tomohisa Taguchi, \u00e8 andato in onda dal 6 aprile 2016 al 29 marzo 2017. Le sigle di apertura e chiusura sono rispettivamente del gruppo Wagakki Band e di Hitomi Kaji per gli episodi 2\u201313, \"Re:Call\" del gruppo idol iRis e del duo Itowokashi per gli episodi 14\u201326, \"Sync\" dei lol e \"Hide and Seek\" delle Girlfriend dall'episodio 27. In tutto il mondo, ad eccezione dell'Asia, gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll.\nVideogioco.\nUn videogioco basato sulla serie, prodotto da Bandai Namco Entertainment e annunciato il 3 settembre 2016, \u00e8 stato pubblicato per PlayStation Vita il 26 gennaio 2017. Nel gameplay il giocatore veste i panni del protagonista Rokuro."}
{"id": "5822599", "revid": "22229", "url": "https://it.wikipedia.org/wiki?curid=5822599", "title": "Sciafeita", "text": ""}
{"id": "5822602", "revid": "767487", "url": "https://it.wikipedia.org/wiki?curid=5822602", "title": "Udege", "text": "Gli Udege (\"\u0423\u0434\u044d\u0433\u0435\u0439\u0446\u044b\" in russo; endonimo: \"\u0443\u0434\u044d\u044d\" e \"\u0443\u0434\u044d\u0445\u0435\" oppure Udihe, Udekhe o Udeghe) sono un popolo indigeno del sud-est della Siberia, nelle zone vicine al confine con la Manciuria (Territorio del Litorale e Territorio di Chabarovsk). \nAbitano nei pressi del fiume Amur e dei suoi affluenti, l'Ussuri, l'Anjuj ed il Songhua, nelle regioni di Primorje e di Khabarovsk. &lt;br&gt;\nParlano l'udege, una lingua della famiglia linguistica tungusa e la loro religione \u00e8 impregnata di sciamanesimo, animismo e zoolatria. La loro popolazione \u00e8 abbastanza stabile: al censimento del 1970 erano 1500, a quello del 2002 si contavano 1657 udege in Russia, nel 2010 risultavano essere 1.456. Il pi\u00f9 grande villaggio del loro territorio \u00e8 Gwasjugi; conta circa 200 udege su una popolazione totale di 251 abitanti (2011). \nCirca una quarantina di udege vivono in Ucraina, di questi solo 8 dichiarano di parlare l'udege come prima lingua, la maggior parte indica il russo (19) o l'ucraino (6) come lingua madre.\nNella seconda parte del XIX\u00b0 secolo, udege parzialmente cinesizzati sono migrati in Cina, nelle province di Heilongjiang e di Jilin. I loro 500 discendenti, chiamati \"Qiakala\", vengono considerati ufficialmente come dei Manci\u00f9."}
{"id": "5822603", "revid": "458786", "url": "https://it.wikipedia.org/wiki?curid=5822603", "title": "Vtoraja Gruppa A 1966", "text": "L'edizione 1966 della Vtoraja Gruppa A fu la 27\u00aa della seconda serie del campionato sovietico di calcio e vide la vittoria finale dello Zarja.\nStagione.\nNovit\u00e0.\nIl campionato fu esteso da 32 a 53 squadre. Non essendoci state retrocessioni dalla Pervaja Gruppa A 1965, le promosse Ararat e Qa\u00fdrat furono sostituite da Baltika, Dinamo Batumi, Dinamo Kirovobad, Dinamo Stavropol', Rubin Kazan', \u0160irak Leninakan, Spartak-Nal'\u010dik, SKA Kiev, SKA Leopoli, Sokol Saratov, Sudostroitel Nikolaev, Tavrija Sinferopoli, Zvevda Kirovohrad, Irty\u0161 Omsk, Kuzbass Kemerovo, Lu\u010d Vladivostok, Neftyanik Fergana, SKA Chabarovsk, Stroitel' Ufa, Temp Barnaul, Torpedo Tomsk, Vostok Ust'-Kamenogorsk e Zvezda Perm, tutte provenienti dalla Klass B 1965 come neopromosse o ripescate.\nFormula.\nLe cinquantatr\u00e9 squadre furono divise in tre gironi, il primo composto da 17 squadre, gli altri due costituiti da 18 squadre. In tutti e tre i gironi le squadre si incontravano in gare di andata e ritorno per un totale 34 incontri per squadra (32 nel primo girone); il sistema prevedeva due punti per la vittoria, uno per il pareggio e zero per la sconfitta.\nNella seconda fase le prime classificate dei tre gironi disputavano un girone promozione con gare di andata e ritorno per un totale 4 incontri per squadra; il sistema prevedeva due punti per la vittoria, uno per il pareggio e zero per la sconfitta. Veniva promossa in Pervaja Gruppa A la vincitrice del girone promozione.\nLe squadre piazzate al secondo disputavano il girone per le posizioni dalla quarta alla sesta con gare di andata e ritorno per un totale di 4 incontri per squadra; non erano previste retrocessioni.\nPrima fase.\nGruppo 1.\nVerdetti.\n\u00a0\u00a0\u00a0\u00a0\u00a0 Ammessa al Girone per i posti 1-3.\n\u00a0\u00a0\u00a0\u00a0\u00a0 Ammessa al Girone per i posti 4-6.\nGruppo 2.\nVerdetti.\n\u00a0\u00a0\u00a0\u00a0\u00a0 Ammessa al Girone per i posti 1-3.\n\u00a0\u00a0\u00a0\u00a0\u00a0 Ammessa al Girone per i posti 4-6.\nGruppo 3.\nVerdetti.\n\u00a0\u00a0\u00a0\u00a0\u00a0 Ammessa al Girone per i posti 1-3.\n\u00a0\u00a0\u00a0\u00a0\u00a0 Ammessa al Girone per i posti 4-6."}
{"id": "5822604", "revid": "132266", "url": "https://it.wikipedia.org/wiki?curid=5822604", "title": "Imperiale e regia Marina", "text": ""}
{"id": "5822606", "revid": "599013", "url": "https://it.wikipedia.org/wiki?curid=5822606", "title": "Praxitel\u012bs Vouros", "text": ""}
{"id": "5822612", "revid": "729019", "url": "https://it.wikipedia.org/wiki?curid=5822612", "title": "Isole Moscos", "text": "Le isole Moscos sono un arcipelago situato nel mare delle Andamane, poco al largo della costa settentrionale della regione di Tanintharyi, nella parte meridionale della Birmania.\nDal punto di vista amministrativo, dipendono dal distretto di Tavoy (Dawei) nella divisione di Taninthayi. Fino al 2015 sono rimaste chiuse all'accesso dei turisti e solo recentemente \u00e8 divenuto possibile visitarle, coprendo in circa 90 minuti il braccio di mare che separa San Hlen da Thae Balot, nelle isole meridionali; le infrastrutture ricettive sono naturalmente ancora piuttosto basiche.\nGeografia.\nLa catena di isole \u00e8 lunga circa 70\u00a0km e si trova 15\u00a0km al largo della costa, seguendola parallelamente. L'area totale della superficie emersa delle isole Moscos \u00e8 di 49.19\u00a0km2.\nLe isole sono disabitate, salvo per alcuni gruppi di pescatori originali delle localit\u00e0 costiere pi\u00f9 prossime che stabiliscono delle basi temporanee su alcune isole durante la stagione secca. Tradizionalmente, queste popolazioni sono impiegate nella pesca, nel taglio di legname e nella raccolta di uova di tartaruga, nidi di rondine commestibili (Aerodramus fuciphagus) e prodotti della foresta.\nEcologia.\nIn linea di massima, tutte le isole sono coperte da una spessa coltre vegetale e si innalzano sul mare su coste rocciose ripide. I piccoli isolotti ripidi praticamente inaccessibili sono luoghi di nidificazione delle rondini (\"Aerodramus fuciphagus\"), che costruiscono nidi commestibili e piuttosto ricercati. Le spiagge sono terreno di riproduzione di diverse specie di testuggini; nel 1924, durante l'epoca coloniale, l'intero arcipelago fu dichiarato riserva di caccia e nel 1927 trasformato in una santuario della natura, ma i locali sono sempre andati a raccogliere uova e nidi per i propri commerci.\nAttualmente, l'intero arcipelago \u00e8 un'area protetta, il Moscos Islands Wildlife Sanctuary. Ufficialmente, esiste un limite alla quantit\u00e0 di uova di testuggine e di nidi commestibili che possono essere raccolti.\nIsole.\nCi sono quattro distinti gruppi di isole nell'arcipelago:"}
{"id": "5822613", "revid": "1543377", "url": "https://it.wikipedia.org/wiki?curid=5822613", "title": "Modello generale della circolazione", "text": "In meteorologia e climatologia un modello generale della circolazione, spesso abbreviato in GCM dall'acronimo della terminologia inglese \"General Circulation Model\", \u00e8 un tipo di modello del clima utilizzato nelle previsioni climatiche per comprendere il clima e prevedere i cambiamenti climatici futuri.\nTerminologia.\nL'acronimo \"GCM\" deriva originariamente da \"General Circulation Model\". In tempi recenti \u00e8 entrato nell'uso anche un secondo significato, vale a dire \"Global Climate Model\", cio\u00e8 \"Modello climatico globale\". Tuttavia le due definizioni non si riferiscono esattamente allo stesso argomento, anche se i modelli generali della circolazione sono strumenti tipicamente utilizzati per le modellizzazioni del clima e, in questo senso, i termini possono a volte essere intercambiabili. La dizione \"modello climatico globale\" non \u00e8 per\u00f2 univoca e pu\u00f2 riferirsi a un sistema integrato che incorpora componenti multipli che includono un modello generale della circolazione, o pu\u00f2 riferirsi a una classe di modelli del clima che utilizza una variet\u00e0 di mezzi per rappresentare matematicamente il clima.\nSviluppo storico.\nNel 1956, Norman Phillips svilupp\u00f2 un modello matematico che era in grado di descrivere realisticamente gli andamenti mensili e stagionali nella troposfera. Fu il primo modello del clima che funzionava.\nA seguito del lavoro di Phillips, altri gruppi cominciarono a creare dei GCM. Il primo modello generale che combinava sia i processi oceanici che quelli atmosferici fu sviluppato alla fine degli anni 1960 presso il Geophysical Fluid Dynamics Laboratory (GFDL) del NOAA. Agli inizi degli anni 1980 il Centro nazionale per gli studi atmosferici degli Stati Uniti d'America (NCAR) svilupp\u00f2 il Community Atmosphere Model, che da allora \u00e8 stato continuamente raffinato.\nNel 1996 cominciarono i tentativi per modellizzare anche il suolo e le tipologie di vegetazione. Successivamente il modello HadCM3 del Hadley Centre for Climate Prediction and Research riusc\u00ec ad accoppiare elementi dell'oceano e dell'atmosfera. Il ruolo delle onde di gravit\u00e0 fu aggiunto a met\u00e0 del decennio 1980. Queste onde sono richieste per simulare accuratamente la circolazione su scale regionali e globali.\nDescrizione.\nUtilizza un modello matematico della circolazione generale dell'atmosfera planetaria o di un oceano sotto forma di equazioni primitive dei moti atmosferici e oceanici su una sfera rotante con termini termodinamici per le varie sorgenti (trasferimento radiativo e calore latente); queste equazioni sono le basi per programmi computerizzati usati per simulare il comportamento di oceani e/o atmosfera terrestre dando luogo a un Modello generale della circolazione atmosferica (AGCM) e a un Modello generale della circolazione oceanica (OGCM) che sono due componenti chiave accoppiate del sistema climatico assieme alla criosfera e alla biosfera. \nLe versioni progettate per applicazioni climatiche su scale temporali decennali o secolari furono originariamente sviluppate da Syukuro Manabe e Kirk Bryan al Geophysical Fluid Dynamics Laboratory di Princeton nel New Jersey. Questi modelli sono basati sull'integrazione di una variet\u00e0 equazioni dinamiche, chimiche e talvolta anche biologiche dei fluidi con i modelli pi\u00f9 avanzati che accoppiano i due sottosistemi interagenti (atmosfera e oceano) (AOGCM) come avviene ad esempio nel Geophysical Fluid Dynamics Laboratory Coupled Model considerando lo scambio termico in termini di calore e di quantit\u00e0 di moto tra i due sottosistemi. Fra i principali modelli di previsione del clima abbiamo il North American Multi-Model Ensemble (NMME), il NASA e il Climate Forecast System (CFS).\nModelli atmosferici e oceanici.\nI modelli generali della circolazione trattano in modo separato le equazioni che regolano il moto dei fluidi e il trasferimento di energia; queste sono poi integrate in funzione del tempo. Diversamente dai modelli pi\u00f9 semplici, i GCM dividono l'atmosfera e/o gli oceani in griglie di celle separate che rappresentano unit\u00e0 computazionali. Mentre i modelli pi\u00f9 semplici fanno assunzioni miste, i processi interni a una cella (come la convezione) che avvengono su scale troppo piccole per essere risolti direttamente, vengono parametrizzati a livello della cella, mentre altre funzioni governano l'interfaccia tra le celle.\nI GCM atmosferici (Modello generale della circolazione atmosferica o AGCM) modellano l'atmosfera e impongono la temperatura superficiale marina come condizione al contorno. I GCM accoppiati atmosfera-oceano (AOGCM come ad esempio HadCM3, EdGCM, GFDL CM.X, ARPEGE-Climat) combinano i due modelli. Il primo modello climatico generale della circolazione che combinava sia i processi atmosferici che quelli oceanici, fu sviluppato alla fine degli anni 1960 al Geophysical Fluid Dynamics Laboratory del NOAA.\nI modelli generali atmosferici (AGCM) e oceanici (OGCM) possono essere accoppiati per formare un \"Modello generale della circolazione accoppiato atmosfera-oceano\" (CGCM o AOGCM). Con l'aggiunta di sub-modelli come il modello per il ghiaccio della banchisa o il modello per l'evapotraspirazione sopra il terreno, gli AOGCM diventano la base per un modello completo del clima.\nGli AOGCM rappresentano il vertice della complessit\u00e0 nei modelli climatici e analizzano quanti pi\u00f9 processi \u00e8 possibile. Tuttavia sono ancora in fase di sviluppo e rimangono ancora alcune incertezze. Possono essere accoppiati a modelli di altri processi, come il ciclo del carbonio, per meglio modellizzare gli effetti di ritorno. Questi modelli integrati multisistema sono a volte chiamati \"modelli del sistema Terra\" o \"modelli globali del clima\"."}
{"id": "5822615", "revid": "344503", "url": "https://it.wikipedia.org/wiki?curid=5822615", "title": "Rosalie Craig", "text": "Biografia.\nSubito dopo la laurea in recitazione conseguita al Rose Bruford College, Rosalie Craig si un\u00ec alla Royal Shakespeare Company per recitare in un adattamento teatrale de \"Le avventure di Alice nel Paese delle Meraviglie\" ad opera di Adrian Mitchell, andato in scena a Stratford-upon-Avon nel 2001. Dopo una serie di ruoli minori in produzioni regionali, debutt\u00f2 nel West End nel 2007, nel musical de \"Il Signore degli Anelli\" in scena al Theatre Royal Drury Lane; Craig interpretava l'elfa Arwen. Il musical rimase in scena un anno nonostante le recensioni negative e al termine delle repliche Rosalie Craig torn\u00f2 a recitare in altri musical, tra cui \"Anyone Can Whistle\" al Jeremy Street Theatre di Londra con Issy van Randwyck. Nello stesso anno fu diretta da Trevor Nunn nel primo revival londinese del musical di Andrew Lloyd Webber \"Aspects of Love\", in scena alla Menier Chocolate Factory con Michael Arden nel ruolo del protagonista.\nNel 2011 fece il suo debutto al National Theatre di Londra nel musical corale \"London Road\" e alcuni mesi dopo interpret\u00f2 Susan in un allestimento di \"Company\" al Crucible Theatre di Sheffield con Francesca Annis. Nell'estate 2012 ricopr\u00ec i ruoli principali di \"Mother\" nel revival di \"Ragtime\" in scena a Regent's Park e di Sylvia Llewelyn Davies nell'adattamento musicale di \"Neverland - Un sogno per la vita\" in scena al Curve Theatre di Leicester. Nel 2013 torn\u00f2 a recitare al National Theatre di Londra nel musical \"The Light Princess\", in cui interpretava la protagonista Althea D'Arcy: per la sua performance ottenne recensioni molto positive, vinse l'Evening Standard Theatre Award e fu candidata al prestigioso Laurence Olivier Award alla migliore attrice in un musical. Nello stesso anno interpreta Lady MacDuff in una produzione di \"Macbeth\" in scena a Manchester con Kenneth Branagh nel ruolo dell'eponimo protagonista.\nNel 2014 recit\u00f2 nel duplice ruolo di Gabby e Bobby nel musical \"City of Angels\" alla Donmar Warehouse con Tam Mutu e Samantha Barks, per cui fu nuovamente candidata all'Evening Standard Theatre Award per la migliore performance in un musical. Nella primavera del 2015 recit\u00f2 in un allestimento semiscenico del musical al London Coliseum; Craig interpretava Lucy Barker e accanto a lei nel cast comparivano anche Bryn Terfel ed Emma Thompson nel ruolo dei protagonisti. Nel 2015 recit\u00f2 in un altro adattamento musicale di Alice nel Paese delle Meraviglie, questa volta il musical \"wonder.land\" in scena a Manchester, a cui segu\u00ec il ruolo della protagonista Rosalind in \"Come vi piace\" al National Theatre. Pochi mesi dopo torn\u00f2 a recitare al National Theatre in un revival dell\"'Opera da tre soldi\" con Rory Kinnear, in cui interpretava la giovane Lucy, un ruolo che aveva precedentemente ricoperto in una versione radiofonica del dramma per la BBC nel 2009.\nNel 2018 torn\u00f2 sulle scene londinesi per la prima volta in due anni per interpretare la protagonista Caitlin del dramma di Jez Butterworth \"The Ferryman\", in scena al Gielgud Theatre per la regia di Sam Mendes. Nel settembre dello stesso anno torna a recitare al Gielgud Theatre nel musical \"Company\", precedentemente interpretato a Sheffield nel 2011: la nuova produzione, diretta da Marianne Elliott, ha visto un cambio di genere del protagonista Robert, ora un personaggio femminile di nome Bobbie e interpretato dalla Craig. Per la sua interpretazione vince nuovamente l'Evening Standard Theatre Award alla migliore interpretazione in un musical ed \u00e8 candidata al Laurence Olivier Award alla migliore attrice in un musical. Nel 2020 torna a recitare nel musical City of Angels nel West End londinese, tornando a ricoprire il ruolo gi\u00e0 interpretato nel 2014, questa volta accanto a Vanessa Williams.\nVita privata.\n\u00c8 sposata con l'attore e cantante Hadley Fraser, da cui ha avuto la figlia Elvie nel novembre 2016."}
{"id": "5822620", "revid": "339392", "url": "https://it.wikipedia.org/wiki?curid=5822620", "title": "Marina Beiyang", "text": ""}
{"id": "5822630", "revid": "37401", "url": "https://it.wikipedia.org/wiki?curid=5822630", "title": "Nicola Hughes", "text": "Ha recitato in numerosi musical a Londra, tra cui \"Crazy for You\" (1993), \"Chicago\" (1999), \"Fosse\" (2000; candidata al Laurence Olivier Award alla migliore attrice in un musical), \"Simply Heavenly\" (2003), \"Blood Drive\" (2003), \"Porgy and Bess\" (2006, 2014; candidata al Laurence Olivier Award alla migliore attrice in un musical) e \"The Color Purple\" (2013)."}
{"id": "5822631", "revid": "767487", "url": "https://it.wikipedia.org/wiki?curid=5822631", "title": "Man\u014dl\u012bs Mpertos", "text": ""}
{"id": "5822633", "revid": "132266", "url": "https://it.wikipedia.org/wiki?curid=5822633", "title": "Flotta del Peyang", "text": ""}
{"id": "5822641", "revid": "599013", "url": "https://it.wikipedia.org/wiki?curid=5822641", "title": "Stefan \u00c5lander", "text": "Carriera.\nClub.\nHa svolto le giovanili e giocato in prima squadra a Timr\u00e5, a pochi chilometri dalla citt\u00e0 natale Sundsvall.\nA 18 anni passa al GIF Sundsvall, con cui gioca la Allsvenskan 2002 l'anno successivo. Nel 2007 indossa per la prima volta la fascia di capitano.\nIl 3 giugno 2009 ha firmato un contratto di tre anni e mezzo con i campioni di Svezia in carica del Kalmar, ma la sua parentesi in biancorosso finisce per terminare alla fine del campionato 2010.\nNel precampionato del 2011 infatti \u00e8 tornato al GIF Sundsvall, nell'anno in cui ha conquistato la seconda promozione in Allsvenskan della sua carriera. Rimane ai \"giffarna\" anche negli anni seguenti, nei quali la squadra ha fatto ulteriormente la spola tra prima e seconda serie nazionale.\nSi \u00e8 ritirato al termine dell'Allsvenskan 2016, durante la quale ha giocato solo due partite anche a causa di alcuni problemi fisici.\nNazionale.\n\u00c5lander ha giocato 16 partite con la Svezia Under-21 tra il 2002 ed il 2005."}
{"id": "5822658", "revid": "1501110", "url": "https://it.wikipedia.org/wiki?curid=5822658", "title": "The Formation World Tour", "text": "The Formation World Tour \u00e8 stato il settimo tour di concerti della cantautrice statunitense Beyonc\u00e9, a supporto del suo sesto album in studio, \" Lemonade\".\nIl nome del tour deriva dal primo singolo del nuovo album, \"Formation\", che la cantante aveva presentato durante l\"'Halftime Show\" del Super Bowl 50.\nIl tour \u00e8 stato annunciato subito dopo la performance al Super Bowl, il 7 febbraio 2016. Esso vedeva come prima tappa il Marlins Park di Miami e come ultima lo Stadio Re Baldovino a Bruxelles. In seguito si sono aggiunte ulteriori date negli Stati Uniti e in Spagna.\nAntefatti.\nIl 6 febbraio 2016, Beyonc\u00e9 pubblic\u00f2 il suo nuovo singolo, intitolato \"Formation\", reso disponibile per il download sulla piattaforma di streaming musicale Tidal; il brano venne inoltre accompagnato dall'uscita dell'apposito video musicale sul canale YouTube della cantante. Il giorno seguente, Beyonc\u00e9 esegu\u00ec per la prima volta la canzone dal vivo in occasione della sua partecipazione al Super Bowl 50. Subito dopo la cantante annunci\u00f2 l'inizio della sua nuova tourn\u00e9e, il \"The Formation World Tour\", che avrebbe dovuto prendere il via il 27 aprile dal Marlins Park di Miami.\nNei giorni successivi all'annuncio, Beyonc\u00e9 \u00e8 stata criticata per aver proposto una coreografia paramilitare richiamante il potere nero dei ghetti dominante negli anni sessanta e settanta, all'epoca delle Pantere Nere. La performance, non solo ha fatto infuriare varie istituzioni degli Stati Uniti d'America e vari politici, ma ha anche portato alla vetta dei trend topic di Twitter gli hashtag \"#BoycottBeyonce\" e \"#IStandWithBeyonce\". La situazione degener\u00f2 quando un gruppo di manifestanti inizi\u00f2 a mettere in scena un movimento \"Anti-Beyonc\u00e9\" al di fuori della sede dell'etichetta discografica della cantante. La protesta non ebbe comunque alcun seguito.\nSinossi.\nLo show inizia con una intro e un video proiettato su un gigantesco schermo cubico, che domina il palco. Successivamente Beyonc\u00e9 entra in scena con i ballerini, per eseguire \"Formation\". Durante questa canzone la cantante indossa un body sgambato, degli stivali e un grande cappello nero. La seconda ad essere eseguita \u00e8 \"Sorry\", per poi passare \"Bow Down\" e \"Run the World (Girls)\",durante le quali luci rosse e giochi pirotecnici invadono il palco. \"Mine\", \"Baby Boy\" e \"Hold Up\" vengono eseguite poco dopo, e procedono senza interruzioni con \"Countdown\". Per la performance di quest'ultima, la cantante e le ballerine camminano su una passerella, andando in mezzo al pubblico. A questo punto, c'\u00e8 un interludio che consiste in un mix di video tratti dall'album \"Lemonade\", mentre sul palco si possono notare i ballerini che eseguono una coreografia. Beyonc\u00e8 torna in scena e parla del rapporto che lei e il pubblico hanno con Dio e se stessi, per poi eseguire \"Me, Myself &amp; I\". Questa sezione finisce con la performance di \"All Night\", dove l'artista dice anche che \u00e8 il suo brano preferito dell'album. \"Don't Hurt Yourself\" \u00e8 eseguita con dei frammenti di varie sue canzoni, tra cui \"Ring the Alarm\" e \"Indipendent Woman\". \nLo spettacolo procede con l'esecuzione di brani con melodie pi\u00f9 up-tempo, ossia \"Feeling Myself\", \"Yonc\u00e8\", \"Drunk in Love\" e \"Partition\", per proseguire con un cambio d'abito e le performance di \"Daddy Lessons\" e \"1+1\". Al termine di queste due, Beyonc\u00e8 esegue una versione a cappella di \"Love on Top\", che intende rafforzare il rapporto tra lei e i fan, \"abbattendo\" lo spazio tra loro che li separa. \nArriva cos\u00ec il momento dell'omaggio a Prince, che comincia con la performance di \"The Beautiful Ones\". Successivamente, lo schermo diventa totalmente viola, mentre si pu\u00f2 udire la registrazione originale di \"Purple Rain\". Delle scatole rettangolari appaiono in scena, con dentro la cantante e le ballerine. Il primo brano di questa sezione \u00e8 \"Crazy in Love\", che inizia con la versione di \"50 sfumature di grigio\" per poi trasformarsi in quella originale, e procedere con \"Naughty Girl\". L'ultimo atto viene messo in scena dentro una piccola piscina posta in una seconda parte del palcoscenico, e comincia con \"Freedom\", a cui seguono \"Survivor\" e \"End of Time\". Lo show finisce con la celebre hit \"Halo\", durante la quale l'artista sta da sola dentro la vasca e cammina. Quando il brano finisce, Beyonc\u00e8 ritorna sul palco principale e saluta il pubblico, mentre viene suonata una outro.\nSuccesso commerciale.\nLa prevendita per i biglietti del \"The Formation World Tour\" venne aperta il 9 febbraio 2016. Il prezzo medio dei biglietti fu fissato a $432. A causa della grande popolarit\u00e0 che aveva riscosso il tour, Beyonc\u00e9 decise di aggiungere una nuova data al Citi Field di New York, mentre la tappa alla Amsterdam ArenA fu dichiarata sold-out in soli 20 minuti, mettendo addirittura in difficolt\u00e0 lo staff su come poter aggiungere ulteriori date al tour.\nIl successo fu enorme. Il 17 febbraio 2016, attraverso un comunicato stampa, la Live Nation Entertainment di Los Angeles annunci\u00f2 che 16 concerti su 24, incluse le date di Miami, Londra, Baltimora, Filadelfia, Dublino, Amsterdam e Stoccolma, avevano registrato il sold-out e, che in sole 48 ore, erano stati venduti oltre 1 milione di biglietti. Il giorno seguente, il presidente della Live Nation Arthur Fogel conferm\u00f2 in un'intervista per \"Billboard\" che il \"The Formation World Tour\" aveva gi\u00e0 superato i 100 milioni di dollari di fatturato lordo.\nAl termine del tour il fatturato ammonta a pi\u00f9 di 250 milioni di dollari rendendolo il secondo tour con il maggior guadagno del 2016 e il primo considerando solamente i tour femminili.\nScaletta.\nLa seguente \u00e8 la scaletta dello spettacolo di Milano. Non rappresenta quindi la scaletta dell'intero tour.\n Act 1 \nIntroduction: Angel (Contains elements of \"No Angel\".)\n Act 2 \nVideo Interlude: Superpower (Contains elements of \"Superpower\".)\n Act 3 \nVideo Interlude: I Care / Ghost (Contains elements of \"I Care\" &amp; \"Ghost\".)\nDancers Interlude: Flawless (Contains elements of \"Flawless\" &amp; \"Bow Down\".)\nVideo Interlude: Bad B*tch\n Act 4 \nVideo Interlude: Hip Hop Star / Freakum Dress (Contains elements of \"Freakum Dress\".)\n Act 5 \nVideo Interlude: \"Purple Rain\" (Contains elements of \"Purple Rain\".)\n Encore \nArtisti d'apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "5822662", "revid": "132266", "url": "https://it.wikipedia.org/wiki?curid=5822662", "title": "Esercito Beiyang", "text": ""}
{"id": "5822667", "revid": "287204", "url": "https://it.wikipedia.org/wiki?curid=5822667", "title": "\u00darvalsdeild 2016", "text": "La \u00darvalsdeild 2016 (detta anche \"Pepsi \u00darvalsdeild\" per motivi di sponsorizzazione) \u00e8 stata la 105\u00aa edizione della massima divisione del campionato islandese di calcio. La stagione \u00e8 iniziata il 1\u00ba maggio e si \u00e8 conclusa il 1\u00ba ottobre 2016. L'FH Hafnarfj\u00f6r\u00f0ur ha vinto il suo ottavo campionato, il secondo consecutivo, con due giornate di anticipo.\nStagione.\nNovit\u00e0.\nAl termine stagione 2015 sono state retrocesse in 1. deild karla 2016 il Leiknir Reykjav\u00edk e il Keflav\u00edk, classificatesi agli ultimi due posti. In loro sostituzione sono stati promossi il V\u00edkingur \u00d3lafsv\u00edk e il \u00der\u00f3ttur Reykjav\u00edk, prime due classificate in 1. deild karla 2015.\nFormula.\nLe 12 squadre partecipanti si affrontano in un girone di andata e ritorno, per un totale di 22 giornate.\nLa squadra campione di Islanda ha il diritto a partecipare alla UEFA Champions League 2017-2018 partendo dal secondo turno di qualificazione.\nLe squadre classificate al secondo e terzo posto sono ammesse alla UEFA Europa League 2017-2018 partendo dal primo turno di qualificazione.\nLa vincitrice della Coppa d'Islanda \u00e8 ammessa al primo turno di qualificazione della UEFA Europa League 2017-2018.\nLe ultime due classificate retrocedono direttamente in 1. deild karla 2017.\nClassifica finale.\nLegenda:\nNote:"}
{"id": "5822683", "revid": "76963", "url": "https://it.wikipedia.org/wiki?curid=5822683", "title": "Harley Jane Kozak", "text": "Biografia.\nHarley Jane Kozak nasce a Wilkes-Barre, in Pennsylvania, da Dorothy Taraldsen, un'insegnante di musica, e da Joseph Aloysius Kozak, un avvocato.\nSuo padre mor\u00ec quando lei aveva solo un anno, si trasferisce nel Nebraska e si laurea nel 1980 presso la Tisch School of the Arts di New York.\nNel corso della sua carriera ha preso parte a film come \"Non entrate in quel collegio\", \"Parenti, amici e tanti guai\", \"I re della spiaggia\", \"Aracnofobia\", \"Campioni di guai\" e in alcune soap-opera del tipo \"Texas\", \"Sentieri\" e \"Santa Barbara\". In quest\u2019ultima il suo personaggio esce di scena per una tragica morte ma il pubblico non accett\u00f2 questo incidente tanto che la produzione ammise l'errore e cerc\u00f2 di fare rientrare l'attrice che, avendo accettato altre proposte, non pot\u00e9 che declinare l'offerta.\nNel 1996 entra nel cast del film-TV \"Titanic\", interpretando Bess Allison, una madre che muore nel tentativo di salvare il suo bambino nel momento dell'affondamento della nave.\nNel 2004 pubblica il suo primo romanzo \"Dating Dead Man\" grazie al quale ottiene il \"Premio Agatha\". A questo fanno seguito altri romanzi sempre con protagonista Wollie Shelley, una donna con una famiglia molto eccentrica che si trova a risolvere casi di omicidio.\nVita privata.\n\u00c8 stata sposata per un anno, dal 1982 al 1983, con l'attore Van Saantvord e dal 1987 al 2007 con l'avvocato Greg Aldisert.\nAttualmente vive a Los Angeles con i suoi tre figli, Audrey (2000) e i gemelli Lorenzo Robert e Giana Julia (2002), avuti dal secondo marito."}
{"id": "5822690", "revid": "336956", "url": "https://it.wikipedia.org/wiki?curid=5822690", "title": "8 cm GrW 34", "text": ""}
{"id": "5822691", "revid": "336956", "url": "https://it.wikipedia.org/wiki?curid=5822691", "title": "GrW 34", "text": ""}
{"id": "5822698", "revid": "125217535", "url": "https://it.wikipedia.org/wiki?curid=5822698", "title": "Lettera alla madre", "text": "Lettera alla madre \u00e8 un'opera della scrittrice Edith Bruck, pubblicata nel 1988.\nContenuti.\nLa prima sezione del libro si compone di una lunga lettera che l'autrice dedica idealmente alla propria madre, assassinata ad Auschwitz nella primavera del 1944. L'occasione offerta da questo dialogo, sospeso fra memoria e rievocazione immaginaria, offre la possibilit\u00e0 di toccare, attraverso una scrittura fortemente introspettiva, un'ampia gamma di tematiche: l'elaborazione del lutto per la perdita dei propri genitori e, a un livello pi\u00f9 generale, il trauma storico della Shoah, la contrapposizione fra fede religiosa e laicit\u00e0, il recupero e la meditazione dell'infanzia dell'autrice, una riflessione sul suo ruolo di testimone e superstite dell'Olocausto.\nLa seconda sezione dell'opera, intitolata \"Tracce\", descrive invece il tentativo, fallito, di ricostituire un legame con la memoria del proprio padre, morto a Dachau durante gli ultimi giorni di internamento.\nCritica e ricezione.\nDopo la scrittura di \"Chi ti ama cos\u00ec\", racconto testimoniale pubblicato nel 1959 in cui Bruck riporta la propria esperienza nel campo di concentramento di Auschwitz, \"Lettera alla madre\" segna un importante punto di svolta nel percorso intellettuale e critico dell'autrice. Pubblicato all'indomani della morte di Primo Levi, la cui figura e il cui suicidio vengono evocati pi\u00f9 volte nel corso della narrazione, \"Lettera alla madre\" costituisce infatti un importante momento autoriflessivo per l'autrice, impegnata a meditare e approfondire il significato della propria testimonianza e del proprio percorso esistenziale. In questa prospettiva il confronto serrato e a tratti conflittuale con la figura fantasmatica e immaginaria della madre, ebrea ungherese ortodossa e profondamente tradizionalista, determina una cornice testuale e psicologica nella quale Bruck \u00e8 chiamata a soppesare e a giustificare scelte e decisioni maturate nel corso della propria vita, spesso animate da valori profondamente dissonanti da quelli del proprio ambiente familiare intriso di religiosit\u00e0 popolare e segnato da povert\u00e0 e angustie.\nRiconoscimenti.\nIl libro ha ottenuto il Premio Rapallo Carige per la donna scrittrice nel 1989."}
{"id": "5822700", "revid": "3115", "url": "https://it.wikipedia.org/wiki?curid=5822700", "title": "Auto GP 2016", "text": "La stagione 2015 dell'Auto GP , ufficialmente \"Auto GP Formula Open\", \u00e8 stata la settima edizione del campionato ed \u00e8 iniziata il 7 maggio con un \"weekend\" di gare sul Circuito di Adria, e si \u00e8 conclusa, dopo altri 5 doppi appuntamenti, il 9 ottobre, con due gare sul circuito di Imola. La ridenominazione del campionato deriva dal fatto che, da questa stagione, esso \u00e8 aperto a tutte le vetture sportive a ruote scoperte, con cilindrata compresa tra i 2000 e i 4000 cm\u00b3.\nIn corso di stagione, dopo il primo appuntamento ad Adria, le vetture dell'Auto GP passano a disputare le gare del campionato BOSS GP, partecipando anche alle classifiche di tale campionato. Rimane comunque stilata una classifica dedicata ai soli piloti e team dell'Auto GP.\nIl campionato \u00e8 stato vinto dal pilota messicano Luis Michael D\u00f6rrbecker, mentre il titolo tra le scuderie \u00e8 andato all'italiana \"Torino Squadra Corse\".\nLa pre-stagione.\nCalendario.\nUna prima versione del calendario \u00e8 stata presentata il 24 novembre 2015. La serie sarebbe dovuta iniziare il 10 aprile sul Circuito di Misano, e concludersi, il 16 ottobre, su quello di Magione. Una nuova versione del calendario \u00e8 stato successivamente resa nota. Il campionato sarebbe iniziato il 22 maggio sul circuito di Monza, e si sarebbe concluso, sempre dopo un totale di 6 doppi appuntamenti, in data e circuito da definire. Ad aprile \u00e8 stata cancellata la gara di Monza, sostituita da un doppio appuntamento ad Adria, anticipato all'8 maggio. Successivamente l'autodromo nazionale di Monza rientra nel calendario, con una gara ad ottobre, e la gara di Magione slitta al terzo appuntamento, preceduta da una gara al N\u00fcrburgring, mentre esce il tracciato di Pergusa. Successivamente anche la gara tedesca \u00e8 cancellata, senza per\u00f2 nessuna comunicazione ufficiale, da parte degli organizzatori.\nCon l'accordo con la BOSS GP le date seguono il calendario di tale campionato.\nCircuiti e gare.\nIn questa stagione il campionato avrebbe dovuto svolgersi interamente su tracciati italiani, a differenza del 2015, ove, anche prima dell'interruzione, non era prevista nessuna data in Italia. Tranne Monza e Imola, tutti gli altri tracciati sono all'esordio per la categoria, da quando il campionato \u00e8 stato trasformato in Auto GP. Successivamente, dopo l'esclusione di Monza, la categoria si trasferisce sul tracciato di Adria, mai impiegato prima. In seguito rientra nel calendario anche il circuito brianzolo, ne esce quello di Pergusa, e vi entra una gara all'estero, prevista al N\u00fcrburgring, poi cancellata.\nModifiche al regolamento.\nRegolamento tecnico.\nDal 2016 la partecipazione al campionato \u00e8 aperta a tutte le vetture da competizione, a ruote scoperte, con motore dai 2000 ai 4000 cc. Ci\u00f2 permette la presenza anche di vetture di categorie quali la Formula 1 o la GP2 Series.\nRisultati e classifiche.\nClassifica piloti.\nI punti sono assegnati secondo lo schema seguente:"}
{"id": "5822703", "revid": "339392", "url": "https://it.wikipedia.org/wiki?curid=5822703", "title": "Udehe", "text": ""}
{"id": "5822708", "revid": "339392", "url": "https://it.wikipedia.org/wiki?curid=5822708", "title": "Ulci", "text": ""}
{"id": "5822711", "revid": "270680", "url": "https://it.wikipedia.org/wiki?curid=5822711", "title": "Samagir", "text": ""}
{"id": "5822712", "revid": "78782996", "url": "https://it.wikipedia.org/wiki?curid=5822712", "title": "Fortapasc (film)", "text": ""}
{"id": "5822716", "revid": "270680", "url": "https://it.wikipedia.org/wiki?curid=5822716", "title": "Dinastia H\u00f2u J\u012bn", "text": ""}
{"id": "5822725", "revid": "270680", "url": "https://it.wikipedia.org/wiki?curid=5822725", "title": "Amaga Aisin Gurun", "text": ""}
{"id": "5822739", "revid": "270680", "url": "https://it.wikipedia.org/wiki?curid=5822739", "title": "Hong Taiji", "text": ""}
{"id": "5822743", "revid": "729019", "url": "https://it.wikipedia.org/wiki?curid=5822743", "title": "Stazione di Sciacca", "text": "La stazione di Sciacca \u00e8 stata una stazione ferroviaria posta lungo la ex linea ferroviaria a scartamento ridotto Castelvetrano-Porto Empedocle chiusa nel 1986, era a servizio del comune di Sciacca.\nStoria.\nLa stazione venne inaugurata nel 21 febbraio 1914 insieme alla tratta Selinunte-Sciacca rimase stazione di testa per nove anni. Il 2 luglio 1923 venne aperta il tratto Sciacca-Ribera. Nel 1986 la stazione cess\u00f2 il suo funzionamento insieme alla tratta Castelvetrano-Sciacca. . Il Fabbricato Viaggiatori, vincolato dalla Soprintendenza ai Beni Culturali di Agrigento, risulta venduto a privati ed \u00e8 interessato da lavori di ristrutturazione.\nStrutture e impianti.\nEra composta da un fabbricato viaggiatori, un magazzino merci e da tre binari."}
{"id": "5822744", "revid": "111874453", "url": "https://it.wikipedia.org/wiki?curid=5822744", "title": "Villarasca", "text": "Villarasca \u00e8 una frazione del comune di Rognano in provincia di Pavia posta a nordest del centro abitato, verso Casarile. Fu da sempre ecclesiasticamente autonoma rispetto al suo attuale capoluogo, essendo dotata di una propria parrocchia.\nStoria.\nVillarasca \u00e8 un luogo di antica origine, e fu donato dal re Liutprando nel 723 al Monastero di San Pietro in Ciel d'Oro di Pavia. Nel 1841 il comune fu soppresso dal governo austriaco e unito a Rognano."}
{"id": "5822748", "revid": "767487", "url": "https://it.wikipedia.org/wiki?curid=5822748", "title": "Kyptoceras amatorum", "text": "Il chiptocerato (Kyptoceras amatorum) \u00e8 un mammifero artiodattilo estinto, appartenente ai protoceratidi. Visse nel Pliocene inferiore (circa 5 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale, come tutti i suoi simili, doveva assomigliare vagamente a un'antilope dalle corna disposte in modo bizzarro. Il cranio era dotato di un corno nasale a forma di V e di due corna sopra le orbite, alte, dritte e a sezione quasi circolare, \"Kyptoceras\" differiva da tutti gli altri protoceratidi nel fatto che sia il corno nasale a V che le corna sopraorbitali erano ricurve in avanti; i suoi molari, inoltre, al contrario di quelli di tutti gli altri protoceratidi erano a corona molto alta (ipsodonti). Inoltre, non vi era esposizione del passaggio delle narici dorsalmente dietro il corno a V, come invece avveniva negli altri protoceratidi.\nClassificazione.\n\"Kyptoceras amatorum\" venne descritto per la prima volta da Webb nel 1981, sulla base di un cranio frammentario proveniente dalla formazione Bone Valley in Florida. Altri fossili sono stati ritrovati in Messico e in Carolina del Nord.\n\"Kyptoceras\" \u00e8 un rappresentante dei protoceratidi, una famiglia di artiodattili endemici del Nordamerica, forse affini ai camelidi. In particolare, questo animale fu l'ultimo rappresentante noto della famiglia, e il suo parente pi\u00f9 stretto sembrerebbe essere stato \"Syndyoceras\", del Miocene inferiore. Ci\u00f2 suggerisce uno iato di circa 13 milioni di anni nella documentazione fossile. Altri protoceratidi evoluti, come \"Lambdoceras\" e \"Synthetoceras\", vissero nel corso del Miocene ma appartenevano a una linea evolutiva distinta."}
{"id": "5822749", "revid": "6923", "url": "https://it.wikipedia.org/wiki?curid=5822749", "title": "William Stringfellow", "text": " \u00c8 stato soprattutto attivo negli anni '60 e '70."}
{"id": "5822751", "revid": "22356", "url": "https://it.wikipedia.org/wiki?curid=5822751", "title": "Kyptoceras", "text": ""}
{"id": "5822756", "revid": "453768", "url": "https://it.wikipedia.org/wiki?curid=5822756", "title": "Bimby", "text": "Il Bimby, o Thermomix fuori dall'Italia e dal Portogallo, \u00e8 un elettrodomestico da cucina prodotto dall'azienda tedesca Vorwerk.\nStoria.\nBimby VM2000.\nLa distribuzione del primo modello di Bimby, il VM2000, fu avviata nei primi anni '70 inizialmente in Francia, e in seguito in Spagna e Italia dove, utilizzato presso una famosa clinica come omogeneizzatore, prese il nome di Bimby. Esso fu soprannominato \"mixer zuppa\", ed era costituito da un boccale di un litro di capienza, un coperchio, un misurino, una manopola per regolare la velocit\u00e0, una per regolare la temperatura, e una spatola che consentiva di mescolare all'interno del boccale mentre l'apparecchio era in funzione (evitando il contatto con il gruppo coltelli).\nBimby VM2200.\nIl secondo modello di Bimby, chiamato VM2200, fu lanciato in commercio negli anni '70, e distribuito in Italia a partire dal 1978. Di colore arancione, le migliorie rispetto al modello precedente furono la presenza del cestello (accessorio utile per cuocere le pietanze evitando il contatto con le lame) e l'inclusione di un thermos denominato \"Vorwerk Thermopot\".\nBimby TM3300.\nIl terzo modello di Bimby (TM3300), distribuito a partire dal 1981, presenta parecchie differenze rispetto al precedente: una base a L pi\u00f9 solida, il boccale con capienza portata a 1,5 litri, la manopola del timer (fino a 30 minuti, con arresto automatico al termine, solo per preparazioni a caldo), dodici velocit\u00e0 (fino a 7200 giri/minuto), la potenza di 1450 W, la temperatura impostabile da 50 \u00b0C a 100 \u00b0C e infine la protezione contro il surriscaldamento.\nBimby TM21.\nIl quarto modello di Bimby (TM21), introdotto nel mercato nel 1995, si differenzia dal precedente per un rinnovato design, per il \"Varoma\" (strumento per la cottura a vapore), la maggiore velocit\u00e0 di rotazione delle lame (fino a 10200 giri/minuto), il tasto \"Turbo\", la funzione \"Spiga\" (per la preparazione di impasti lievitati come pane e pizza), e la \"Farfalla\" (utensile per montare alcuni alimenti e cuocere riso). Inoltre \u00e8 stata introdotta la bilancia elettronica integrata, con una precisione di 10 grammi e display a sette segmenti che funge anche da temporizzatore.\nBimby TM31.\nIl quinto modello di Bimby (TM31), prodotto nel 2004, presenta numerosi miglioramenti riguardanti l'estetica e il design, inoltre \u00e8 completamente digitalizzato, costituito infatti da una sola manopola meccanica e da una serie di tasti di dimensioni ridotte. \u00c8 stata introdotta la funzione \"soft\" (per un rimescolamento delicato), la funzione \"antiorario\" (per fare ruotare il gruppo coltelli nel senso contrario, al fine di non tagliare le pietanze con le lame in funzione) e infine \u00e8 stato sensibilmente migliorato il Varoma e la bilancia, che ha una sensibilit\u00e0 di 5 grammi.\nBimby TM5.\nIl sesto modello di Bimby \u00e8 il TM5, commercializzato nel 2014, che propone le seguenti novit\u00e0:\nIl display tattile supporta l'interazione bidirezionale con l'utente. Il TM5 realizza questa interazione tramite il concetto di \"ricetta guidata\". Con questa modalit\u00e0 l'utente non deve pi\u00f9 consultare la ricetta su un libro di cucina, n\u00e9 su nessun altro supporto. La ricetta \u00e8 nella memoria del Bimby, ed il display suggerisce all'utente uno per uno tutti i passi per esperire la ricetta e realizzare il piatto finito.\nPer ogni passo, il display comunica l'ingrediente da inserire nel boccale, ne visualizza il peso, imposta il tempo di cottura, temperatura, la velocit\u00e0 e la modalit\u00e0 delle lame ecc. Inoltre il display guida l'utente nell'inserimento e rimozione degli accessori (es. la farfalla) ed in tutte le altre attivit\u00e0 funzionali alla ricetta, come ad esempio l'accensione del forno o la lavorazione di ingredienti al di fuori del Bimby.\nNella prima fase di vendita del TM5 le ricette erano vendute tramite i \"Bimby Stick\".\nSi tratta di stick di memoria contenenti un gruppo di ricette. Ogni stick copre un argomento come le ricette vegetariane, quelle stagionali, i dolci basati su ingredienti particolari ecc..\nGli stick si connettono al Bimby ed alla connessione il display \u00e8 in grado di mostrare all'utente l'elenco delle ricette disponibili in memoria.\nNel novembre 2016 \u00e8 stata posta in vendita la Cook-Key, il modulo wi-fi che permette al Bimby di collegarsi in rete, con la piattaforma Cookidoo.\nQuest'ultimo \u00e8 un servizio offerto da Vorwerk tramite un portale web.\nL'utente si connette al portale Cookidoo ed ha accesso a migliaia di ricette che pu\u00f2 esplorare liberamente. Pu\u00f2 anche eleggere le sue ricette preferite e le ricette marcate in questo modo, vengono trasferite al Bimby tramite wi-fi e rese subito disponibili per la preparazione guidata dei piatti.\n\u00c8 presente anche una funzione di \"men\u00f9 settimanale\". Dal portale Cookidoo \u00e8 possibile scegliere delle ricette ed associarle ai giorni di un calendario, il men\u00f9 settimanale. Successivamente, quando l'utente \u00e8 al supermercato, il Cookidoo tramite smartphone riporta tutta la lista della spesa con le corrette quantit\u00e0 da acquistare relativamente al men\u00f9 impostato.\nUn\u2019altra funzione \u00e8 la \"funzione frigorifero\" o \"svuota-frigo\". Tramite questa funzione l'utente comunica al servizio gli alimenti contenuti nel frigorifero con le rispettive quantit\u00e0, e il servizio suggerisce quali ricette sono compatibili con gli ingredienti segnalati. Questa funzione \u00e8 un servizio non necessariamente indirizzato al Bimby, \u00e8 infatti disponibile su diversi siti web di alimentazione e cucina. Tuttavia la funzione presente sul sito del Ricettario Bimby si avvale di un archivio di oltre 28000 ricette tutte realizzate per il Bimby ed aperte ai commenti degli utenti.\nPer il TM5 rimane valida la possibilit\u00e0 di gestire tutte le attivit\u00e0 manualmente senza nessuna guida.\nBimby TM6.\nIl settimo modello di Bimby \u00e8 il TM6 ed \u00e8 commercializzato dal 2019. Si presenta visivamente simile al TM5 e ne costituisce un'evoluzione. Con esso condivide principalmente due caratteristiche come la capienza del boccale (2,2 litri) e le dimensioni complessive del corpo macchina.\n\u00c8 presente un display touch-screen pi\u00f9 grande, che permette all'utente di visionare i video delle ricette e seguirne le fasi passo dopo passo fino alla completa realizzazione del piatto. La novit\u00e0 rispetto al modello precedente sta nel fatto che i video vengono riprodotti in streaming senza occupare spazio di archiviazione sul TM6 e senza bisogno di collegarsi alla piattaforma Cookidoo tramite app o sito web. La riproduzione del video si arresta automaticamente in attesa della preparazione da parte dell'utente del Bimby.\nNel TM6 il collegamento wi-fi \u00e8 integrato direttamente all'interno del dispositivo senza bisogno di ricorrere alla Cook-Key.\nUn'ulteriore novit\u00e0 introdotta con il TM6 \u00e8 una maggiore temperatura massima di esercizio, che arriva adesso a . Questo permette al Bimby di avere una funzione di cottura in pi\u00f9 rispetto a quelle offerte dai modelli precedenti: a questa temperatura, infatti, \u00e8 possibile rosolare gli alimenti ed ottenere preparati a base di caramello.\nCon il TM6 \u00e8 inoltre possibile lasciare lievitare gli impasti e produrre lo yogurt grazie alla nuova funzione di fermentazione che mantiene costante l'umidit\u00e0 e la temperatura all'interno del Varoma. Il mantenimento costante della temperatura permette anche altre due tipologie di cottura: la cottura sottovuoto, per preparazioni morbide e succose e la cottura lenta, per ottenere stracotti o bolliti.\nLa precisione della bilancia, ha una sensibilit\u00e0 migliore, pari ad 1 grammo, contro 5 grammi dei modelli precedenti."}
{"id": "5822759", "revid": "122626270", "url": "https://it.wikipedia.org/wiki?curid=5822759", "title": "Soncino (Rognano)", "text": "Soncino \u00e8 una frazione del comune di Rognano in provincia di Pavia posta a nord ovest del centro abitato, verso l'autostrada Serravalle.\nStoria.\nSoncino appare nel XII secolo come \"Socinum\". Faceva parte del feudo di Vellezzo Bellini, infeudato ai Bellini di Milano. Nel XVIII secolo viene aggregato a Soncino il comune di Cassina Cavagnate. Nel 1841 fu soppresso dal governo austriaco e unito a Rognano."}
{"id": "5822760", "revid": "124123", "url": "https://it.wikipedia.org/wiki?curid=5822760", "title": "Beato di Vend\u00f4me", "text": "Il suo culto come santo, testimoniato dalla sua menzione nel Martirologio di Usuardo, risale almeno al IX secolo.\nBiografia.\nSecondo la \"Vita\" risalente al IX secolo, Beato era originario dell'Italia e si trasfer\u00ec poi in Gallia, dove si stabil\u00ec in una caverna nei pressi di Laon conducendo vita eremitica e dedicandosi all'evangelizzazione degli abitanti delle campagne vicine. Sarebbe morto in et\u00e0 molto avanzata.\nQuesta \"Vita\" ispir\u00f2 la leggenda di un altro santo di nome Beato, considerato l'apostolo della Svizzera: egli sarebbe nato in Inghilterra e sarebbe stato convertito al cristianesimo da san Barnaba, cambiando al battesimo il suo nome (Svetonio) in quello di Beato. A Roma sarebbe stato inviato da san Pietro ad evangelizzare la Svizzera e si sarebbe poi ritirato a vita eremitica in una grotta vicino al lago di Thun, dove mor\u00ec ultranovantenne. Qualcuno identifica il Beato apostolo della Svizzera con il Beato di Vend\u00f4me, altri ritengono si tratti di un personaggio storico di cui si ignora la vita (forse un missionario anglosassone del VI secolo), altri negano del tutto la sua esistenza.\nCulto.\nIl culto di Beato di Vend\u00f4me era piuttosto diffuso nelle regioni di Laon, Le Mans e Vend\u00f4me: il nome della localit\u00e0 di Saint-B\u00e9at \u00e8 legato a tale culto.\nUsuardo ricorda Beato nel suo martirologio al 9 maggio; nel Martirologio romano \u00e8 menzionato alla stessa data."}
{"id": "5822773", "revid": "767487", "url": "https://it.wikipedia.org/wiki?curid=5822773", "title": "Passaparola (singolo)", "text": "Passaparola \u00e8 un singolo del gruppo musicale rap italiano Isola Posse All Stars, pubblicato nel 1992 dalla Century Vox.\nNello stesso anno il brano venne incluso nella compilation \"Fondamentale! Vol. 1\".\nSi tratta del secondo e ultimo progetto musicale del gruppo, che vede entrare nella sua formazione tre nuovi elementi: Neffa, Papa Ricky e DJ Gruff. Dopo la pubblicazione del singolo il gruppo si scioglier\u00e0, dando origine a due gruppi: da una parte i Sangue Misto (Neffa, Deda e DJ Gruff), con sonorit\u00e0 tendenti verso l'Hardcore rap, e dall'altra i Sud Sound System (Treble, Gopher D e altri nuovi musicisti), con sonorit\u00e0 maggiormente influenzate dal Raggamuffin. Papa Ricky e Speaker Dee Mo' invece intraprenderanno delle carriere soliste.\nFormazione.\nIsola Posse All Stars\nAltri"}
{"id": "5822774", "revid": "1565034", "url": "https://it.wikipedia.org/wiki?curid=5822774", "title": "Forte Gabrielli", "text": " Il suo culto come beato fu confermato da papa Benedetto XIV nel 1756.\nBiografia.\nOriginario di Gubbio, membro della nobile famiglia dei Gabrielli, si ritir\u00f2 a condurre vita eremitica in una cella sul monte Scheggia; in seguito, si pose sotto la direzione di san Lodolfo trasferendosi nel monastero camaldolese di Fonte Avellana, dove mor\u00ec sotto il priorato di Guido d'Arezzo.\nCulto.\nNel XV secolo sul suo eremo del monte Scheggia fu innalzata una chiesa, detta di Santa Maria in Monte, dove Forte Gabrielli era gi\u00e0 onorato con il titolo di santo.\nIl suo culto come beato fu confermato da papa Benedetto XIV nel 1756.\nIl suo corpo \u00e8 venerato nella cattedrale di Gubbio.\nIl suo elogio si legge nel Martirologio romano al 9 maggio."}
{"id": "5822775", "revid": "729019", "url": "https://it.wikipedia.org/wiki?curid=5822775", "title": "Stazione di Ribera", "text": "La stazione di Ribera \u00e8 stata una stazione ferroviaria posta lungo la ex linea ferroviaria a scartamento ridotto Castelvetrano-Porto Empedocle chiusa tra il 1978 ed il 1985, era a servizio del comune di Ribera.\nStoria.\nLa stazione venne inaugurata nel 26 febbraio 1917 insieme alla tratta Ribera\u2013Cattolica Eraclea rimase stazione di testa per sei anni. Il 2 luglio 1923 venne aperta il tratto Ribera\u2013Sciacca. Il 31 dicembre 1985 la stazione cess\u00f2 il suo funzionamento insieme alla tratta da Castelvetrano.\nStrutture e impianti.\nEra composta da un fabbricato viaggiatori, un magazzino merci e da due binari."}
{"id": "5822786", "revid": "1305772", "url": "https://it.wikipedia.org/wiki?curid=5822786", "title": "Stefano Docimo", "text": " \nBiografia.\nNasce da famiglia borghese, figlio del magistrato della Corte dei Conti Elio Docimo e della cantante attrice Chiaretta Gelli, nome d'arte di Yvette da Todi. Gi\u00e0 adolescente, complice anche l'amicizia e la frequentazione con Bruno Spirito, nipote del filosofo Ugo Spirito, inizia a vivere con estrema conflittualit\u00e0 la sua origine borghese. Grazie a tale conflittualit\u00e0, agli inizi degli anni sessanta, al pari con il crescere del fermento intellettuale e politico di quel periodo, viene attratto della cosiddetta neoavanguardia letteraria del novecento che lo port\u00f2 ad avvicinarsi al Gruppo 63. Questo consente lui di affacciarsi alla ribalta poetica distinguendosi come giovane autore \"verbovisivo\" e redattore sulle pagine della rivista Marcatr\u00e9 (1963-1969) dove pubblica, tra l'altro, l'opera Mixage Zero nell'ultimo numero della rivista. \nDal 1972 \u00e8 stato socio della Societ\u00e0 di Linguistica Italiana e, grazie anche all'amicizia con Valentino Zeichen inizia una serrata attivit\u00e0 creativa che lo port\u00f2 a partecipare a numerose letture e manifestazioni pubbliche di poesia e letteratura tra le quali La Tartaruga nel 1975 e al Laboratorio di poesia diretto da Elio Pagliarani nel 1977. \nTra il 1977 e il 1985 ha collaborato alle terze pagine di riviste di letteratura e linguistica e quotidiani nazionali, tra cui Paese Sera e L'Umanit\u00e0 di cui ha curato la terza pagina. Nel 1978 fonda con Benito Jacovitti Il Cantagallo, rivista di satira politica diretta da Umberto Giubilo.\nBisogner\u00e0, per\u00f2, attendere il 1985 per la pubblicazione della sua prima opera \"Ponti d'oro\" (Roma, Il Ventaglio) che lo far\u00e0 uscire da una zona di comodo dove, in qualche modo, egli si era rifugiato tanto per questioni personali, quanto per la propria ritrosia verso tutto ci\u00f2 che una maggiore notoriet\u00e0 avrebbe potuto comportare. Seguirono altre due opere e fino alla fine del decennio \u00e8 stato poi ideatore, promotore e organizzatore insieme ai suoi cari amici Franco Cavallo e Mario Lunetta, della rassegna Magazzini Generali di poesia presso l'omonima Associazione culturale a fondata a Roma da Armando Soldaini e riferimento romano per le avanguardie letterarie di quegli anni. \"Faccio scrittura, in modo caparbio, ma l'avverbio non le rende giustizia, non si sovrappone, lasciando all'interpretazione proprio quel modo pressante, corporale, sottomettendolo cos\u00ec ad una intenzione pi\u00f9 metafisica, leggera, mentale per l'appunto, alleggerendone l'hic et nunc prepositivo; quel povero corpo, quel suo stare e sostare, anche. E ancora, troppo mediatico: quel suo scivolare, seguendone il moto ondulatorio, verso l'invisibile, l'artefatto.\"Suoi testi poetici e critici sono apparsi in varie riviste e antologie. Tra le riviste: \"La terra del fuoco, Altri Termini, Dismisura, Anterem, Gradiva, Zeta, La Taverna di Auerbach\" , di cui \u00e8 stato redattore, \"Kr991\" ecc\".\" Tra le antologie e i manuali:\"Coscienza &amp; Evanescenza,\" \"Verso Roma Roma in versi\", \"Postpoesia,\" \"La poesia nel Lazio\", \"Discorsi interminabili, Lo sparviero sul pugno, Poesia italiana della contraddizione, Nel paese delle rose, Voci, Resistenze, Fare e disfare \u00e8 tutto un lavorare\", \"Bollettario\" ecc.\nNe segue un periodo sabbatico nel quale si limiter\u00e0 alla scrittura di contributi critici e da cui uscir\u00e0 dedicandosi dai primi anni novanta fino alla sua morte al Sindacato Nazionale Scrittori (oggi della confederazione CGIL) di cui \u00e8 stato anche \"Segretario Generale.\" Le sue linee politiche furono subito rivolte verso quelle nuove forme di espressione che richiedevano una rappresentativit\u00e0 di pari dignit\u00e0 rispetto a quella che egli riteneva essere la \"vulgata nazionale pi\u00f9 retriva\".\nNel settembre del 2015, in occasione della XXIII edizione del Premio Feronia-Citt\u00e0 di Fiano in sua memoria, \u00e8 stato aggiunto tra gli altri un \"Premio speciale Stefano Docimo\" aggiudicato a Marcello Teodonio per la curatela delle opere di Mauro Mar\u00e8 (Il Cubo, 2014).\nAntologie e pubblicistica.\nSuoi testi poetici e critici sono apparsi in numerose riviste e antologie tra le quali: "}
{"id": "5822811", "revid": "404449", "url": "https://it.wikipedia.org/wiki?curid=5822811", "title": "Ex scuola media Leonardo da Vinci", "text": ""}
{"id": "5822831", "revid": "798140", "url": "https://it.wikipedia.org/wiki?curid=5822831", "title": "Ottino Sabbadini", "text": "Biografia.\nNacque a Torreano, nel Friuli Venezia Giulia, il 2 ottobre 1919, figlio di Luigi e Teresa Chieu. Nel novembre 1931 la sua famiglia, emigr\u00f2 in Francia, stabilendosi nel dipartimento della Creuse, dove il padre and\u00f2 a lavorare come scalpellino. Il 31 agosto 1939, con la mobilitazione generale, venne arruolato nell'Arm\u00e9e de l'air, iniziando a frequentare tre mesi dopo la scuola di pilotaggio n.44 di Saint-\u00c9tienne. Quando nel giugno 1940 fu firmato l'armistizio di Compi\u00e8gne risultava in servizio presso il deposito di Gaillac con il grado di caporale. Deciso ad unirsi alle Forces fran\u00e7aises libres insieme all'amico caporale Philippe de Brettes il 5 agosto oltrepasso la frontiera con la Spagna sui Pirenei, venendo arrestati poco tempo dopo in quanto sprovisti di documenti. Incarcerati a Figueras, il 25 agosto evase con de Brettes durante un trasferimento, tentando di mettersi in comunicazione con il pi\u00f9 vicino Consolato britannico. Quattro giorni dopo i due furono nuovamente arrestati alla frontiera con il Portogallo, ma con l'aiuto del Console britannico a Lisbona nel mese di ottobre riuscirono a raggiungere l'Inghilterra. Arruolato nella F.A.F.L. con il grado di sergente, il 5 novembre entr\u00f2 in servizio presso la Flying Training School di Odiham, nello Hampshire, frequentata da allievi francesi e belgi. il 9 aprile fu trasferito alla No.11 Service Flying Training School di Shawbury, dove nel mese di giugno ottenne il brevetto di pilota di velivolo plurimotore. Dopo un ulteriore periodi in alcune Operational Training Unit, divenuto adjutant, nel febbraio 1942 entr\u00f2 in servizio nel No.235 Squadron del Coastal Command dotata di cacciabombardieri Bristol Beaufighter, e di stanza a Sumburgh, nelle isole Shetland. Effettu\u00f2 con successo 15 missioni di guerra, quando il 17 maggio prese parte alle operazioni contro l'incrociatore pesante della Kriegsmarine \"Prinz Eugen\" cha stava navigando a ridosso della costa norvegese. All'attacco della nave parteciparono gli aerosiluranti Bristol Beaufort del No.86 Squadron, i cacciabombardieri Beaufighter del No.235 e No.248 Squadron e sei bombardieri Handley-Page Hampden che posarono un campo minato ad Haugesund, sulla probabile rotta dell'incrociatore. Decollato alle 18:00, con a bordo il sgt. Taylor, scort\u00f2 i Beaufort sul bersaglio designato. Alle 20:15 del 17 maggio un Beaufort pilotato dal flying sgt. Manning lanci\u00f2 un siluro contro il \"Prinz Eugen\" da una distanza di 1.00-1.200 metri, venendo preso di mira dalla contraerea e poi da tre caccia Messerschmitt Bf 109 dell I./JG 5. Visto l'aereo in difficolt\u00e0 interpose il suo tra di esso e gli attaccanti, venendo per\u00f2 colpito ed abbattuto, e finendo in mare. I due aviatori si salvarono e furono presi prigionieri da una imbarcazione nemica. Trasferiti a \u017baga\u0144, nella Bassa Slesia, furono rinchiusi nel campo di concentramento Stalag Luft III, dove rimase fino all'aprile 1945, quando fu liberato. Ritornato alla vita civile riprese a volare per la compagnia Air France, passando poi alla Aigle Azur, con cui copr\u00ec le rotte per il Nord Africa, per il Libano e l'Indocina francese. Il 17 luglio 1948 decoll\u00f2 dall'aeroporto Tan Son Nhat di Saigon su un Douglas C-47 (matricola F-BYCP) diretto a Dalat-Lienkhanng. L'aereo precipit\u00f2 per cause ignote nella zona montuosa di Djiring, nel Vietnam, con la morte dei tre membri dell'equipaggio dei tredici passeggeri. Il loro corpi non furono mai ritrovati, e il 2 aprile 1949 fu promosso postumo al grado di sottotenente."}
{"id": "5822847", "revid": "709565", "url": "https://it.wikipedia.org/wiki?curid=5822847", "title": "Maria Barrientos", "text": "Biografia.\nHa ricevuto una approfondita educazione musicale (pianoforte e violino) presso il Conservatorio di Musica di Barcelona, prima di dedicarsi agli studi vocali con Francisco Bonet. Ha fatto il suo debutto al Teatro Novedades a Barcellona, come Ines in L'Africana, il 10 marzo 1898, all'et\u00e0 di soli 15 anni, seguito subito dopo dal ruolo di Margherita di Valois ne \"Gli ugonotti\".\nIl 4 marzo 1899 \u00e8 In\u00e9s ne \"L'Africaine\" al Gran Teatre del Liceu di Barcellona.\nFu subito invitata in tutti i maggiori teatri d'opera d'Europa, a cantare in Italia, Germania, Inghilterra, Francia, con grande successo. \nNel 1900 \u00e8 Rosina ne Il barbiere di Siviglia (Rossini) al Teatro Regio di Torino e diretto da Leopoldo Mugnone al Teatro Costanzi di Roma dove torna nel 1901 come Gilda in Rigoletto diretta da Mascheroni con Alessandro Bonci.\nFu comunque in Sud America, in particolare al Teatro Col\u00f3n di Buenos Aires, che godette i suoi pi\u00f9 grandi trionfi. \nLa sua carriera fu temporaneamente interrotta nel 1907 dal matrimonio e la nascita di un figlio, il matrimonio non si rivel\u00f2 felice e lei torn\u00f2 sul palcoscenico nel 1909.\n\u00c8 Lucia di Lammermoor nel 1912 a Roma e nel 1913 al Th\u00e9\u00e2tre des Champs-\u00c9lys\u00e9es di Parigi con Giacomo Rimini.\nIl debutto al Metropolitan Opera di New York avvenne il 31 gennaio 1916, nel ruolo di \"Lucia di Lammermoor\" con Giovanni Martinelli come Edgardo, Pasquale Amato come Enrico, Angelo Bad\u00e0 come Arturo, direttore Gaetano Bavagnoli. \nConferm\u00f2 il suo impegno al Met fino al maggio 1920 in 118 recite affrontando altri ruoli inclusi Adina ne L'elisir d'amore, Amina in La sonnambula, Elvira ne I Puritani, Gilda in Rigoletto, Rosina ne Il Barbiere di Siviglia e i ruoli principali in Lakm\u00e9 e Mireille. \nSi fece notare segnatamente per l'interpretazione de La Regina di Shemakha ne Il gallo d'oro di Nikolai Rimsky-Korsakov per la prima statunitense dell'opera il 6 marzo 1918. \nLa sua carriera al Met si concluse il 1 Maggio 1920 con un tour di esecuzioni de L'elisir d'amore con Enrico Caruso.\nLa Barrientos continu\u00f2 ad apparire sulla scena in ruoli tipici di coloritura fino al 1924. Poi si limit\u00f2 ai recitals e divenne un'interprete ammiratissima di canzoni francesi e spagnole.\nFu una cantante con una voce di una limpidezza pari ad uno strumento musicale. Ha lasciato una notevole serie di incisioni per la Fonotipia e la Columbia Records.\nSi ritir\u00f2 nel sud ovest della Francia, dove divenne una entusiasta giocatrice di bridge."}
{"id": "5822855", "revid": "104215544", "url": "https://it.wikipedia.org/wiki?curid=5822855", "title": "Nu bambiniello e tre San Giuseppe", "text": "Nu bambiniello e tre San Giuseppe \u00e8 una commedia teatrale in lingua napoletana scritta da Gaetano Di Maio e Nino Masiello (o Masello) nel 1981 e portata in scena lo stesso anno al Teatro Sannazaro dalla compagnia stabile di Luisa Conte, con protagonisti la stessa Conte e Nino Taranto.\nLa commedia \u00e8 stata pi\u00f9 volte replicata negli anni successivi. Nel 2002 \u00e8 andata in scena sempre al Teatro Sannazaro una nuova versione della commedia sotto la regia di Leopoldo Mastelloni.\nTrama.\nL'azione si svolge da principio in un piccolo paese della provincia di Napoli. Carmelina, indotta dalla madre Eleonora, decide di recarsi a Roma, a Cinecitt\u00e0, dove viene iniziata ai facili costumi trovando lavoro in un film porno.\nCarmelina viene bollata dai suoi compaesani come una \"svergognata\" anche davanti al padre Pasquale. Si scopre in seguito che \u00e8 incinta di padre ignoto. La confidenza viene fatta da Carmelina ad un amico di famiglia, Filiberto, la quale rivela di aver tradito il fidanzato ufficiale Giovannino, emigrato in Germania per trovare un lavoro. Il finale vede trionfare sui pregiudizi l'amore della madre Eleonora e la presa di coscienza del padre Pasquale."}
{"id": "5822868", "revid": "104458", "url": "https://it.wikipedia.org/wiki?curid=5822868", "title": "Kirchbach in der Steiermark", "text": ""}
{"id": "5822869", "revid": "767487", "url": "https://it.wikipedia.org/wiki?curid=5822869", "title": "Kirchbach-Zerlach", "text": "Kirchbach-Zerlach (fino al 31 dicembre 2015 Kirchbach in der Steiermark) \u00e8 un comune austriaco di 3 271 abitanti nel distretto di S\u00fcdoststeiermark, in Stiria; ha lo status di comune mercato (\"Marktgemeinde\"). \u00c8 stato creato il 1\u00ba gennaio 2015 dalla fusione dei precedenti comuni di Kirchbach in Steiermark e Zerlach; capoluogo comunale \u00e8 Kirchbach in Steiermark."}
{"id": "5822875", "revid": "110157", "url": "https://it.wikipedia.org/wiki?curid=5822875", "title": "Campeonato Brasileiro S\u00e9rie C 2016", "text": "Il Campeonato Brasileiro S\u00e9rie C 2016 \u00e8 stata la 27\u00aa edizione del Campeonato Brasileiro S\u00e9rie C."}
{"id": "5822887", "revid": "1305772", "url": "https://it.wikipedia.org/wiki?curid=5822887", "title": "Fladnitz", "text": ""}
{"id": "5822891", "revid": "1543377", "url": "https://it.wikipedia.org/wiki?curid=5822891", "title": "St. Petersburg Ladies Trophy 2016", "text": "Il St. Petersburg Ladies Trophy 2016 \u00e8 stato un torneo femminile di tennis giocato su cemento indoor. \u00c8 stata la 7\u00aa edizione del St. Petersburg Ladies Trophy, la prima della categoria Premier nell'ambito del WTA Tour 2016. Il torneo si \u00e8 giocato alla Sibur Arena di San Pietroburgo, dall'8 al 14 febbraio 2016.\nPartecipanti.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nLe seguenti giocatrici hanno avuto accesso al tabellone principale come lucky loser:\nCampionesse.\nSingolare.\n Roberta Vinci ha battuto in finale Belinda Bencic con il punteggio di 6-4, 6-3.\nDoppio.\n Martina Hingis / Sania Mirza hanno battuto in finale Vera Du\u0161evina / Barbora Krej\u010d\u00edkov\u00e1 con il punteggio di 6-3, 6-1."}
{"id": "5822894", "revid": "110157", "url": "https://it.wikipedia.org/wiki?curid=5822894", "title": "Illtal", "text": "Illtal \u00e8 un comune francese di 1 359 abitanti nel dipartimento dell'Alto Reno, in Alsazia-Champagne-Ardenne-Lorena. \u00c8 stato creato il 1\u00ba gennaio 2016 dalla fusione dei precedenti comuni di Oberdorf, Grentzingen e Henflingen."}
{"id": "5822896", "revid": "1442080", "url": "https://it.wikipedia.org/wiki?curid=5822896", "title": "St. Petersburg Ladies Trophy 2016 - Doppio", "text": "Viktorija Golubic e Aljaksandra Sasnovi\u010d erano le detentrici del titolo, ma nessuna delle due tenniste ha partecipato a questa edizione del torneo. Martina Hingis e Sania Mirza si sono aggiudicate il torneo, battendo in finale Vera Du\u0161evina e Barbora Krej\u010d\u00edkov\u00e1 per 6-3, 6-1."}
{"id": "5822897", "revid": "404338", "url": "https://it.wikipedia.org/wiki?curid=5822897", "title": "Stollberg/Erzgeb.", "text": ""}
{"id": "5822943", "revid": "287204", "url": "https://it.wikipedia.org/wiki?curid=5822943", "title": "Villa romana delle Terme di Agrippa", "text": "La villa romana delle terme di Agrippa \u00e8 una villa rustica con ambienti termali annessi sita nel territorio di Montebuono in provincia di Rieti. Durante la costruzione della chiesa di San Pietro ad Centomuros nel 1105 furono reimpiegati i materiali della struttura romana, infatti al suo interno \u00e8 possibile osservare tutt'oggi i mosaici e gli affreschi che andavano a costituire l'arredamento della villa.\nDescrizione.\nLa villa attingeva l'acqua per la zona termale nei pressi dell'attuale cava ove erano presenti grandi cisterne chiamate localmente \u201cgrottoni di san Donato\u201d. Essa si dice appartenuta al grande generale di Augusto, Marco Agrippa grazie ai ritrovamenti di alcune epigrafi che riportano il nome dell'omonimo generale. Con i recenti lavori nella chiesa di San Pietro ad centomuros sono venuti alla luce reperti di grande interesse storico-archeologico tra cui mosaici, affreschi in stile pompeiano, mura in opus reticulatum e le fondamenta di una parte della villa. Ci\u00f2 ha permesso di creare una mappa pi\u00f9 dettagliata dell'antica struttura.\nNei suoi pressi, a poca distanza dalla chiesa suddetta e i ruderi emergenti all'esterno sono identificabili una cisterna di raccolta delle acque e un muro perimetrale speronato che fungeva da sostegno per gli ambienti della villa. Oggi questo muro, un tempo (fino all'800-primi del '900) rivestito in opus reticolatum, lo si pu\u00f2 notare al di sotto dell'attuale piano stradale. Altri tratti di mura sui scorgono nei suoi pressi.\nDa qui provengono alcuni reperti conservati e murati negli edifici del paese di Montebuono."}
{"id": "5822945", "revid": "767487", "url": "https://it.wikipedia.org/wiki?curid=5822945", "title": "The Pickwick Papers (film 1952)", "text": "The Pickwick Papers \u00e8 un film del 1952 diretto da Noel Langley."}
{"id": "5822946", "revid": "767487", "url": "https://it.wikipedia.org/wiki?curid=5822946", "title": "Mariti su misura", "text": "Mariti su misura (\"The Model and the Marriage Broker\") \u00e8 un film del 1951 diretto da George Cukor.\nReni\u00e9 e Charles Le Maire furono candidati al premio Oscar ai migliori costumi nel 1952 per la sezione dedicata ai film in bianco e nero.\nProduzione.\nIl film, prodotto dalla Twentieth Century Fox, aveva come titoli di lavorazione \"The Marriage Broker\" e \"Kitty and the Marriage Broker\" e fu girato da inizio giugno a inizio luglio. A fine mese, furono girate alcune scene aggiunte.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 1 gennaio 1952 con il numero LP1480. Distribuito dalla Twentieth Century Fox, il film fu presentato in prima a Los Angeles il 30 dicembre 1951; a New York, il film usc\u00ec il 10 gennaio 1952. In Italia, fu distribuito nel 1953"}
{"id": "5822949", "revid": "767487", "url": "https://it.wikipedia.org/wiki?curid=5822949", "title": "La moglie ricca", "text": "La moglie ricca (\"B.F.'s Daughter\") \u00e8 un film del 1948 diretto da Robert Z. Leonard."}
{"id": "5822952", "revid": "124123", "url": "https://it.wikipedia.org/wiki?curid=5822952", "title": "Reni\u00e9", "text": "Candidata 5 volte al Premio Oscar, vinse nel 1964 assieme a Irene Sharaff e Vittorio Nino Novarese per il film di Joseph L. Mankiewicz \"Cleopatra\"."}
{"id": "5822953", "revid": "287204", "url": "https://it.wikipedia.org/wiki?curid=5822953", "title": "Renie", "text": ""}
{"id": "5822970", "revid": "1277692", "url": "https://it.wikipedia.org/wiki?curid=5822970", "title": "P-toluidina", "text": "La p-toluidina (leggersi para-toloudina) \u00e8 un composto aromatico derivato dalle ammine e del toluene.. Come le altre due toluidine (meta- e orto-) trova principalmente impiego nella sintesi di sostanze coloranti.\nCaratteristiche chimico-fisiche.\nLa presenza dell'ammina rende questo composto debolmente basico. \u00c8 inoltre poco solubile in acqua, sebbene la solubilit\u00e0 aumenti in soluzioni acide a causa della formazione di sali di ammonio. La sua simmetria rende possibile la formazione di cristalli; per tale motivo, a differenza dei suoi isomeri, si presenta in forma solida."}
{"id": "5822972", "revid": "916580", "url": "https://it.wikipedia.org/wiki?curid=5822972", "title": "Carica X pentagona", "text": ""}
{"id": "5822990", "revid": "287204", "url": "https://it.wikipedia.org/wiki?curid=5822990", "title": "Elena Bonner", "text": ""}
{"id": "5822995", "revid": "1788047", "url": "https://it.wikipedia.org/wiki?curid=5822995", "title": "Associazione Calcio Lumezzane 2011-2012", "text": "Questa pagina raccoglie le informazioni riguardanti l 'Associazione Calcio Lumezzane nelle competizioni ufficiali della stagione 2011-2012."}
{"id": "5823001", "revid": "767487", "url": "https://it.wikipedia.org/wiki?curid=5823001", "title": "Kevin Figueiredo", "text": "Nel corso della sua carriera ha inoltre suonato per DramaGods, Satellite Party, The Doors, Slash, Nuno Bettencourt, Chester Bennington, Perry Farrell, L\u00facia Moniz e Tantric.\n\u00c8 stato per anni allievo di Mike Mangini, da cui ha ereditato il posto come batterista negli Extreme."}
{"id": "5823011", "revid": "155634", "url": "https://it.wikipedia.org/wiki?curid=5823011", "title": "Futbol'nyj Klub Armavir", "text": "Il Futbol'nyj Klub Armavir \u00e8 una societ\u00e0 calcistica russa con sede nella citt\u00e0 di Armavir. Milita nella Pervenstvo Futbol'noj Nacional'noj Ligi, la seconda divisione del campionato russo. La squadra gioca le partite casalinghe allo Stadion Junost'.\nStoria.\nFondato nel 1959, nel corso del campionato 2014-2015 il Torpedo Armavir ha conquistato la promozione nella Pervenstvo Futbol'noj Nacional'noj Ligi. In vista della stagione 2015-2016, il Torpedo Armavir sarebbe dovuto diventare la squadra riserve del Kuban', ma quest'eventualit\u00e0 non si \u00e8 poi verificata in virt\u00f9 della costituzione del Kuban' 2.\nStadio.\nIl F.K. Armavir gioca le gare interno allo stadio Yunost Stadium che ha una capienza di 5.700 posti.\nOrganico.\nRosa 2019-2020.\n\"Aggiornata al 1\u00ba gennaio 2020.\""}
{"id": "5823016", "revid": "2074952", "url": "https://it.wikipedia.org/wiki?curid=5823016", "title": "Eric Koston", "text": "Biografia.\nNato nel 1975 in Thailandia, \u00e8 residente a San Bernardino (Stati Uniti d'America). Il suo soprannome \u00e8 Frosty.\nOltre ad essere uno skater professionista da lunga data, \u00e8 comproprietario della Four Star abbigliamento insieme a Guy Mariano. Insieme a Steve Berra, \u00e8 poi comproprietario del sito web/skatepark ed evento The Berrics.\nCompetizioni e apparizioni televisive.\nKoston ha partecipato alle principali competizioni di skateboard dove ha vinto agli X Games estivi pi\u00f9 di una volta, ha vinto l'evento Drew Tour, il Tampa Pro e il Van's Downtown Showdown.\nNella sua carriera, Eric \"Frosty\" Koston \u00e8 apparso anche nello show televisivo di Jackass, Jackass 3D e nello show televisivo dello skater Rob Dyrdek Fantasy Factory."}
{"id": "5823018", "revid": "124665293", "url": "https://it.wikipedia.org/wiki?curid=5823018", "title": "Carl Restivo", "text": "La sua abilit\u00e0 di polistrumentista gli ha permesso nel corso degli anni di cimentarsi in vari generi musicali e di suonare con diversi artisti. Tra le sue collaborazioni pi\u00f9 famose si ricordano quelle con Rihanna, Extreme, il progetto The Nightwatchman del chitarrista Tom Morello, i Satellite Party del cantante Perry Farrell, e gli Street Sweeper Social Club.\n\u00c8 inoltre riconosciuto per la sua attivit\u00e0 di produttore e compositore. Ha lavorato per 50 Cent, Nuno Bettencourt, Mick Mars, Steve Perry, Patti LaBelle, Big Punisher, Kurupt, Xzibit e altri. Ha inoltre contribuito alla colonna sonora del film \"Twilight\" nel 2008, candidata per i Grammy Awards."}
{"id": "5823020", "revid": "767487", "url": "https://it.wikipedia.org/wiki?curid=5823020", "title": "Wang Yun", "text": ""}
{"id": "5823035", "revid": "2134764", "url": "https://it.wikipedia.org/wiki?curid=5823035", "title": "Li Yi (calciatore)", "text": ""}
{"id": "5823038", "revid": "1527148", "url": "https://it.wikipedia.org/wiki?curid=5823038", "title": "Steve Berra", "text": "Biografia.\nNato nello Stato del Missouri, Steve ha iniziato a praticare lo skateboard all'et\u00e0 di 14 anni. A 18 anni si trasfer\u00ec nello Stato della California del sud per proseguire la sua carriera sportiva. Per un periodo visse insieme allo skater Tony Hawk.\nSuccessivamente, Steve ottenne come primo sponsor la Blockhead insieme al futuro amico Jason Dill.\nIn seguito pass\u00f2 al team di Natas Kaupas chiamato 101, ma la vera svolta per Steve fu nuovamente l'aggregazione con Tony Hawk alla casa produttrice di tavole Birdhouse, dove successivamente partecip\u00f2 anche al Tony Hawk's Gigantic Skatepark Tour.\nNegli anni duemila, Steve pass\u00f2 alla Alien Workshop dove si aggiunse a professionisti del calibro di Rob Dyrdek e il ritrovato compagno Jason Dill.\nNel 2003 ebbe vari problemi alla caviglia che gli impedirono di poter praticare lo skateboard ma successivamente dopo la completa guarigione apparve con il suo nuovo sponsor DVS nel video DVS Skate Moore.\nOltre alla carriera di skater professionista, Steve nel corso del primo decennio degli anni duemila \u00e8 apparso nel programma dell'amico Rob Dyrdek nella serie Rob &amp; Big e Rob Dyrdek Fantasy Factory.\nNel 2013, la svolta avvenne quando insieme ad Eric Koston fond\u00f2 il sito web e skatepark The Berrics, mentre a livello sportivo la svolta avvenne quando pass\u00f2 al team produttore di scarpe ed abbigliamento DC Shoes.\nThe Berrics.\nIl 31 gennaio 2009, Berra ha partecipato alla Battle at Berrics 1 contro Mark Johnson. Il 30 settembre 2010, ha gareggiato contro Heath Kirchart alla Battle at Berrics 3 E ha partecipato anche alla sfida The Berrics contro Fantasy Factory insieme ad Eric Koston e contro Rob Dyrdek."}
{"id": "5823040", "revid": "1305772", "url": "https://it.wikipedia.org/wiki?curid=5823040", "title": "Li Yi", "text": ""}
{"id": "5823042", "revid": "1776051", "url": "https://it.wikipedia.org/wiki?curid=5823042", "title": "Take Us Alive", "text": "Take Us Alive \u00e8 un doppio album dal vivo del gruppo musicale statunitense Extreme, pubblicato il 4 maggio 2010 dalla Frontiers Records. \u00c8 stato registrato alla House of Blues di Boston nell'agosto 2009. L'intero concerto \u00e8 stato filmato professionalmente e distribuito anche in formato DVD.\nIl chitarrista Nuno Bettencourt ha svelato: \u00abVolevamo fare qualcosa di veramente speciale per i nostri fan concittadini che ci hanno sostenuto sin dagli inizi... quando suonavamo nei club. Era l'ultima data del tour e non siamo riusciti a pensare alcun modo migliore che festeggiare ritornando nel luogo in cui tutto \u00e8 cominciato... Boston.\u00bb\nTracce.\nTesti e musiche di Gary Cherone e Nuno Bettencourt, eccetto dove indicato."}
{"id": "5823044", "revid": "399", "url": "https://it.wikipedia.org/wiki?curid=5823044", "title": "Configno", "text": "Configno \u00e8 una frazione di Amatrice situata a 1.008 metri s.l.m.\nLa frazione si trova a sud ovest di Amatrice da cui dista poco pi\u00f9 di 7 km. \nConfigno \u00e8 posta nell'alta valle del fiume Tronto e rappresenta una delle numerose \"ville\" di Amatrice, ossia uno dei numerosi insediamenti aperti (cd. ville) che sin dal Medio Evo hanno popolato la conca del comune reatino.\nOrigine del nome.\nIl nome della frazione deriverebbe, con tutta probabilit\u00e0, dalla sua posizione di \"confine\" tra due storiche Diocesi, quella di Rieti, l'antico territorio \"falacrino\" (di cui Configno faceva parte) e quella di Ascoli, corrispondente all'antico territorio summatino.\nStoria.\nDopo l'unit\u00e0 d'Italia, come il comune Amatrice, far\u00e0 prima parte dell'Abruzzo aquilano (\"Abruzzo Ultra\") e poi, dal 1927, a seguito della creazione della provincia di Rieti, del Lazio.\nA seguito dei terremoti del Centro Italia del 24 agosto 2016 e del 30 ottobre 2016 molti edifici dell'abitato di Configno sono andati distrutti o sono stati gravemente lesionati, soprattutto nella zona pi\u00f9 antica della frazione.\nIn particolare, la Chiesa di Sant'Andrea e l'ottocentesco palazzo Betturri, con la torre e l'orologio, hanno subito gravi danni.\nIlleso invece il fabbricato del Museo delle Arti e Tradizioni Popolari.\nSuccessivamente al sisma del 2016 \u00e8 sorto un piccolo villaggio composto da alcune casette, una ex stalla restaurata, una chiesetta, un piccolo bar con un forno, oltre a un campo da calcio e bagni pubblici. La realizzazione del villaggio \u00e8 stata resa possibile grazie alla generosit\u00e0 di alcuni privati.\nMonumenti e luoghi d'interesse.\nAree naturali.\nA poche centinaia di metri dall'abitato di Configno, si trova l'Oasi di Orie Terme, un parco naturalistico ricco di sorgenti, in cui, tra boschi di castagni, querce e faggi secolari dimorano stabilmente cervi e daini. Il parco si caratterizza per ospitare numerose opere e un monumentale Calvario ispirate a La buona novella del cantautore Fabrizio De Andr\u00e8.\nA nord di Configno si trova il lago di Scandarello, un lago artificiale formato dallo sbarramento della diga costruita lungo il corso del torrente Scandarello, affluente del Tronto.\nSociet\u00e0.\nI primi censimenti ufficiali di Configno del 1663 contano circa 20 famiglie e 120 persone, che divengono 149 nel 1728, 230 nel 1793 e 260 nel 1877.\nCon Regio Decreto del 21.12.1864, il nuovo Regno D'Italia istituisce un Registro di Popolazione per ogni Comune del Regno. Dal Censimento del 1879, la frazione di Configno contava 249 abitanti, 200 residenti, 119 uomini e 135 donne (2)\nNel 1921 gli abitanti erano scesi a 174, 118 nel 1961, 90 nel 1971 e appena 43 nel 1991.\nOggi si contano circa 30 persone stabilmente residenti che salgono a poco meno di 300 durante la stagione estiva.\nMusei.\nIl museo delle arti e tradizioni popolari di Configno: esso ha sede in un antico fabbricato della frazione e venne edificato nel 1928 da un abitante del luogo, tale Corteggiani Giulio fu Evangelista e utilizzato come scuderia.\nL'attuale museo \u00e8 aperto dal 2010 ed \u00e8 gestito da un Ente culturale e raccoglie molti materiali, scritti e reperti che documentano la storia della comunit\u00e0 locale e il suo rapporto col territorio, con diverse collezioni di temi legati all'agricoltura, alle attivit\u00e0 artigianali, al mondo domestico e all'arredo scolastico. Un angolo \u00e8 dedicato alle origini degli spaghetti all'amatriciana.\nOgni anno, nel mese di agosto, dal 1978, Configno rappresenta il traguardo della famosa corsa su strada internazionale \"Amatrice-Configno\", gara podistica della lunghezza di 8,5\u00a0km, in cui notoriamente gareggiano fianco a fianco campioni olimpici e campioni mondiali con gli atleti Amatori.\nInfrastrutture e trasporti.\nLa frazione \u00e8 posta proprio lungo la Strada Statale 260 Picente che collega l'entroterra abruzzese con quello marchigiano. Ad Amatrice, infatti, S.R. 260 Picente si inserisce nella consolare Salaria che conduce ad Ascoli Piceno e, proseguendo, a San Benedetto del Tronto."}
{"id": "5823055", "revid": "599013", "url": "https://it.wikipedia.org/wiki?curid=5823055", "title": "Zou Jie", "text": ""}
{"id": "5823057", "revid": "2091899", "url": "https://it.wikipedia.org/wiki?curid=5823057", "title": "Pacing Strategy", "text": "Il Pacing strategy \u00e8 lo studio di come un atleta possa distribuire la produzione di lavoro meccanico, l'espressione di potenza e velocit\u00e0 nel corso di una gara in modo da ottimizzare il risultatoIl termine pacing deriva dalla parola \u201cpace\u201d che significa: passo, ritmo, andatura e insieme alla parola \u201cstrategy\u201d sta proprio a significare \u201cstrategia di gara\u201d.\nNello sport, questo termine \u00e8 usato per indicare le fasi della performance di un atleta. Lo studio di queste fasi \u00e8 fondamentale per ottimizzare il raggiungimento di un punto di arrivo, il traguardo, o per passare in vantaggio. La strategia che si applica a ogni gara dipende da vari fattori: dallo sport, dal contesto, dalle attrezzature e soprattutto dalle caratteristiche fisiologiche e psicologiche dell'atleta. In particolare il cervello gioca un ruolo chiave nei complessi processi di informazione interne ed esterne, in modo da stabilirsi, mantenersi e adattarsi alle strategie praticate durante l'allenamento o direttamente durante la gara. L'obiettivo del pacing \u00e8 quello di raggiungere il risultato prefissato, senza che la fatica interferisca con il completamento del compito o con le attivit\u00e0 metaboliche dell'atleta. Il Pacing rappresenta la concezione ottimale di come la gara dovrebbe essere percorsa o su come la stagione dovrebbe essere gestita .\nTipologie di Pacing.\nVi sono diverse tipologie di pacing a seconda dello sport/disciplina e della gara che un atleta affronta.\nAll-out Pacing.\nL'all-out pacing viene utilizzato nelle gare di breve durata. In questo caso l'atleta premedita di affrontare l'inizio dell'evento attingendo subito alla massima energia esprimibile dal suo corpo, per raggiungere il pi\u00f9 rapidamente possibile l'apice della velocit\u00e0. Una volta raggiunta, gli atleti cercano di mantenere quella velocit\u00e0 e di conseguenza la propria energia cinetica, sforzandosi al massimo fino alla fine dell'evento. Questa tattica spesso d\u00e0 come risultato una gara in negative-split, perch\u00e9 nella maggior parte della gara, si attua un'azione di accelerazione per raggiungere la velocit\u00e0 massima e la seconda parte della gara viene completata generalmente in meno tempo della prima. Per esempio nei 100m piani, la fase di accelerazione pu\u00f2 ricoprire anche il 55-60% del percorso, riuscendo a raggiungere la massima velocit\u00e0 solamente ai 55 metri. Come risultato, la gara appare negativamente divisa perch\u00e9 la velocit\u00e0 \u00e8 costruita nella prima met\u00e0 della gara e poi mantenuta nella seconda. Per fare una divagazione interessante, lo sprint dei 200m maschile viene spesso corso ad una velocit\u00e0 media pi\u00f9 alta rispetto alla gara dei 100m, perch\u00e9 la fase di accelerazione dei 200m \u00e8 proporzionatamente inferiore a quella dei 100m! Le gare, nelle quali \u00e8 utilizzabile con esiti positivi tale strategia, possono durare dai 20 ai 30 secondi, in alcuni sport, e sino a 60 in altri. Questo \u00e8 dato dalla differenza di ambiente e di utilizzo di attrezzi nei vari sport, ad esempio se l'attrito \u00e8 generato dall'aria o dall'acqua.\nPositive Pacing.\nIl positive pacing implica iniziare la competizione ad un ritmo relativamente alto, ma non massimale. Tuttavia, nonostante il minor impiego di energia, l'atleta \u00e8 ugualmente costretto a ridurre la proprio intensit\u00e0 durante la gara, per affrontarne le fasi successive. Questa tipologia di pacing \u00e8 utilizzata nelle gare di media durata, dai 40 secondi a 2 minuti, oppure nelle gare di lunga durata dalle 2 ore in su.\nUna strategia di positive pacing viene spesso utilizzata dai corridori che percorrono i 400m piani, che necessita di poco pi\u00f9 di 40 secondi. In questo evento la velocit\u00e0 di partenza \u00e8 vicina alla massimale, e la velocit\u00e0 dell'atleta diminuisce durante il corso della gara. Una positive pacing \u00e8 pi\u00f9 appropriata di una all-out pacing nelle gare di durata dai 40 ai 120 secondi per vari motivi. Primo, accelerare alla maggior velocit\u00e0 possibile all'inizio dell'evento \u00e8 meno importante e la fase iniziale della gara \u00e8 meno significativa come indicatore di performance. Secondo, \u00e8 importante iniziare sotto il massimale per regolare l'uso delle riserve di energia, in modo che possano essere distribuite per tutta la durata dell'evento. Infine, il tempo in cui la resistenza aerodinamica o idrodinamica a cui ci si oppone diventa un fattore limitante in termini di energia richiesta dall'evento.\nEven Pacing.\nDurante eventi della durata compresa tra i 2.5 minuti e i 60 minuti (ad esempio, negli eventi di media/lunga durata), \u00e8 stato osservato negli studi sperimentali e nelle gare che gli atleti mostravano una preferenza per l'even pacing. \u00c8 anche evidente che la fase di accelerazione iniziale diventa relativamente meno importante, per il risultato della gara, all'aumentare della durata della stessa. Negli eventi di questa durata, le strategie di gara a ritmo regolare hanno a che fare con i modelli matematici, che suggeriscono, che la velocit\u00e0 di gara \u00e8 dettata dalla massima forza costante che un atleta pu\u00f2 esercitare insieme alle forze di resistenza praticate. \"Un principio chiave dell'even pacing \u00e8 che: evitando accelerazioni e decelerazioni superflue, l'atleta sta in realt\u00e0 evitando fluttuazioni dell'energia cinetica e sta quindi utilizzando le riserve energetiche pi\u00f9 efficacemente.\"\nNegative Pacing.\nIn opposizione alle gare negative viste nell'all-out pacing, il vero pacing negativo viene tipicamente osservato negli eventi di media e lunga durata. Il pacing negativo coinvolge un aumento della velocit\u00e0 durante il corso della gara e potrebbe aiutare a diminuire l'uso dell'energia aerobica e anaerobica e il conseguente affaticamento metabolico durante l'esercizio. Tuttavia, le prove sperimentali del fatto che questa sia una strategia valida sono limitate. Pu\u00f2 anche essere chiamata \"Negative Split\"\nParabolic Pacing.\nAvviene comunemente in tutti gli eventi di media/lunga durata un incremento dell'intensit\u00e0 nelle ultime fasi di gara. In alcuni casi (come i 3000m di ciclismo su pista) la prima fase di gara (80-90%) viene eseguita ad un'andatura regolare, per poi manifestarsi una notevole crescita nella produzione di potenza e velocit\u00e0 in quella finale. Questa pratica pu\u00f2 essere vista come una perdita di energia cinetica, perch\u00e9 l'energia, che potrebbe forse essere utilizzata al principio, viene spesa solo alla fine della gara per accelerare. Tuttavia, la conseguenza di spingere troppo forte a met\u00e0 gara sarebbe una fatica prematura e una grande riduzione della velocit\u00e0 prima della porzione finale, per questo gli atleti delle competizioni di media e lunga distanza sembrano prediligere un ritmo pi\u00f9 conservativo a met\u00e0 gara. Uno scatto finale o uno sprint terminale \u00e8 spesso evidente alla fine di queste gare, una strategia ben nota agli allenatori e agli atleti. Ad esempio, i corridori di media e lunga distanza partono spesso con una potenza iniziale elevata per acquistare un maggiore slancio o una posizione pi\u00f9 vantaggiosa rispetto agli avversari, ma il ritmo decresce verso la met\u00e0 della gara, prima di un impeto finale nelle ultime fasi.\nVariable Pacing.\nPer molte ragioni, a volte gli atleti cambiano il proprio ritmo durante una gara. Le strategie di pacing sono influenzate da diversi fattori esterni, inclusi il tipo di gara e la durata, i ritmi degli avversari, le condizioni ambientali (temperatura, umidit\u00e0, altitudine, vento) e la topografia del percorso (piatto, in salita, in discesa, formazione di onde, profondit\u00e0 di una piscina, condizioni del ghiaccio, ecc\u2026). Una strategia pacing variabile, o fluttuante, sembra essere stata sviluppata dagli atleti per contrastare le mutevoli condizioni esterne durante la gara."}
{"id": "5823058", "revid": "584094", "url": "https://it.wikipedia.org/wiki?curid=5823058", "title": "Frontaliers", "text": "Frontaliers \u00e8 una serie televisiva svizzera.\nStoria.\nIniziata nel 2006 come serie radiofonica in onda sul canale radio RSI Rete Tre, il suo successo la porta a sbarcare, nel 2010, sul canale televisivo RSI LA1. In seguito sono state realizzate altre due stagioni della serie, rispettivamente nel 2011 e nel 2014. La regia delle prime due stagioni \u00e9 a cura di Chris Guidotti e Barbara Lehnhoff, mentre la terza viene accreditata a Nick Rusconi. \nTrama.\nTramite dei simpatici sketch della durata variabile dai 3 ai 5 minuti, si raccontano le vicende del frontaliere Roberto Bussenghi (abitante della fittizia citt\u00e0 brianzola Usmate Carate ed interpretato da Flavio Sala) e dei doganieri Loris Bernasconi (interpretato da Paolo Guglielmoni) e Gabriele Veronelli (interpretato sempre da Sala) presso il passo doganale di Bizzarone. Ogni episodio inizia con un jingle canticchiato da Bussenghi al volante della sua Fiat Panda rossa quando viene puntualmente fermato da Bernasconi per un controllo fiscale.\nEpisodi.\nPrima stagione.\nLa prima stagione, preceduta da un \"prologo\" di tre episodi, conta di 16 episodi\nSeconda stagione.\nLa seconda stagione conta 15 episodi\nTerza stagione.\nLa terza stagione, \"Frontaliers 3 - qui si parla itagliano\", facente parte del progetto \"italiano lingua di frontiera\", conta 8 episodi.\nFilm.\nIl 21 dicembre 2017 \u00e8 uscito nei cinema svizzeri il film Frontaliers Disaster per la regia di Alberto Meroni che funge da seguito alla serie. Il film \u00e8 stato in seguito distribuito in DVD anche in Italia nella ormai dismessa catena di negozi a basso prezzo \"Da Moreno\", mentre nel territorio svizzero \u00e8 stato distribuito presso i punti vendita Migros.\nCollegamenti esterni.\nPagina dedicata alla serie sul sito ufficiale della RSI"}
{"id": "5823059", "revid": "643662", "url": "https://it.wikipedia.org/wiki?curid=5823059", "title": "Coppa di Danimarca 2013-2014", "text": ""}
{"id": "5823061", "revid": "964734", "url": "https://it.wikipedia.org/wiki?curid=5823061", "title": "Ghimatriah", "text": ""}
{"id": "5823067", "revid": "767487", "url": "https://it.wikipedia.org/wiki?curid=5823067", "title": "Paul Taylor (musicista)", "text": "Nel corso della sua carriera ha collaborato con diversi altri artisti, come Sammy Hagar, Gary Pihl, Eric Martin (in seguito cantante dei Mr. Big), Aldo Nova, Steve Perry, Alice Cooper e Tommy Shaw.\nPrima di formare i Winger, Tyalor e Kip Winger suonavano entrambi nella band di Alice Cooper. In quel periodo i due cominciarono a scrivere canzoni assieme e, durante una pausa dal tour, registrarono quello che diventer\u00e0 il primo demo dei Winger. Il gruppo divenne famoso con gli album \"Winger\" e \"In the Heart of the Young\". Taylor scrisse la ballata \"Miles Away\" che divenne uno dei singoli di maggior successo dei Winger. Il musicista decise tuttavia di abbandonare la band sul finire del 1991, per via dello stress e per potersi dedicare ad altri progetti. Kip Winger chiese a Taylor di ritornare nel gruppo in occasione della reunion del 2006, ma questi declin\u00f2 gentilmente l'invito.\nNel 2012 ha suonato le tastiere come turnista durante il tour estivo dei Cinderella, mentre nel 2013 ha fatto alcune apparizioni speciali nei concerti dei Winger."}
{"id": "5823068", "revid": "1543377", "url": "https://it.wikipedia.org/wiki?curid=5823068", "title": "Cane guida", "text": "I cani guida, conosciuti anche come cani per non vedenti, sono cani da assistenza utilizzati da persone affette da cecit\u00e0 e persone ipovedenti, addestrati per aiutare queste persone a superare gli ostacoli.\nSebbene i cani possano essere addestrati a evitare diverse tipologie di ostacoli, essi sono parzialmente daltonici (rosso-verde) e non sono capaci di riconoscere i segnali stradali. La persona ha il compito di condurre il cane, basandosi sulle capacit\u00e0 acquisite attraverso un precedente allenamento per imparare a muoversi nello spazio.\nL'addestratore pu\u00f2 essere paragonato al navigatore di un aereo, che deve sapere come andare da un posto ad un altro, e il cane \u00e8 il pilota che permette il raggiungimento della destinazione in sicurezza.\nIn molti paesi, i cani guida, come molti altri cani da assistenza e cani per non udenti, sono esenti dalle normative che vietano la presenza di animali in luoghi pubblici, quali ristoranti e mezzi di trasporto.\nStoria.\nLe prime testimonianze sui cani guida risalgono a met\u00e0 del XVI secolo. Nel romanzo del XIX secolo \"Aurora Leight\" di Elizabeth Barret Browning, il protagonista commenta, \"The blind man walks wherever the dog pulls / And so I answered.\" (L'uomo cieco cammina ovunque il cane tira/ E cos\u00ec risposi\u201d).\nLa prima scuola di addestramento per cani guida fu fondata in Germania durante la Prima guerra mondiale per aumentare la capacit\u00e0 di spostamento dei veterani di guerra diventati ciechi in combattimento. L'interesse verso i cani guida non si diffuse al di fuori della Germania finch\u00e9 Dorothy Harrison Eustis, un'allevatrice di cani americana residente in Svizzera, scrisse una testimonianza pubblicata sul \"The Saturday Evening Post\" nel 1927, riguardante una scuola di addestramento per cani guida a Potsdam, in Germania. All'inizio di quello stesso anno il senatore americano Thomas D. Schall del Minnesota fu affiancato a un cane guida importato dalla Germania, ma i cani guida non si diffusero in America fino a quando Morris Frank, un residente di Nashville, non ritorn\u00f2 dalla Svizzera dopo una sessione di addestramento con uno dei cani di Eustin, un pastore tedesco femmina di nome Buddy. Frank e Buddy intrapresero un tour pubblicitario per convincere gli Americani delle abilit\u00e0 dei cani guida e la necessit\u00e0 di permettere alle persone con un cane guida di accedere ai mezzi pubblici, hotel e altre aree aperte al pubblico.\nNel 1929 Eusis e Frank cofondarono \"The seeing Eye\" a Nashville, Tennessee (trasferito nel 1931 a New Jersey).\nI primi cani guida in Gran Bretagna furono i pastori tedeschi. Alcuni dei primi furono Flash, Judy, Meta, and Folly, i quali furono consegnati ai loro nuovi padroni, veterani diventati ciechi nella prima guerra mondiale, il 6 ottobre del 1931 a Wallasey, in Merseyside. Il nuovo padrone di Judy fu Musgrave Frankland.I cani guida dell'associazione ciechi (Blind Association) in Gran Bretagna cominciarono ad operare nel 1934, bench\u00e9 il loro primo addestratore stabile nel tempo fosse un ufficiale dell'esercito russo, il capitano Nikolai Liakhoff, il quale si trasfer\u00ec nel Regno Unito nel 1933.\nRicerche.\nImportanti studi sul comportamento e sui metodi di addestramento dei cani guida vennero fatti tra gli anni '20 e '30 da Jakob von Uexf\u00fcll ed Emanuel Georg Sarris.\nEssi studiarono la ricchezza dei cani guida e introdussero metodi avanzati di addestramento. Ci sono stati anche importanti studi sulle discriminazioni subite da persone che utilizzano cani guida e di assistenza.\nRazze.\nAll'inizio gli addestratori cominciarono a domandarsi quali razze di cani fossero pi\u00f9 appropriate per il ruolo di guida; ad oggi Golden Retriever, Labrador e Pastore tedesco sono le razze scelte maggiormente come cani guida, tuttavia vengono selezionate anche altre razze, come Barbone, Cane da Pastore Scozzese, Border Collie, Australian Shepard, Staffordshire Terrier, Bracco Ungherese, Dobermann, Rottweiler, American Pit Bull Terrier, Boxer, Airedale Terrier, Flat Coat Retriever.\nLe razze dei cani guida sono scelte in base alla misura dell'altezza a livello della spalla rispetto alla lunghezza dell'imbragatura e dell'altezza del soggetto.\nSono comuni anche incroci come Golden Retriever/Labrador (popolari entrambi per la loro intelligenza, il lavoro etico e la maturazione precoce) e Labradoodle (Labrador/ Barbone, allevati per assicurare cani con minore perdita di pelo per chi vi fosse allergico).\nAd oggi la razza pi\u00f9 popolare utilizzata su scala globale \u00e8 il Labrador Retriever. Questa razza ha una grande variet\u00e0 di stazze, \u00e8 facile da mantenere dato il pelo corto, \u00e8 generalmente sana e ha un temperamento gentile e disponibile.\nAccessibilit\u00e0.\nNonostante la presenza di regolamentazioni e normative che negano l'accesso di animali in ristoranti e altri spazi pubblici, in molti paesi i cani guida e altri tipi di cani di assistenza sono protetti da leggi e pertanto possono accompagnare i loro addestratori in molti luoghi aperti al pubblico.\nLe normative e le regolamentazioni variano nelle diverse aree del mondo:\nDiscriminazione.\nDato che alcune scuole di pensiero nell'Islam considerano i cani in generale impuri, molti tassisti musulmani e proprietari di negozi si sono rifiutati di ospitare clienti accompagnati da cani guida. Queste persone sono state accusate di discriminazione contro di loro. Tuttavia nel 2003 il \u201cConsiglio della Sharia islamica\u201d, un gruppo di supporto che ha sede nel Regno Unito, ha legiferato che il divieto dei cani non si applica a quelli coinvolti in lavori di guida e assistenza.\nI benefici di possedere un cane guida.\nGli studi mostrano come possedere un animale o effettuare una pet therapy porti effetti positivi sul piano psicologico, sociologico e fisiologico. I cani guida in particolare, portano innumerevoli benefici e aiutano in vario modo. Essi conferiscono ad un individuo non vedente una maggiore fiducia, sicurezza e danno un senso di amicizia. I non vedenti che utilizzano i cani guida sono pi\u00f9 fiduciosi nell'affrontare la loro vita quotidiana e sono confortati dal loro amico fedele. La compagnia offerta da un animale aiuta a ridurre ansia, depressione e solitudine. Grazie al fatto che i cani offrono supporto, sicurezza e compagnia, il livello di stress si riduce e di conseguenza migliorano le condizioni cardiovascolari. Diversi studi identificano il \u201cpossedere un cane\u201d come un fattore di maggior recupero in seguito a una malattia, ma anche di miglioramento della salute in generale.\nI cani guida rendono pi\u00f9 facile lo spostamento e quindi permettono la realizzazione di una maggiore quantit\u00e0 di esercizi e passeggiate. Le persone sono pi\u00f9 disposte a spostarsi in altri posti e provano un senso di indipendenza. \u00c8 pi\u00f9 facile incontrare persone e socializzare e le persone sono pi\u00f9 propense a offrire un aiuto a non vedenti in presenza di un cane guida. I cani possono anche condurre ad un aumento dell'interazione con altre persone. Essi sono visti come un modo per rompere il ghiaccio in una conversazione, in quanto diventano l'argomento di cui parlare. In molti casi i cani guida offrono la possibilit\u00e0 di fare un'esperienza che cambia la vita. Essi sono pi\u00f9 vantaggiosi di lunghi bastoni quando una persona si ritrova in luoghi sconosciuti. Il cane indica la strada giusta, invece di dover perlustrare intorno chiedendosi se c'\u00e8 la possibilit\u00e0 di imbattersi in qualcosa e rendono pi\u00f9 rilassante il momento in cui si va incontro a situazioni sconosciute. Andare dal punto A al punto B \u00e8 molto pi\u00f9 veloce e sicuro con un cane guida. I proprietari di un cane guida condividono un legame speciale con il loro cane. Molti raccontano che il cane \u00e8 un membro della famiglia e si rivolgono al loro cane per avere un conforto e un supporto. Il cane non \u00e8 considerato un cane da lavoro, ma piuttosto un amico fedele. Tuttavia \u00e8 importante ricordare che i cani guida sono animali da lavoro e non dovrebbero essere distratti e trattati come dei cani normali mentre stanno lavorando."}
{"id": "5823076", "revid": "287204", "url": "https://it.wikipedia.org/wiki?curid=5823076", "title": "900 (numero)", "text": "Novecento (900) \u00e8 il numero naturale dopo l'899 e prima del 901."}
{"id": "5823079", "revid": "436907", "url": "https://it.wikipedia.org/wiki?curid=5823079", "title": "Rod Morgenstein", "text": "Morgenstein \u00e8 mancino e suona la batteria principalmente con la mano sinistra. \u00c8 riconosciuto per la sua tecnica e la sua versatilit\u00e0 nel saper suonare pi\u00f9 generi musicali diversi tra loro.\nParallelamente all'attivit\u00e0 di musicista, svolge quella di docente presso il Berklee College of Music di Boston, Massachusetts."}
{"id": "5823095", "revid": "123933618", "url": "https://it.wikipedia.org/wiki?curid=5823095", "title": "Maria Grazia Calandrone", "text": "Biografia.\nVive a Roma e dal 2010 tiene a battesimo poeti esordienti, ritenuti meritevoli di pubblicazione, per la rivista internazionale Poesia, nella rubrica di inediti \"Cantiere Poesia\". Scrive sul quotidiano il manifesto e su \"la 27ora\" del Corriere della Sera. \nDal 2010 scrive e conduce programmi culturali per Rai Radio 3.\nHa collaborato con Unomattina Poesia (Rai 1), con Rai Cultura e \"Cult Book\" (Rai 3).\nCollabora da anni con l'attrice Sonia Bergamasco, per la quale ha composto i monologhi: \"La scimmia bianca dei miracoli\" e \"Pochi avvenimenti, felicit\u00e0 assoluta\", lavoro dedicato alla memoria d'amore tra Robert e Clara Schumann e trasmesso in diretta dal Quirinale.\nInviata dall'Istituto giapponese di cultura di Roma nelle citt\u00e0 di Tokyo e Kyoto per il Premio Haiku in Italia, si innamora dell'essenzialit\u00e0 e dell'eleganza della cultura giapponese e ne traduce le istanze nella propria poesia. \nLa sua poesia \u00e8 tradotta in molte lingue, tra le quali lo spagnolo e il francese.\nLa carriera letteraria.\nEsordisce nel 1994 con la silloge \"Illustrazioni\", premio Eugenio Montale per l'inedito. Nel 1998 ottiene la pubblicazione-premio (Premio Nazionale Nuove Scrittrici) di \"Pietra di paragone\", volume dedicato alla figura del padre Giacomo Calandrone, combattente volontario nella guerra civile di Spagna e deputato comunista, nonch\u00e9 autore di saggi storici e politici. \nL'attenzione per gli eventi storici (dalla guerra di trincea ai disastri di Hiroshima e Babi-Yar, agli eccidi di Guernica, Marzabotto e Sant'Anna di Stazzema) e sociali (\"Maria Grazia Calandrone, che sa spaziare dalla cronaca della Thyssen all'epicedio classico\": Valerio Magrelli su la Repubblica, 23.2.11) rappresenta una costante nell'opera poetica di Maria Grazia Calandrone, che alterna lo sguardo collettivo a quello privato, mantenendo in entrambi i casi il desiderio etico di pronunciarsi a nome di un \"corale umano\". \nAnche \"La scimmia randagia\", sebbene \"interamente dedicato\" alla nascita del figlio Arturo, \u00e8 libro cosmogonico con il quale Maria Grazia Calandrone vince il Premio Pasolini Opera Prima. Il medesimo intento \"corale\" si riscontra in \"Come per mezzo di una briglia ardente\", variazione sul tema della \"tremenda semplicit\u00e0 della morte\" (materna) e ne \"La macchina responsabile\", testo dove l'autrice si interroga sulla responsabilit\u00e0 individuale nelle stragi di massa, ovvero sulla natura e sulla distribuzione del male e sulla scelta che ogni essere umano \u00e8 quotidianamente necessitato a compiere. \nNel 2010 pubblica \"Sulla bocca di tutti\", opera vincitrice del Premio Napoli. In un articolo pubblicato su Il Venerd\u00ec di Repubblica, Enzo Golino rintraccia in essa la \u201cforza simbolica dell'elemento primordiale che unisce l'amore e il dolore pi\u00f9 estremi\u201d. Il volume esamina il punto di non-ritorno dell'Occidente, universalmente assunto nell'emblema del crollo delle Torri Gemelle, ancora a contrasto con la privata e gioiosa rifondazione del mondo avvenuta con la nascita della figlia Anna. Segue, sempre nel 2010, \"Atto di vita nascente\", rielaborazione memoriale dell'amore nascente.\nIl primo romanzo di Calandrone viene pubblicato nel 2011 per Luca Sossella: \"L'infinito m\u00e9lo\", una prosa onirico-visionaria che segue inconsciamente le tappe del \"Viaggio del sole notturno\", testo iniziatico egizio, accompagnata da \"Vivavox\", cd di sue letture dei propri testi, tra i quali compare \"Alla compassione di tutti\", cronaca del suicidio della madre naturale, Lucia Galante. La tragica decisione della madre viene impiegata dall'autrice per dimostrare come pregiudizi e tab\u00f9 possano arrivare a condannare a morte un'innocente. Senza rabbia e con lucidit\u00e0 estrema, Maria Grazia Calandrone interpreta il suicidio della propria madre come un omicidio sociale. \nNella quarta sezione de \"La vita chiara\", dedicata all'Aria, la poetessa assume nelle proprie parole la lezione di levit\u00e0 di Fryderyk Chopin (\"nulla sia noto di noi che il sorriso\") e il duro compito della sublimazione amorosa di Teresa d'Avila. Una seconda prosa, \"Salvare Caino\", sul tema del superamento del trauma da narcisismo nella relazione d'amore, accostata a un dipinto di Antonio L\u00f3pez Garc\u00eda, verr\u00e0 pubblicata nel 2014 da Donzelli Editore nell'antologia di racconti figurativi \"Nell'occhio di chi guarda\".\nIl progresso interiore, e dunque poetico, verso l'inno di gioia, continua con \"Serie fossile\" (rosa del Premio Viareggio e premi Tassoni e Marazza), opera nella quale Maria Grazia Calandrone canta a voce spiegata l'amore assoluto, che diventa esperienza di \u201camore dirompente\u201d e anticonvenzionale \u201cper il creato\u201d, condotta con toni lirici ed elegiaci, ma anche scientifici e farseschi \u2013 come osserva Aldo Nove nella sua recensione sul rotocalco Donna Moderna, mentre Daniela Attanasio su il manifesto scrive che \"Il corpo descritto viene evocato, in una sorta di adorante preghiera pagana, come esemplare primigenio della specie, figura che incarna la completezza della natura femminile\".\nSegue \"Gli Scomparsi \u2013 storie da Chi l'ha visto?\", opera vincitrice del Premio Dess\u00ec, ispirata all\u2019omonima trasmissione televisiva e interamente dedicata alle storie degli altri. \u00abE proprio nella compassione (molte volte ribadita e nei contesti pi\u00f9 differenti, quasi fosse una benigna ossessione), si svela una forte capacit\u00e0 di immedesimazione, mirabile ad esempio nella straziante suite sullo sterminio nei campi nazisti.\u00bb continua Nicola Bultrini su Il Tempo a proposito de \"Il bene morale\", un libro dalla parte delle vittime, ma anche libro di gioia, sul gramsciano ottimismo della volont\u00e0. Nel 2019 Calandrone pubblica infatti \"Giardino della gioia,\" con Arnoldo Mondadori Editore. Come scrive Concita De Gregorio sul settimanale \u00abD\u00bb di La Repubblica (quotidiano), \"Giardino della gioia\", \u00ab\u00e8 una cosa che fa stare bene ogni giorno\u00bb.\nNel 2021 Calandrone pubblica il romanzo \"Splendi come vita\" (Ponte alle Grazie), lettera d'amore alla madre adottiva, semifinalista al Premio Strega 2021. \nAttivit\u00e0 sociale.\nCalandrone svolge da anni laboratori nelle scuole, nelle carceri e nei centri diurni, convinta che \"fare poesia\" sia \"un'azione politica\" e una forma di sollecitudine."}
{"id": "5823099", "revid": "767487", "url": "https://it.wikipedia.org/wiki?curid=5823099", "title": "Lost Frequencies", "text": "Biografia.\nLost Frequencies, disc jockey di origine belga, \u00e8 uno dei produttori emergenti della nuova generazione. Ha alle sue spalle la pubblicazione, nel 2016, dell'album \"\"Less Is More\", ristampato due anni dopo come \"Less Is More Deluxe\"\". Il suo primo singolo, \"Reality\" \u00e8 uscito nel 2012, prodotto in collaborazione con Janieck Devy, lo ha introdotto al mondo della musica mainsteam, e gli ha permesso di pubblicare canzoni di grande successo sia con autori emergenti, come Sandro Cavazza, che con autori di fama mondiale, come James Blunt. Con quest'ultimo nel 2018 ha prodotto una canzone, intitolata \"Melody\", che ha raggiunto la cima delle classifiche in molti stati. Di grande fama sono anche le canzoni \"Beautiful life\", \"Are you with me\" e \"Crazy\", singolo prodotto con Zonderling con il quale ha annunciato il debutto della label da lui fondata, la Found Frequencies, distribuita da Armada Music."}
{"id": "5823110", "revid": "1534511", "url": "https://it.wikipedia.org/wiki?curid=5823110", "title": "Xenoturbella", "text": "Xenoturbella \u00e8 un genere di animali scoperto nel 1915 nei fondali oceanici e che si nutre di molluschi.\nFa parte di un phylum nuovo, in fase di definizione, gli Xenacoelomorpha (comunque appartenente al superphylum Deuterostomia e strettamente imparentato con i Nephrozoa oppure Protostomia) e alcune recenti ricerche hanno individuato 7 specie appartenenti a questo genere.\nLe specie vanno dai 2,5 cm fino a oltre 20 cm e sono state individuate a profondit\u00e0 dai 600 fino ai 370 metri.\nFra le specificit\u00e0 di questo animale, oltre ad avere un aspetto che assomiglia a un calzino rosa, ci sono quelle di non possedere nessuno dei seguenti organi: occhi, branchie, cervello, reni, ano e intestino; e di essere probabilmente fra i pi\u00f9 antichi organismi animali sulla Terra."}
{"id": "5823112", "revid": "767487", "url": "https://it.wikipedia.org/wiki?curid=5823112", "title": "Baxter (gruppo musicale statunitense)", "text": "I Baxter sono stati un gruppo post-hardcore statunitense originario di Chicago e attivo dal 1995 al 1999."}
{"id": "5823113", "revid": "1123217", "url": "https://it.wikipedia.org/wiki?curid=5823113", "title": "Kokobera virus", "text": "Il virus Kokobera (Kokobera virus, KOKV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus ha un genoma di 200 nucleotidi nella regione 3' terminale e 300 nucleotidi della regione 3' non tradotta (UTR).\nIl virus \u00e8 presente in Australia e Papua New Guinea. Occasionalmente nell'uomo determina malattie poliarticolari.\nIl virus KOKV appartiene all'omonimo gruppo di virus costituito da tre specie del genere flavivirus. "}
{"id": "5823114", "revid": "76963", "url": "https://it.wikipedia.org/wiki?curid=5823114", "title": "Daniel Gerson", "text": "Co-sceneggiatore di \"Monsters &amp; Co.\", \"Monsters University\" e \"Big Hero 6\", ha collaborato in altri film Pixar quali \"Up\" e \"Inside Out\", oltre a \"Chicken Little - Amici per le penne\".\nNel 1995 ha sposato Beau Stacom, con cui ha avuto due figli, Claire e Asher. \u00c8 morto il 6 febbraio 2016, all'et\u00e0 di 49 anni, a causa di un tumore cerebrale."}
{"id": "5823115", "revid": "22475", "url": "https://it.wikipedia.org/wiki?curid=5823115", "title": "Dan Gerson", "text": ""}
{"id": "5823121", "revid": "2091899", "url": "https://it.wikipedia.org/wiki?curid=5823121", "title": "Alberto Perino", "text": "\u00c8 considerato dall'opinione pubblica, dai mass-media e dai magistrati uno dei leader storici del movimento (a base locale ma dai collegamenti nazionali ed internazionali) che dal 1989 si oppone alla costruzione della linea ad Alta Velocit\u00e0 in Val di Susa.\nLa sua popolarit\u00e0 ha oltrepassato la dimensione locale tanto che il suo nome \u00e8 comparso anche nel primo scrutinio per l'elezione del Presidente della Repubblica italiana nel gennaio 2015.\nDa un punto di vista professionale, ha lavorato come impiegato di banca e, dal 1974, anche sindacalista della CISL, organizzazione per la quale ha rivestito un ruolo dirigenziale, essendo stato segretario generale dei bancari fino al 1982.\nL'approccio alla nonviolenza.\nIspirato dagli insegnamenti di Gandhi e, riferendosi in particolare al famoso detto, \"pensa globalmente, agisci localmente\", ader\u00ec fin da giovane all'antimilitarismo e agli ideali nonviolenti: nel 1970 fu tra gli animatori, assieme all'operaio condovese Achille Croce e al direttore del mensile \u201cDialogo in valle\u201d don Giuseppe Viglongo, del Gruppo Valsusino di Azione Nonviolenta (GVAN) che divent\u00f2 popolare in Valsusa tra studenti, operai e sacerdoti. Le loro iniziative andavano dal rimboschimento delle montagne all'aiuto ai poveri, dal restauro del monumento ai caduti di Condove alle marce per la pace.\nNel settembre 1970 il GVAN convinse gli operai delle Officine Moncenisio a votare una mozione, praticamente all'unanimit\u00e0, con cui gli 805 operai si rifiutavano di produrre armi. L'iniziativa suscit\u00f2 la solidariet\u00e0 da parte di persone e movimenti in varie parti del mondo e stimol\u00f2 altri lavoratori ad affrontare la questione della produzione di armi e della riconversione dell'industria bellica.\nNegli anni '70 Perino partecip\u00f2 con altri attivisti del Movimento Internazionale di Riconciliazione e del Movimento nonviolento alle lotte per il riconoscimento dell'obiezione di coscienza al servizio militare; in seguito ad alcune manifestazioni per le vie del centro di Torino con cartelli che recavano scritte in favore degli obiettori (il 13 marzo 1971 Perino si era appeso al collo un cartello con la scritta \u201cho fatto il militare e me ne vergogno\u201d), fu denunciato insieme ai pacifisti Domenico Sereno Regis, Giovanni Salio, Giuseppe Marasso ed altri. Il processo nei loro confronti, per vilipendio alle Forze Armate e alla bandiera nazionale ed istigazione dei militari a disobbedire alle leggi inizi\u00f2 il 17 ottobre 1972 e riscosse una discreta eco perch\u00e9 in Parlamento si stava discutendo la legge che regolamenter\u00e0 l'obiezione di coscienza. Gli imputati furono difesi dagli avvocati torinesi Giampaolo Zancan, Maria Magnani Noya, Bianca Guidetti Serra, Fulvio Gianaria e Bruno Segre. Nonostante la promulgazione della legge 772/72 che riconosceva l'obiezione di coscienza al servizio militare, la Corte d'Assise di Torino nel settembre 1975 condann\u00f2, con pene dai sei ai nove mesi di carcere, sette dei nove pacifisti. Perino fu condannato a 8 mesi e 5 giorni di carcere (i cinque giorni per l'aggravante di aver fatto il militare), poi segu\u00ec la piena assoluzione per tutti in Corte d'Assise d'appello.\nIl 21 settembre 1971 Alberto Perino, Achille Croce e altri tre attivisti del GVAN rispedirono pubblicamente il loro congedo al distretto militare \u201cper coerenza verso le nostre idee e la nostra coscienza e di lealt\u00e0 nei confronti delle autorit\u00e0 militari\u201c sottolineando il loro \u201cripudio totale dell'idea della violenza\u201c quale obiezione di coscienza per il futuro.\nIl 9 aprile 1972 sempre con Achille Croce ed altri giovani del GVAN fu arrestato durante un'invasione del campo di tiro al piccione di Orbassano per protestare contro l'uccisione indiscriminata dei volatili. Vennero rilasciati dopo l'intervento dell'avvocato Bruno Segre.\nLa disobbedienza civile contro l'Alta Velocit\u00e0 Torino-Lione.\nAlberto Perino inizi\u00f2 ad occuparsi di alta velocit\u00e0 ferroviaria in Valle Susa nel 1989, per la quale decise consapevolmente di proporre ed attuare numerosi metodi di disobbedienza civile.\nFrequent\u00f2, dal dicembre 1991, il Comitato Habitat Valsusa fondato da Claudio Giorno e altri, che organizz\u00f2, nel 1993, il primo convegno universitario al Politecnico di Torino dedicato al TAV; poi, quando nacque, con un'assemblea consiliare il 18 luglio 1992 a Bussoleno, il Comitato No TAV, ader\u00ec al movimento.\nNel 2005 fu uno degli organizzatori del presidio di Venaus, dove avrebbero dovuto iniziare i lavori per il tunnel geognostico. Nella notte tra il 5 e il 6 dicembre 2005 le forze dell'ordine fecero irruzione nel presidio per porre fine all'occupazione dei terreni su cui doveva essere allestito il cantiere. Una ventina di manifestanti furono feriti. In seguito alla manifestazione di protesta contro lo sgombero, istituita dal movimento l'8 dicembre e formata da circa 30.000 persone, fu costruito un nuovo presidio, situato di fronte al precedente, utilizzato come osservatorio nel caso fossero iniziati dei lavori. In seguito a questi fatti il Governo abbandon\u00f2 il progetto del 2003, proponendo un tracciato diverso della linea, e costitu\u00ec un Osservatorio Tecnico per favorire il dialogo con i cittadini e le istituzioni locali.\nNonostante le aperture del mondo della politica, l'Osservatorio sull'opera non \u00e8 mai stato riconosciuto come interlocutore da Alberto Perino, che arriv\u00f2 a definirlo \"una combriccola di faccendieri\" perch\u00e9 luogo di discussione su \"come\" costruire la linea ferroviaria e non \"se\" costruirla.\nNel 2008 con altre 1400 persone Perino acquist\u00f2 circa 1.000 metri quadri di terreni adiacenti all'area del nuovo cantiere, nei pressi di Chiomonte allo scopo di ostacolare i lavori di realizzazione dell'opera.\nDall'11 al 22 gennaio 2010, con circa 400 persone, occup\u00f2 pacificamente un'area dell'autoporto di Susa dove avrebbero dovuto partire i primi lavori di carotaggio. Gli attivisti si rifiutarono di andarsene invocando la \u201cresistenza passiva\u201d e impedendo l'apertura del cantiere di Susa e per questa iniziativa alcuni di essi dovettero affrontare un lungo iter giudiziario.\nNel febbraio 2012 Perino occup\u00f2 con altri l'Autostrada A32 che passa nei pressi del cantiere. Durante lo sgombero, in una carica della polizia, si ruppe un polso.\nNumerose sono state inoltre le manifestazioni e le marce di protesta, in valle e in diverse citt\u00e0 capoluogo, che lo hanno visto tra i partecipanti.\nPur nutrendo una profonda sfiducia per i partiti politici tradizionali, \u00e8 sempre stato consapevole della necessit\u00e0 di un collegamento con la politica istituzionale nazionale ed europea, almeno con i partiti o con i politici che erano contrari alla costruzione della nuova linea ferroviaria: ha quindi portato pi\u00f9 volte le istanze del movimento No TAV all'attenzione di alcuni di essi tra i quali i Verdi, Rifondazione Comunista, il Movimento 5 Stelle e Sinistra Ecologia e Libert\u00e0. Con Beppe Grillo, leader del Movimento 5 Stelle, ha costruito un rapporto solidale nel tempo che ha portato quest'ultimo a nominarlo \"Person of the Year 2011\" sul suo sito. In seguito, ha dato a Grillo del \"traditore\", provocando una reazione poco serena nell'ex-comico genovese.\nPer le sue attivit\u00e0 di contrasto ai cantieri \u00e8 stato pi\u00f9 volte minacciato, attraverso lettere minatorie e piccoli attentati.\nI processi e le controversie.\nPerino applica da anni la disobbedienza civile nelle lotte in cui \u00e8 impegnato. Il presupposto su quale si basa la disobbedienza, teorizzata dal Mahatma Gandhi, \u00e8 che di fronte ad una legge che contrasta palesemente con la propria coscienza (sia essa religiosa o laica) su questioni etiche di fondamentale importanza, che mettano in gioco aspetti di vita o di morte, \u00e8 dovere delle persone rifiutare di seguirla, subendone piuttosto le conseguenze che la legge prevede, e di impegnarsi per ottenere una legge migliore.\nLa scelta di assumere su di s\u00e9 le conseguenze ha come effetto il coinvolgimento diretto in diversi procedimenti civili e penali.\nAlcuni ritengono che negli anni la sua condotta si sia radicalizzata in modo tale da averlo allontanato dal percorso rigorosamente nonviolento. Perino ha definito \u201clegittimi\u201d i sabotaggi: \u201cil sabotaggio, se non colpisce le persone (o meglio, se non colpisce alcun essere vivente), \u00e8 una pratica assolutamente legittima e non violenta\u201d."}
{"id": "5823122", "revid": "767487", "url": "https://it.wikipedia.org/wiki?curid=5823122", "title": "Rollin' (Bay City Rollers)", "text": "Rollin' \u00e8 il primo album in studio del gruppo musicale scozzese Bay City Rollers, pubblicato nel 1974.\nTracce.\nSide 1\nSide 2"}
{"id": "5823125", "revid": "965985", "url": "https://it.wikipedia.org/wiki?curid=5823125", "title": "Once Upon a Star", "text": "Once Upon a Star \u00e8 il secondo album in studio del gruppo musicale scozzese Bay City Rollers, pubblicato nel 1975.\nTracce.\nSide 1\nSide 2"}
{"id": "5823126", "revid": "1543377", "url": "https://it.wikipedia.org/wiki?curid=5823126", "title": "Evonik", "text": "Evonik Industries \u00e8 un gruppo industriale con sede a Essen, nella Renania Settentrionale-Vestfalia, in Germania, ed \u00e8 una delle principali societ\u00e0 di prodotti chimici specializzati di tutto il mondo, di propriet\u00e0 della RAG Stiftung. Il gruppo \u00e8 stato creato il 12 settembre 2007 a seguito della ristrutturazione del gruppo minerario e tecnologico RAG. Evonik Industries opera nelle aree di business dei prodotti chimici, nell'energia e nell'immobiliare, mentre le operazioni di estrazione continuano ad essere effettuate da RAG. Evonik Industries impiega circa 33.000 persone e svolge attivit\u00e0 in oltre 100 paesi. Evonik \u00e8 lo sponsor principale del Borussia Dortmund, squadra di calcio tedesca.\nStoria.\nFondazione della societ\u00e0.\nStoricamente, l'azienda Evonik Industries faceva parte di RAG. L'idea di dividere la societ\u00e0 \u00e8 stata presentata nel 2005. Lo sfondo di questa idea \u00e8 che l'attivit\u00e0 di RAG di estrazione del carbone viene effettuata sotto contratto governativo in Germania, mentre le imprese trasferite a Evonik competono sui mercati internazionali. La Evonik Industries \u00e8 stata creata il 12 settembre 2007.\nAzionariato.\nDal 5 marzo 2015, la struttura azionaria della Evonik Industries AG \u00e8 composta come segue:"}
{"id": "5823127", "revid": "965985", "url": "https://it.wikipedia.org/wiki?curid=5823127", "title": "Wouldn't You Like It?", "text": "Wouldn't You Like It? \u00e8 il terzo album in studio del gruppo musicale scozzese Bay City Rollers, pubblicato nel 1975.\nTracce.\nTutte le tracce sono di Eric Faulkner e Stuart \"Woody\" Wood, eccetto dove indicato.\nSide 1\nSide 2"}
{"id": "5823128", "revid": "729019", "url": "https://it.wikipedia.org/wiki?curid=5823128", "title": "Stanley Cup 1973", "text": "La finale della Stanley Cup 1973 \u00e8 stata una serie al meglio delle sette gare che ha determinato il campione della National Hockey League per la stagione 1972-73. Al termine dei playoff si qualificarono per la serie finale i Montreal Canadiens e i Chicago Blackhawks. I Canadiens nella serie finale di Stanley Cup usufruirono del fattore campo in virt\u00f9 del maggior numero di punti ottenuti nella stagione regolare, 120 contro i 93 dei Blackhawks. La serie inizi\u00f2 il 29 aprile e fin\u00ec il 10 maggio con la conquista della Stanley Cup da parte dei Canadiens per 4 a 2.\nI Canadiens conquistarono la diciottesima Stanley Cup della loro storia in una riedizione della finale del 1971, vinta anch'essa dalla franchigia del Qu\u00e9bec per 4-3. Questo fu l'undicesimo nonch\u00e9 ultimo titolo vinto dal capitano dei Canadiens Henri Richard, record assoluto nella storia del trofeo, mentre per l'allenatore Scotty Bowman si tratt\u00f2 del primo di nove titoli vinti alla guida di tre franchigie differenti (Montr\u00e9al, Pittsburgh e Detroit) nell'arco di trent'anni di carriera.\nAl termine della serie l'attaccante canadese Yvan Cournoyer fu premiato con il Conn Smythe Trophy, trofeo assegnato al miglior giocatore dei playoff.\nContendenti.\nMontr\u00e9al Canadiens.\nI Montr\u00e9al Canadiens conclusero la stagione regolare in prima posizione nella East Division vincendo il Prince of Wales Trophy con 120 punti, miglior risultato di tutta la NHL. Nei quarti di finale batterono i Buffalo Sabres per 4-2 mentre nelle semifinali sconfissero per 4-1 i Philadelphia Flyers.\nChicago Blackhawks.\nI Chicago Blackhawks conclusero la stagione regolare al primo posto nella West Division con 93 punti e il Clarence S. Campbell Bowl, quarto miglior record della lega alle spalle di Canadiens, Bruins e Rangers. Nei quarti di finale sconfissero per 4-1 i St. Louis Blues, mentre nelle semifinali affrontarono i New York Rangers e li superarono per 4-1."}
{"id": "5823130", "revid": "47767", "url": "https://it.wikipedia.org/wiki?curid=5823130", "title": "Marco Bertoldi", "text": "Biografia.\nMarco Bertoldi nacque nella frazione Bertoldi di Lavarone da Attilio e Luigia Speranza. Dal 1933 al 1935 fu a Roma dove svolse il servizio militare, e nello stesso periodo frequent\u00f2 l'Accademia Lipinsky. Nel 1936 si diploma all'Accademia Cignaroli di Verona. Nel 1942 ottenne la cattedra di decorazione pittorica presso la Scuola d'Arte di Vigo di Fassa diretta da Bruno Colorio e nel 1954 venne trasferito a Trento all'Istituto d'Arte Alessandro Vittoria. Nel 1962 fu tra i fondatori della sezione trentina UCAI (Unione Cattolica degli Artisti Italiani).\nIntraprese la carriera artistica come decoratore di numerose chiese ed edifici pubblici in particolare nel Triveneto. \nMarco Bertoldi si dedic\u00f2 anche alla pittura ad olio e all'incisione. Espose in numerose collezioni nazionali e internazionali. \nOmaggi.\nNel 1992 la Galleria Civica di Arte Contemporanea di Trento gli dedic\u00f2 una mostra antologica curata dal critico Fiorenzo Degasperi. \nNel 2011 in occasione del centenario della sua nascita, il Comune di Lavarone gli rese omaggio con una mostra antologica, \"Lo stupore sereno della visione\", curata da Mario Cossali.\nOpere di arte sacra.\nAlcune delle opere realizzate da Marco Bertoldi: "}
{"id": "5823136", "revid": "247222", "url": "https://it.wikipedia.org/wiki?curid=5823136", "title": "Dedication (album Bay City Rollers)", "text": "Dedication \u00e8 il quarto album in studio del gruppo musicale scozzese Bay City Rollers, pubblicato nel 1976.\nTracce.\nSide 1\nSide 2"}
{"id": "5823137", "revid": "363629", "url": "https://it.wikipedia.org/wiki?curid=5823137", "title": "New Mapoon virus", "text": "Il virus New Mapoon (NMV) \u00e8 un arbovirus della famiglia dei Flavivirus, genere flavivirus, appartiene al IV gruppo dei virus a ((+) ssRNA). \nIl virus NMV appartiene all'omonimo gruppo di virus Kokobera (KOKV) costituito da tre specie del genere flavivirus."}
{"id": "5823138", "revid": "1776051", "url": "https://it.wikipedia.org/wiki?curid=5823138", "title": "Massive Noise Injection", "text": "Massive Noise Injection \u00e8 un album dal vivo del gruppo heavy metal inglese Wolfsbane, pubblicato nel 1993."}
{"id": "5823140", "revid": "709406", "url": "https://it.wikipedia.org/wiki?curid=5823140", "title": "Elettrone di legame", "text": ""}
{"id": "5823141", "revid": "1776051", "url": "https://it.wikipedia.org/wiki?curid=5823141", "title": "Wolfsbane (album)", "text": "Wolfsbane \u00e8 un album in studio del gruppo heavy metal inglese Wolfsbane, pubblicato nel 1994."}
{"id": "5823145", "revid": "1776051", "url": "https://it.wikipedia.org/wiki?curid=5823145", "title": "Lifestyles of the Broke and Obscure", "text": "Lifestyles of the Broke and Obscure \u00e8 un album di raccolta del gruppo heavy metal inglese Wolfsbane, pubblicato nel 2001.\nTracce.\nDisco 1: \"Wolfsbane\"\nDisco 2: \"Massive Noise Injection\""}
{"id": "5823149", "revid": "767487", "url": "https://it.wikipedia.org/wiki?curid=5823149", "title": "Wolfsbane Save the World", "text": "Wolfsbane Save the World \u00e8 un album in studio del gruppo heavy metal inglese Wolfsbane, pubblicato nel 2012."}
{"id": "5823154", "revid": "1123217", "url": "https://it.wikipedia.org/wiki?curid=5823154", "title": "Stratford virus", "text": "Il virus Stratford (STRV) \u00e8 un arbovirus della famiglia \"Flaviviridae\", genere \"Flavivirus\", della specie \"Kokobera virus\", e appartiene al IV gruppo dei virus a ((+) ssRNA). \nIl virus STRV appartiene al gruppo del virus Kokobera (KOKV) costituito da tre specie del genere flavivirus. "}
{"id": "5823155", "revid": "767487", "url": "https://it.wikipedia.org/wiki?curid=5823155", "title": "Be-Bop Deluxe", "text": "I Be-Bop Deluxe sono stati un gruppo musicale rock britannico originario di Wakefield, attivo dal 1972 al 1978.\nDiscografia.\nAlbum live e raccolte.\nLista parziale."}
{"id": "5823157", "revid": "729019", "url": "https://it.wikipedia.org/wiki?curid=5823157", "title": "Albatros L 66", "text": "L'Albatros L 66 fu un aereo da turismo sportivo leggero, monomotore, biposto ad ala alta a parasole, sviluppato dall'azienda aeronautica tedesca Albatros Flugzeugwerke GmbH nella prima met\u00e0 degli anni venti.\nDestinato al mercato dell'aviazione civile da diporto, adottava, per la fascia di clientela al quale era destinato, tecnologie evolute come l'utilizzo di pannelli in compensato sagomato, riuscendo a ottenere un buon successo commerciale.\nStoria del progetto.\nNei primi anni venti, dopo che la timida riapertura del mercato nazionale dell'aviazione privata da diporto, turistica e la conseguente richiesta di modelli d'aereo dai costi d'acquisto e manutenzione contenuti aveva indotto l'Albatros a sviluppare l'L'66, modello che ottenendo un discreto successo commerciale garant\u00ec all'azienda un introito tale da agevolarne la sopravvivenza nel difficile contesto economico dell'allora Repubblica di Weimar, per tentare di erodere nuovamente una fetta di mercato incaric\u00f2 il proprio ufficio tecnico di svilupparne un modello derivato che risultasse ancora pi\u00f9 accessibile ai potenziali clienti.\nIl modello, indicato dall'azienda con la sigla L 66, si presentava come un velivolo leggero con un peso a vuoto di 220 kg, che per la cellula introduceva una tecnologia raffinata per la classe del velivolo, utilizzando pannelli in compensato sagomato che ricoprivano una struttura in legno, abbinandola a un'ala realizzata in tecnica mista, con l'unico longherone tubolare in acciaio che sosteneva gli sforzi dinamici della struttura, completata con elementi in legno e ricoperta da tela trattata e verniciata. Questa, collocata alta a parasole e collegata alla fusoliera tramite una serie di montantini centrali e una coppia di aste di controvento per lato, era caratterizzata da un piano alare con un sensibile angolo di diedro positivo. La fusoliera, a sezione rettangolare e rastremata verso coda, integrava l'unico abitacolo aperto biposto, e terminava posteriormente in un impennaggio classico monoderiva caratterizzato dall'ampio elemento verticale, di forma rettangolare sviluppata in altezza, con i due elementi orizzontali controventati da montanti che collegavano l'intradosso alla parte inferiore della coda.\nIl carrello d'atterraggio era semplicissimo, un biciclo fisso con le due ruote libere collocate ai lati della fusoliera integrato posteriormente da un pattino d'appoggio.\nLa propulsione era affidata a un motore di potenza limitata ma adeguata alla massa del mezzo, un motore a due cilindri contrapposti raffreddato ad aria che vari\u00f2 nei diversi esemplari e sottoversioni andati in produzione. Il propulsore condivideva la posizione rialzata sul naso del velivolo, con i pacchi lamellari dei cilindri esposti per il miglior effetto raffreddante indotto dal vento mentre era in volo, e azionava una semplice elica bipala lignea a passo fisso."}
{"id": "5823159", "revid": "767487", "url": "https://it.wikipedia.org/wiki?curid=5823159", "title": "Army Girl", "text": "Army Girl \u00e8 un film del 1938 diretto da George Nichols Jr.."}
{"id": "5823165", "revid": "371529", "url": "https://it.wikipedia.org/wiki?curid=5823165", "title": "Thank Your Lucky Stars", "text": ""}
{"id": "5823168", "revid": "78792075", "url": "https://it.wikipedia.org/wiki?curid=5823168", "title": "Ml\u00e1d\u0161ij lejtenant", "text": ""}
{"id": "5823169", "revid": "767487", "url": "https://it.wikipedia.org/wiki?curid=5823169", "title": "Suez (film 1938)", "text": "Suez \u00e8 un film del 1938 diretto da Allan Dwan che aveva come interpreti principali Tyrone Power, Loretta Young e Annabella. Di impianto drammatico, ricostruisce in maniera romanzata il progetto della costruzione del canale di Suez nel periodo che va dal 1859 al 1869. La sceneggiatura alterava talmente la storia reale che aveva avuto come protagonista il diplomatico francese Ferdinand de Lesseps, che i suoi discendenti fecero causa per diffamazione mentre anche il marchese de Casa Fuerte, pronipote dell'imperatrice Eugenia, cerc\u00f2 di fermare senza successo la produzione del film.\nIl film ottenne tre candidature agli Oscar 1939: il direttore della fotografia J. Peverell Marley fu candidato per la miglior fotografia; Louis Silvers fu candidato per la miglior colonna sonora; Edmund H. Hansen e il 20th Century-Fox Studio Sound Department, per il miglior sonoro.\nDistribuzione.\nIl film venne presentato in prima a New York il 14 ottobre 1938, uscendo nelle sale cinematografiche statunitensi il 28 ottobre, distribuito dalla Twentieth Century Fox."}
{"id": "5823171", "revid": "767487", "url": "https://it.wikipedia.org/wiki?curid=5823171", "title": "Laturo", "text": "Laturo (\"Lu Lature\" in dialetto teramano - area ascolana) \u00e8 una frazione del comune di Valle Castellana in Provincia di Teramo, compresa nel Parco Nazionale del Gran Sasso e Monti della Laga.\nLaturo non ha strade di accesso carrabili ed \u00e8 raggiungibile solo da sentieri.\nL'accesso pi\u00f9 agevole \u00e8 quello dalla Frazione Olmeto, il sentiero parte dal piccolo nucleo abitato di Valzo.\nIl Lattanzi data la fondazione di Laturo tra il 1200 e il 1300 ma i resti di una muraglia in conci di grosse dimensioni a circa 150 metri dall'edificato suggeriscono una datazione anteriore al villaggio tardo medioevale.\nL'origine del toponimo \"Laturo\" \u00e8 ancora da approfondire. E. Giammarco riporta che anticamente era noto come \"Calaturo\", toponimo attribuibile alla geomorfologia del borgo posto su un crinale che degrada da quota 893 a quota 800, circondato da alture maggiori. Nella cartografia storica tra fine 1500 e inizio 1600 \u00e8 indicato come \"Delataro\".\nAltre ipotesi fanno riferimento alla coltivazione della cicerchia (Lathyrus sativus) molto praticata in loco fino all'abbandono del borgo e dei terreni circostanti.\nPaese disabitato.\nFino agli anni '50 del 1900 il paese era abitato da una cinquantina di famiglie per un totale di oltre duecento persone, che occupavano una trentina di case, oggi fatiscenti e cadenti, tra cui si evidenzia ancora qualche gafio, testimonianza di antiche tecniche edilizie longobarde. Si trattava di uno dei borghi pi\u00f9 importanti della vasta area compresa tra i Monti Gemelli e i Monti della Laga, costituito prevalentemente da persone dedite alla pastorizia, coltivazioni montane (patate, castagne), produzione e commercio di legname e sua trasformazione in carbone vegetale utilizzando la tecnica della carbonaia.\nL'emigrazione del secondo dopoguerra ha fatto gradatamente diminuire la popolazione; l'assenza di una strada carrabile che consentisse le comunicazioni essenziali del vivere civile ed il trasporto delle merci, i disagi insiti nel vivere isolati e la drastica diminuzione dell'attivit\u00e0 pastorizia hanno fatto il resto. Alla fine degli anni settanta del 1900 l'ultima famiglia ha cos\u00ec abbandonato il centro abitato di Laturo al suo destino.\nIl completo abbandono ne ha conservato l'integrit\u00e0 nelle sue componenti tipologiche e costruttive malgrado i crolli e l'avanzato stato di degrado.\nLe chiese.\nFin dall'et\u00e0 medioevale Laturo, insieme ad altri borghi siti nell'alta valle del Castellano, dipende dalla Diocesi di Ascoli.\nLa sua chiesa pi\u00f9 antica, collocata nella parte alta del borgo e di cui restano i ruderi, \u00e8 dedicata al patrono Sant'Egidio. Nei pochi resti si rileggono caratteri stilistici e costruttivi molto simili alla Chiesa di S. Rufina (XII sec.) e all'antichissima cripta della Chiesa dell'Annunziata (XI sec.) entrambe a Valle Castellana, lasciando aperta l'ipotesi di un abitato anteriore al XIII secolo. \nLa chiesetta nuova, ubicata pi\u00f9 in basso, inaugurata il 25 ottobre 1936 \u00e8 dedicata alla Madonna di Loreto ed \u00e8 stata restaurata nel 2015 dalla Curia Vescovile di Ascoli Piceno in collaborazione con l'Associazione Amici di Laturo.\nUsi e tradizioni.\nL'isolamento del borgo ha imposto la scelta di materiali da costruzione facilmente reperibili sul posto come la pietra arenaria, il tufo calcareo o \"pietra spugna\" e il legno di quercia o di castagno.\nAncora presenti, anche se in parte degradati, tipici muri a secco realizzati allo scopo di diminuire la pendenza dei terreni e renderli coltivabili.\nUn elemento caratteristico dell'architettura locale \u00e8 la pietra forata, sporgente dalla facciata degli edifici, che consentiva di legare gli animali da soma.\nDintorni.\nLa Grotta della Paura: situata tra Settecerri e Laturo. La leggenda narra che in prossimit\u00e0 di questa grotta siano morte diverse persone per aver preso grossi spaventi.\nLa Fonte del Cuc\u00f9: sorgente di acqua potabile nei pressi delle case del borgo.\nLe Vitelle: antico casale in stato di abbandono sulla mulattiera che collega Valzo a Laturo.\nFosso di Olmeto, fosso della Valle dell'Acero: corsi d'acqua affluenti del torrente Castellano.\nEscursionismo.\noltre al principale sentiero di accesso da Valzo, Laturo e i suoi dintorni sono attraversati da diversi percorsi escursionistici:\nRinascita di Laturo.\nDal 2012 \u00e9 operativa l'Associazione Amici di Laturo il cui scopo \u00e9 salvare il borgo dallo stato di completo abbandono.\nIl 9 giugno 2013 il Festival dell'Appennino ha fatto tappa a Laturo.\nIl 12 settembre 2015, ultimati i lavori di restauro, \u00e8 stata riaperta al culto la cappella dedicata alla Madonna di Loreto con una messa celebrata dal parroco di Valle Castellana.\nLa rinascita del borgo procede dal 2012 con i primi restauri conservativi di abitazioni private, la pulizia e riapertura dei sentieri di accesso, il recupero degli orti e l'organizzazione di eventi sportivi e culturali."}
{"id": "5823172", "revid": "7077", "url": "https://it.wikipedia.org/wiki?curid=5823172", "title": "Classe Indefatigable (incrociatore da battaglia)", "text": ""}
{"id": "5823173", "revid": "1543377", "url": "https://it.wikipedia.org/wiki?curid=5823173", "title": "Leni Robredo", "text": "\u00c8 stata la moglie di Jesse Robredo, ex Sindaco di Naga e membro del gabinetto presidenziale di Benigno Aquino III, deceduto a causa di un incidente aereo nel 2012. Il tragico evento ha accresciuto la sua popolarit\u00e0 tra i cittadini della regione e nel maggio 2013 \u00e8 stata eletta nella Camera dei rappresentanti delle Filippine, in qualit\u00e0 di rappresentante della provincia di Camarines Sur. Il 5 ottobre 2015 ha annunciato ufficialmente la propria candidatura come vicepresidente delle Filippine per le elezioni del 2016, da cui \u00e8 uscita vittoriosa a seguito di un testa a testa estremamente serrato con il favorito Bongbong Marcos.\nBiografia.\nMaria Leonor Santo Tomas Gerona \u00e8 nata il 23 aprile 1964, figlia del giudice Antonio Gerona e di Salvacion Sto. Tomas.\nVita privata.\n\u00c8 stata sposata dal 1987 al 2012 con Jesse Robredo, con il quale ha avuto tre figlie: Jillian Therese, Jessica Marie e Janine Patricia."}
{"id": "5823174", "revid": "965985", "url": "https://it.wikipedia.org/wiki?curid=5823174", "title": "Thank Your Lucky Stars (Beach House)", "text": "Thank Your Lucky Stars \u00e8 il sesto album in studio del gruppo dream pop statunitense Beach House, pubblicato nell'ottobre 2015."}
{"id": "5823175", "revid": "8596", "url": "https://it.wikipedia.org/wiki?curid=5823175", "title": "Suez (film)", "text": ""}
{"id": "5823178", "revid": "767487", "url": "https://it.wikipedia.org/wiki?curid=5823178", "title": "The Great Victor Herbert", "text": "The Great Victor Herbert \u00e8 un film del 1939 diretto da Andrew L. Stone."}
{"id": "5823182", "revid": "110157", "url": "https://it.wikipedia.org/wiki?curid=5823182", "title": "Football League Cup 1994-1995", "text": "La Football League Cup 1994-1995, conosciuta anche con il nome di Coca Cola Cup per motivi di sponsorizzazione, \u00e8 stata la 35\u00aa edizione del terzo torneo calcistico pi\u00f9 importante del calcio inglese, la 29\u00aa in finale unica. La manifestazione, ebbe inizio il 15 agosto 1994 e si concluse il 2 aprile 1995 con la finale di Wembley.\nIl trofeo fu vinto dal Liverpool, che nell'atto conclusivo si impose con il punteggio di 2-1 sul Bolton Wanderers, club appartenente alla First Division.\nFormula.\nLa Football League Cup era riservata alle 22 squadre della Premier League e alle 70 della Football League. Il torneo era composto da scontri ad eliminazione diretta, che prevedevano nei primi due turni ed in semifinale due match: regola dei gol in trasferta in caso di parit\u00e0, ma solo dopo i tempi supplementari ed a seguire eventuali calci di rigore. Mentre negli altri turni ed in finale si giocava una singola gara: se l'esito risultava un pareggio si procedeva ad una ripetizione a campi invertiti (in finale invece si rigiocava sempre in campo neutro). Nell'eventualit\u00e0 di un pari anche nel replay si disputavano i tempi supplementari e se necessario si procedeva all'esecuzione dei tiri dal dischetto."}
{"id": "5823184", "revid": "767487", "url": "https://it.wikipedia.org/wiki?curid=5823184", "title": "Mikado (film 1939)", "text": "Mikado (\"The Mikado\") \u00e8 un film del 1939 diretto da Victor Schertzinger. Adattamento per lo schermo di una delle pi\u00f9 famose operette di Gilbert e Sullivan.\nDistribuzione.\nIl film fu presentato in prima a Londra il 12 gennaio 1939. Negli Stati Uniti, distribuito dalla Universal Pictures, usc\u00ec nelle sale il 1\u00ba maggio 1939 presentato il 1\u00ba giugno a New York."}
{"id": "5823185", "revid": "8596", "url": "https://it.wikipedia.org/wiki?curid=5823185", "title": "The Mikado (film 1939)", "text": ""}
{"id": "5823186", "revid": "1123217", "url": "https://it.wikipedia.org/wiki?curid=5823186", "title": "Ntaya virus", "text": "Il virus Ntaya (Ntaya virus, NTAV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus \u00e8 stato scoperto in Uganda nel 1951, secondo altra fonte in Camerun nel 1966.\nEsso \u00e8 presente in epidemicamente in Uganda, Camerun e Zaire, ed anche occasionalmente in Kenya, Nigeria e Zambia. \nIl virus nell'uomo determina manifestazioni neurologiche e febbre.\nIl virus NTAV appartiene all'omonimo gruppo di virus costituito da otto specie del genere flavivirus."}
{"id": "5823187", "revid": "124123", "url": "https://it.wikipedia.org/wiki?curid=5823187", "title": "Giola Gandini", "text": "Biografia.\nNata a Parma, la figlia di Ernesto Gandini e Diomira Di Centa, da piccola si trasfer\u00ec a Venezia. Fu colpita in tenera et\u00e0 da poliomielite, e la malattia la costrinse ad un'esistenza molto ritirata.\nStudi\u00f2 piano e ottenne la licenza magistrale, dopodich\u00e9 si dedic\u00f2 alla sua passione, la pittura. Nonostante gli studi presso la Scuola del Nudo della Regia Accademia Veneziana e presso lo studio del maestro Vincenzo De Stefani, la Gandini elabor\u00f2 uno stile molto personale, caratterizzato dalla ricerca dell'architettura dei corpi, da una vena intimistica e malinconica e da un tratto cromatico incisivo.\nTra il 1929 e il 1940 partecip\u00f2 a molte esposizioni, tra le quali la II Quadriennale nazionale d'arte di Roma nel 1935 e la Biennale di Venezia nel 1940, nonch\u00e9 varie esposizioni promosse dalla Fondazione Bevilacqua La Masa.\nNel 1941, a soli 35 anni, si spense per le conseguenze della poliomielite."}
{"id": "5823188", "revid": "767487", "url": "https://it.wikipedia.org/wiki?curid=5823188", "title": "Serenata a Vallechiara", "text": "Serenata a Vallechiara (\"Sun Valley Serenade\") \u00e8 un film del 1941 diretto da H. Bruce Humberstone.\nLa star del film era la celebre pattinatrice Sonja Henie. Le scene danzate furono girate dal coreografo Hermes Pan.\nTrama.\nTed, pianista in un'orchestra, decide di compiere una buona azione e di adottare una bambina profuga norvegese. Al suo arrivo per\u00f2 scopre che la bambina profuga, \u00e8 in realt\u00e0 un'avvenente e sportiva ventenne di nome Karen. Questo gli complicher\u00e0 piacevolmente la vita.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film fu presentato in prima a Salt Lake City il 21 agosto uscendo poi nelle sale il 29 agosto 1941."}
{"id": "5823193", "revid": "827882", "url": "https://it.wikipedia.org/wiki?curid=5823193", "title": "Donne nelle guerre del Medioevo", "text": "Le donne nelle guerre del Medioevo hanno svolto ed interpretato una gran variet\u00e0 di ruoli."}
{"id": "5823196", "revid": "767487", "url": "https://it.wikipedia.org/wiki?curid=5823196", "title": "Il fascino indiscreto dell'amore", "text": "Il fascino indiscreto dell'amore (\"Tokyo Fianc\u00e9e\") \u00e8 un film del 2014 diretto da Stefan Liberski.\nIl film \u00e8 basato sul romanzo autobiografico \"N\u00e9 di Eva n\u00e9 di Adamo\" di Am\u00e9lie Nothomb, pubblicato nel 2007.\nTrama.\nAm\u00e9lie \u00e8 una ragazza belga nata in Giappone, dove ha vissuto fino all'et\u00e0 di cinque anni. A vent'anni sente l'esigenza di tornare nel Paese in cui \u00e8 nata e che istintivamente ama.\nTrasferitasi a Tokyo, segue un corso di lingua giapponese e nel frattempo si offre per insegnare il francese. Al suo annuncio risponde un ragazzo, Rinri. Le lezioni con Rinri si svolgono in luoghi diversi, permettendo ad Am\u00e9lie di conoscere pian piano tanti aspetti poco noti del Giappone e della sua cultura. Am\u00e9lie ama il Giappone tanto quanto Rinri la Francia e cos\u00ec tra i due scocca l'amore.\nMentre Am\u00e9lie \u00e8 ancora alla ricerca di s\u00e9 stessa, Rinri sembra sapere cosa vuole e, dopo pochi mesi di frequentazione, le chiede di sposarlo. Lei \u00e8 un po' spiazzata e prende tempo accettando comunque di fidanzarsi.\nTrovato un impiego in una grande azienda, Am\u00e9lie smette l'atteggiamento da turista spensierata e si immerge sempre di pi\u00f9 nella realt\u00e0 del nuovo Paese. Per\u00f2 pi\u00f9 \"diventa giapponese\" meno ama il suo fidanzato, che coprendola di premure non le d\u00e0 occasione di troncare un rapporto che lei sente sempre meno come tale.\nSar\u00e0 il terribile terremoto del 2011 con susseguente maremoto e disastro nucleare a decidere le sorti della loro storia. A pochi giorni dalla tragedia tutti gli stranieri sono fuggiti dal Giappone ma Am\u00e9lie si rifiuta di tornare a casa. Rinri e la sua famiglia si adoperano per farla ripartire, dimostrando il loro affetto, ma, non comprendendo quanto significhi per lei restare, certificano quella estraneit\u00e0 che lei ha tanto combattuto, invano. \"Ritornata occidentale\" torna a provare quei sentimenti per Rinri che ormai sembravano svaniti, ma l'aereo ormai la aspetta e, fatalmente, il suo fidanzamento giapponese si chiude cos\u00ec.\nProduzione.\nRiprese.\nIl film \u00e8 stato girato interamente in Giappone: principalmente a Tokyo e dintorni, ad Osaka per le riprese teatrali.\nRiconoscimenti.\nIl film ha ricevuto 3 candidature alla quinta edizione del Premio Magritte, per la miglior attrice, per la fotografia e per i costumi."}
{"id": "5823197", "revid": "111325", "url": "https://it.wikipedia.org/wiki?curid=5823197", "title": "Shuttle 2.01", "text": ""}
{"id": "5823198", "revid": "111325", "url": "https://it.wikipedia.org/wiki?curid=5823198", "title": "Shuttle Ptichka", "text": ""}
{"id": "5823199", "revid": "111325", "url": "https://it.wikipedia.org/wiki?curid=5823199", "title": "Shuttle 2.02", "text": ""}
{"id": "5823200", "revid": "111325", "url": "https://it.wikipedia.org/wiki?curid=5823200", "title": "Shuttle 2.03", "text": ""}
{"id": "5823252", "revid": "633110", "url": "https://it.wikipedia.org/wiki?curid=5823252", "title": "12&quot;/45 Mark X", "text": "Il 12\"/45 Mark X fu un cannone navale britannico calibro 305 mm, con canna lunga 45 calibri, montato come armamento principale sulle navi da battaglia e incrociatori da battaglia dal 1906. Fu montato per la prima volta sul \"Britannia\".\nStoria.\nIl Mk X prosegu\u00ec la tendenza di allungare la canna del cannone per poter usare una maggior quantit\u00e0 di cordite per spingere il proiettile a velocit\u00e0 maggiori. Il Mk X increment\u00f2 la lunghezza della canna da 480 pollici (12,2\u00a0m) corrispondenti a un calibro 40 a 540 pollici (13,7\u00a0m) corrispondenti a un calibro 45, incrementando la velocit\u00e0 di uscita dalla canna da 2.600 a 2.700 piedi/secondo.\nTentativi successivi di aumentare la potenza dei cannoni da 12 polici si interruppero con il fallimentare cannone calibro 50 Mk XI e Mk XII. Il Mk X fu l'ultimo cannone britannico da 12 pollici riuscito.\nUso navale.\nI cannoni Mk X furono installati nelle seguenti navi, che servirono per tutta la prima guerra mondiale:\nUso costiero nella prima guerra mondiale.\nDal 1917 molti cannoni Mk X furono utilizzati sulla costa belga ancora sotto il controllo alleato nei pressi di Nieuport. Inquadrati nel Royal Naval Siege Guns al comando dell'ammiraglio Reginald Bacon furono usati per attaccare le batterie di artiglieria pesante tedesca."}
{"id": "5823253", "revid": "991694", "url": "https://it.wikipedia.org/wiki?curid=5823253", "title": "Dione di etilene", "text": ""}
{"id": "5823254", "revid": "46291", "url": "https://it.wikipedia.org/wiki?curid=5823254", "title": "Hypochaeris radicata", "text": "La costolina giuncolina (Hypochaeris radicata ) \u00e8 una pianta erbacea perenne della famiglia delle Asteracee.\nDescrizione.\nDetta volgarmente \"coscia di vecchia\", \u00e8 una pianta erbacea perenne, emicriptofita rosulata, con rizoma legnoso.\nLe foglie spatolate, pennato-lobate, ricoperte da una sottile peluria, formano una rosetta basale, da cui si diparte un fusto eretto, glabro e privo di foglie, all'apice del quale \u00e8 presente un capolino composto da fiori di colore giallo.\nIl frutto \u00e8 un achenio provvisto di pappo. \nLe parti aeree della pianta secernono un latice biancastro. \nDistribuzione e habitat.\nLa specie \u00e8 comune in tutta Europa, sino al Caucaso. In Italia \u00e8 presente in tutte le regioni, comprese le isole maggiori.\n\u00c8 stata introdotta in America, Asia, Australia dove \u00e8 considerata una specie invasiva.\nUsi alimentari.\nLe foglie della rosetta basale possono essere consumate crude, in insalata, lessate o ripassate in padella con olio, aglio\ne peperoncino; diffuso anche l'utilizzo per frittate e per torte salate. Meno frequente l'uso degli scapi fiorali, pi\u00f9 amari delle foglie, che si impiegano in frittate. In passato le radici tostate sono state utilizzate come succedaneo del caff\u00e8."}
{"id": "5823255", "revid": "991694", "url": "https://it.wikipedia.org/wiki?curid=5823255", "title": "Biossido di dicarbone", "text": ""}
{"id": "5823256", "revid": "111325", "url": "https://it.wikipedia.org/wiki?curid=5823256", "title": "Buran (navetta spaziale)", "text": ""}
{"id": "5823258", "revid": "991694", "url": "https://it.wikipedia.org/wiki?curid=5823258", "title": "Etenedione", "text": ""}
{"id": "5823259", "revid": "991694", "url": "https://it.wikipedia.org/wiki?curid=5823259", "title": "Etene 1,2-dione", "text": ""}
{"id": "5823268", "revid": "486946", "url": "https://it.wikipedia.org/wiki?curid=5823268", "title": "Conrad di Schweinheim", "text": ""}
{"id": "5823270", "revid": "348618", "url": "https://it.wikipedia.org/wiki?curid=5823270", "title": "Alan Peter Cayetano", "text": "Figlio dell'ex Senatore Rene Cayetano, \u00e8 stato eletto nella Camera dei rappresentanti per il distretto legislativo di Pateros\u2013Taguig, occupando la posizione dal 1998 al 2007. Nel medesimo anno \u00e8 stato eletto membro del Senato delle Filippine. Il 29 settembre 2015 ha annunciato ufficialmente la propria candidatura come vicepresidente delle Filippine per le elezioni del 2016.\nBiografia.\nAlan Peter Schramm Cayetano \u00e8 nato il 28 ottobre 1970 figlio del politico Rene Cayetano e dell'insegnante tedesca Sandra Schramm. Oltre ad Alan, dalla coppia sono nati i figli Pia (1966), Ren (1974) e Lino (1978), entrati tutti a loro volta nel mondo della politica.\nIl 29 settembre 2009, a Davao, ha annunciato la propria candidatura a vicepresidente delle Filippine per le elezioni del 2016, senza inizialmente menzionare chi avrebbe sostenuto come Presidente. Pi\u00f9 tardi dichiara il proprio sostegno nei confronti del sindaco di Davao Rodrigo Duterte."}
{"id": "5823272", "revid": "709406", "url": "https://it.wikipedia.org/wiki?curid=5823272", "title": "One Punch Man", "text": ""}
{"id": "5823279", "revid": "125061663", "url": "https://it.wikipedia.org/wiki?curid=5823279", "title": "Museo di Val Verzasca", "text": "Il Museo di Val Verzasca \u00e8 un museo etnografico con sede a Sonogno nel Canton Ticino in Svizzera con una collezione di circa mille oggetti demo-etno-antropologici costituita a partire dal 1974. Il museo \u00e8 gestito a partire dal 1979 dall'Associazione Museo di Val Verzasca e fa parte dell'Associazione musei etnografici ticinesi.\nStoria del museo.\nNel 1974 Angela Maria e Franco Binda inaugurano la mostra \"Tradizioni popolari verzaschesi\" nella Casa Genardini a Sonogno. Si tratta del primo passo verso la creazione, nel 1979, del Museo di Val Verzasca. Negli anni seguenti con il sostegno di volontari, enti pubblici e privati, il Museo organizza mostre temporanee, produce ricerche storiche e pubblicazioni, organizza itinerari etnografici e acquisisce il Mulino, la Centralina di Frasco e il Piccolo Museo di Odro. Nel 2017 viene inaugurato il nuovo spazio espositivo che si chiama \"Laboratorio degli antichi gesti\" e che \u00e8 collocato accanto alla storica sede di casa Genardini.\nSede e collezioni.\nLa sede del Museo di Val Verzasca \u00e8 composta da due edifici di epoche diverse che si affacciano sulla piazza del paese di Sonogno. Casa Genardini, costruita nel Settecento, ha preservato i tratti distintivi di una tipica abitazione verzaschese ed \u00e8 luogo della memoria, mentre l\u2019edificio moderno in calcestruzzo accompagna il visitatore sul territorio e sui mutamenti antropologici e storici. Il museo racconta la vita quotidiana di un tempo attraverso la sua collezione e attraverso la visita alla centralina elettrica del 1925 (in uso fino al 1950), al mulino di Frasco del 1880 (restaurato nel 1996) e al piccolo Museo del fieno di bosco o del fieno selvatico (collocato nella localit\u00e0 Sert, nel maggengo di Odro a Vogorno, con una collezione di oggetti per la raccolta del fieno di bosco). \nGli oggetti della collezione sono valorizzati nelle ambientazioni di una cucina nera, una stanza da letto, una sala dedicata alla scuola, una al tema dell'emigrazione stagionale degli spazzacamini.. \nIl museo accompagna i visitatori anche in una serie di itinerari etnografici nel territorio, fuori dalla sua sede, per permettere di conoscere alcuni aspetti e pratiche della vita di un tempo come la raccolta del fieno selvatico (a Vogorno), le vasche monolitiche del maggengo di Rev\u00f6ira per la raccolta dell'acqua (a Lavertezzo), le trappole per lupi dette \"l\u00fc\u00e9re\" (a Brione Verzasca), le cantine e cantinotti dette \"freg\u00e8re\" di Cabioi (a Sonogno), il mulino e la centralina elettrica a Frasco e il Sentiero delle Leggende a Gerra Verzasca.\nIl museo organizza inoltre esposizioni temporanee e attivit\u00e0 in particolare per le scuole. La Fondazione Verzasca collabora con il museo e contribuisce alla ricerca sul patrimonio etnografico della valle. Il museo fa parte dei musei etnografici regionali riconosciuti dal Canton Ticino."}
{"id": "5823281", "revid": "1123217", "url": "https://it.wikipedia.org/wiki?curid=5823281", "title": "Tembusu virus", "text": "Il virus Tembusu (Tembusu virus, TMUV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus ha come vettore il Culex gelidus, anche se sembra dimostrata una trasmissione di tipo verticale.\nEsso ha determinato gravi epidemie (Duck egg drop syndrome virus) in molti allevamenti di anatre in Cina sud-occidentale ed anche in Thailandia.\nIl virus TMUV appartiene al gruppo di Ntaya virus costituito da otto specie del genere flavivirus."}
{"id": "5823284", "revid": "110157", "url": "https://it.wikipedia.org/wiki?curid=5823284", "title": "Swizzling", "text": "Nella computer grafica, lo swizzling \u00e8 la ricombinazione delle componenti di un vettore. Dal punto di vista dell'algebra lineare, si ottiene moltiplicando il vettore per una matrice le cui righe siano vettori della base.\nAd esempio, dato il vettore formula_1, le cui componenti sono rispettivamente formula_2, formula_3, formula_4 e formula_5, lo swizzling formula_6 assume il valore formula_7."}
{"id": "5823294", "revid": "1023546", "url": "https://it.wikipedia.org/wiki?curid=5823294", "title": "Si\u00e2n Melangell Dafydd", "text": "Biografia.\nNata in una piccola frazione nell'autorit\u00e0 unitaria gallese di Wrexham, ha studiato nelle scuole \"Bro Tegid\" e \"Berwyn\" a Bala e ha terminato gli studi superiori nel college \"Meirion Dwyfor\" a Dolgellau. Infine si \u00e8 laureata con il titolo di Master of Arts in storia dell'arte presso l'Universit\u00e0 di St. Andrews in Scozia. Ha lavorato per varie gallerie d'arte soprattutto a Londra. Ha lavorato per alcuni anni come dirigente di marketing di scrittura creativa nel Galles. In seguito \u00e8 ritornata all'universit\u00e0, dove ha conseguito un secondo titolo di Master of Arts in scrittura creativa nel 2006 presso l'Universit\u00e0 dell'East Anglia (UEA) a Norwich.\nCon il suo primo romanzo \"Y Trydydd Peth\" (La terza cosa) ha vinto la \"Medal Ryddiaith\" (Medaglia della prosa) dell\"'Eisteddfod Genedlaethol Cymru\" (Festival nazionale del Galles) durante l'edizione del 2009 a Bala. La giuria era formata dai tre valenti scrittori Manon Rhys, Tony Bianchi ed Elwyn Ashford Jones.\nNel 2010 ha vinto il premio per traduttori \"Translators' House-HALMA award\".\nNel 2012 ha pubblicato, insieme al fotografo Paul White e al poeta Damian Walford Davies, il libro \"Ancestral Houses: the Lost Mansions of Wales/Tai mawr a Mieri. Plastai Coll Cymru\", sui monumenti storici ed artistici del Galles lasciati in stato di abbandono e in attesa di restauro.\nHa pubblicato racconti e poesie in numerose riviste letterarie. L'antologia \"Best British Short Stories 2014\" (Il meglio dei racconti del Regno Unito 2014) ha incluso il suo racconto \"Hospital Field\" (Il campo dell'ospedale). L'antologia \"Best British Poetry 2014\" (Il meglio della poesia del Regno Unito 2014) ha incluso la sua poesia \"Big Cats\" (Grandi gatti). Ha tradotto in gallese alcune opere di Eoin Colfer: \"Artemis Gwarth ac Antur yr Arctig\" (Artemis Fowl - L'incidente artico) (2009) e \"Artemis Gwarth a Chod Tragwyddoldeb\" (Artemis Fowl - Il codice Eternity) (2009); di Bernard Ashley: \"T\u0177 Dial\" (La casa della vendetta) (2011) e \"Milwr Bychan\" (Il piccolo soldato) (2011); e di Brian Keaney: \"Ysgol Jacob\" (La scala di Giacobbe) (2012). Attualmente sta affrontando la traduzione in gallese delle poesie di Rabindranath Tagore.\nHa collaborato in primo piano come curatrice editoriale alla rivista letteraria in lingua gallese \"Taliesin\" (dal nome del grande bardo medievale Taliesin). Collabora tuttora alla rivista digitale \"Y Neuadd\" (Il salone). Siccome \"Taliesin\" ha terminato le pubblicazioni con il numero \"Gwanwyn 2016\" (Primavera 2016), la scrittrice ha fatto parte del comitato promotore della nuova rivista dal titolo \"O'r Pedwar Gwynt\" (Dai quattro venti), che ha visto la luce durante l'Eisteddfod (Festival) nazionale del Galles del 2016 ad Abergavenny.\nSvolge l'attivit\u00e0 di docente di scrittura creativa presso l'American University of Paris (Universit\u00e0 americana di Parigi). Sta lavorando con l'Universit\u00e0 di Bath per la creazione di un Master universitario in \"Scrittura creativa transnazionale\".\nUtilizza talvolta il nome d'arte di \"Mynydd Segur\", traduzione approssimativa di Monts\u00e9gur, localit\u00e0 francese famosa per il suo castello cataro, nelle cui vicinanze ha scritto la maggior parte del suo romanzo \"Y Trydydd Peth\".\nSi dedica con impegno anche all'insegnamento dello yoga."}
{"id": "5823307", "revid": "2091899", "url": "https://it.wikipedia.org/wiki?curid=5823307", "title": "Bretagne (nave da battaglia)", "text": "La Bretagne \u00e8 stata una nave da battaglia appartenente alla Marine nationale, prima ed eponima unit\u00e0 dell'omonima classe di dreadnought e cos\u00ec chiamata in onore della regione francese. Fu varata nell'aprile 1913 dall'arsenale navale di Brest e assegnata alla 1\u00aa Divisione corazzate.\nNon partecip\u00f2 ad alcuna azione durante la prima guerra mondiale e nel corso degli anni venti fu oggetto di lavori e modifiche due volte. Nella seconda met\u00e0 degli anni trenta, mentre prestava servizio nell'Oceano Atlantico, fu dotata di un completamente nuovo apparato motore, ma in generale rimase un'unit\u00e0 di modesto valore bellico. Al principio della seconda guerra mondiale effettu\u00f2 un viaggio sino in Canada per depositarvi parte delle riserve auree francesi, quindi rientr\u00f2 a Tolone e poi ad Alessandria d'Egitto, prima di spostarsi a Mers-el-K\u00e9bir il 20 maggio 1940. Qui fu affondata il 3 luglio, con gravi perdite in vite umane, quando la Royal Navy decise di attaccare la ex-alleata Marine nationale pur di impedire un'eventuale collaborazione con gli italo-tedeschi.\nCaratteristiche.\nLa nave da battaglia \"Bretagne\" formava con la e la la classe omonima, che si rifaceva ampiamente alla riuscita classe Courbet di dreadnought: la costruzione di quest'ultima, per\u00f2, tenne occupati gli scali francesi pi\u00f9 a lungo del previsto, ritardando il programma di ammodernamento della flotta da battaglia della Marine nationale. L'unit\u00e0 presentava una lunghezza alla linea di galleggiamento di 164,90 metri (166 metri fuori tutto), una larghezza di 26,90 metri e un pescaggio a pieno carico di 9,80 metri; il dislocamento a vuoto ammontava a e quello a pieno carico era equivalente a . L'equipaggio contava o tra marinai, sottufficiali e ufficiali.\nL'armamento principale aveva conosciuto un incremento di potenza rispetto alle Courbet. Era formato da dieci cannoni Mod\u00e8le 1912 da con canna lunga 45 calibri (L/45), accoppiati in cinque torri disposte due a prua sovrapposte, due a poppa sovrapposte e una a mezzanave. Questi pezzi impiegavano proietti perforanti dal peso di 576 chili, capaci di raggiungere una velocit\u00e0 iniziale di circa 800\u00a0m/s. Tuttavia l'alzo di appena 12\u00b0 consentiva una modesta gittata di circa. La potente dotazione offensiva era completata da ventidue cannoni Mod\u00e8le 1910 da L/55, distribuiti in casematte sulle due murate dello scafo (undici ciascuna), da quattro pezzi Mod\u00e8le 1902 da L/50 in funzione contraerea e (come era normale per le navi da battaglia di inizio XX secolo) da quattro tubi lanciasiluri da posti al di sotto della linea di galleggiamento. Infine erano trasportabili sino a trenta mine.\nLa corazzatura aveva subito alcuni alleggerimenti locali e, per la prima volta, era stata coadiuvata da paratie stagne longitudinali che per\u00f2, spesse appena , non avevano la robustezza necessaria. La cintura era spessa nella parte centrale, dove si trovavano i magazzini delle munizioni e i macchinari; rastremava verso prua e poppa a , stesso valore riscontrabile nella fascia superiore. Qui si connetteva al ponte di coperta, che nella regione di mezzanave era spesso tra i e i , mentre a prua si assottigliava sino a . Il ponte interno variava tra i e i . La massiccia torre di comando era placcata con lastre d'acciaio spesse . Le torri d'artiglieria avevano tutte corazzature laterali da e superiori da , ma solo quella centrale presentava protezioni frontali spesse : le torri estreme di prua e poppa erano dotate di piastre da e quelle sopraelevate (le numero 2 e 4) da . Anche le barbette erano diverse: per le torri 2, 3 e 4 presentavano un guscio corazzato da , per le torri 1 e 5 da .\nIl sistema di propulsione era costituito da ventiquattro caldaie Niclausse e da quattro turbine a presa diretta Parsons, a ciascuna delle quali era vincolato un albero motore con elica. Era erogata una potenza totale di , il che consentiva una velocit\u00e0 di punta di 21 nodi. Il carburante per le macchine ammontava a di carbone e 300 di olio combustibile, i cui fumi di combustione erano espulsi attraverso due fumaioli. L'autonomia massima era pari a se si manteneva una velocit\u00e0 di .\nServizio operativo.\nLa nave da battaglia \"Bretagne\" fu ordinata il 1\u00ba maggio 1912 dal Counseil Sup\u00e9rieur de la Marine. Fu impostata il 1\u00ba luglio dello stesso anno nell'arsenale navale di Brest e il suo varo avvenne il 21 aprile 1913; fu completata nel settembre 1915. Fu effettivamente incorporata nella Marine nationale il 10 febbraio 1916, integrandola alla 1\u00aa Divisione corazzate, a sua volta parte del 1\u00ba Squadrone da battaglia, dopo una crociera di messa a punto e prove in mare aperto\nEntrata in servizio nel pieno della prima guerra mondiale, la \"Bretagne\" non vide alcuna azione sebbene nel tardo 1916 fosse stata distaccata nel Mar Mediterraneo: oper\u00f2 nei porti meridionali dell'alleato Regno d'Italia per tenere la k.u.k. Kriegsmarine imbottigliata nel Mare Adriatico, ma non spar\u00f2 una sola granata contro obiettivi nemici. Nel novembre 1918 rientr\u00f2 alla base navale di Tolone, dove dal giugno 1919 all'ottobre 1920 fu sottoposta a un ciclo di revisione e ammodernamento. Per prima cosa l'alzo delle torri con i pezzi da fu incrementato a 18\u00b0 e la gittata crebbe a , quindi l'albero prodiero dietro la sovrastruttura fu rimpiazzato da uno a tripode pi\u00f9 basso e i fumaioli furono resi pi\u00f9 slanciati. Si procedette poi a rimuovere quattro pezzi da e ad aggiungerne altrettanti del tipo Mod\u00e8le 1908 da L/63 contraerei, che furono piazzati sul ponte. La \"Bretagne\" riprese il mare nel maggio 1921, pass\u00f2 nell'Oceano Atlantico e quindi navig\u00f2 sino a Le Havre, dove partecip\u00f2 a una rivista navale a giugno; sost\u00f2 un paio di mesi nel porto prima di percorrere la rotta inversa e fermarsi a Tolone in settembre. Nel maggio 1924 la \"Bretagne\" fu nuovamente oggetto di miglioramenti, che riguardarono l'apparato motore (quattro caldaie convertite all'alimentazione a olio combustibile), la corazzatura (rimozione di una piccola porzione di cintura prodiera) e la dotazione offensiva (le torri principali furono modificate per consentire un alzo di 23\u00b0), completati per il settembre 1925. Continu\u00f2 a essere stanziata a Tolone, il cui arsenale la dot\u00f2 a met\u00e0 1927 di ventiquattro mitragliatrici Hotchkiss Mle 1914 da ; ridislocata nell'Atlantico, tra 1931 e 1934 la \"Bretagne\" visse la ricostruzione pi\u00f9 radicale, dettata dai cambiamenti tecnologici nella tecnica navale. Posta in bacino di carenaggio a Brest, scambi\u00f2 le vecchie caldaie Niclausse con sei altre tipo Indret (alimentate esclusivamente a olio combustibile, la cui scorta di bordo ammont\u00f2 a tonnellate) e le turbine a presa diretta con turbine a ingranaggi Parsons: la potenza erogata crebbe a \u00a0shp, ma la velocit\u00e0 miglior\u00f2 solo marginalmente passando a 21,4 nodi. Riguardo all'armamento, furono sbarcati altri quattro cannoni da , i tubi lanciasiluri, tutti i pezzi da e furono installati otto cannoni Mod\u00e8le 1922 da L/50 contraerei su affusto individuale, quattro pezzi Mod\u00e8le 1925 da L/50 per una difesa a medio-breve raggio e quattro mitragliatrici pesanti Hotchkiss Mle 1929 da 13.\nConclusa la ricostruzione, la \"Bretagne\" fu assegnata al 2\u00ba Squadrone operante nell'Oceano Atlantico nel 1934; due anni dopo si spost\u00f2 nei porti dell'Africa Occidentale Francese. Dall'agosto 1936 all'aprile 1937 fu inserita nella pattuglia di non-intervento, costituita d'emergenza allo scoppio della guerra civile spagnola. Nel settembre 1939, al momento dell'invasione tedesca della Polonia, si trovava ormeggiata a Tolone, in seno al 2\u00ba Squadrone appartenente alla flotta d'alto mare; previstone l'impiego, la marina complet\u00f2 tra il dicembre 1939 e il marzo 1940 la revisione completa della corazzata. L'11 marzo la \"Bretagne\" salp\u00f2 diretta ad Halifax, dove scaric\u00f2 circa 61 tonnellate delle riserve auree francesi; quindi prese la rotta inversa e il 22 si ferm\u00f2 a Mers-el-K\u00e9bir. Prese in consegna un convoglio che riaccompagn\u00f2 a Tolone, toccata il 10 aprile, e ripart\u00ec poco dopo con destinazione Orano, raggiunta il 18 aprile. Nei giorni seguenti lev\u00f2 le \u00e0ncore e navig\u00f2 verso est, fermandosi il 3 maggio ad Alessandria d'Egitto per collaborare con la Royal Navy: in realt\u00e0 i preoccupanti sviluppi della guerra in patria fecero s\u00ec che gli alti comandi della marina ordinassero di rientrare alle basi in Francia o Africa; la \"Bretagne\" part\u00ec in gran fretta il 20 maggio e una settimana dopo entr\u00f2 nella rada di Mers-el-K\u00e9bir.\nAll'inizio del luglio 1940 la Force H britannica si present\u00f2 in forze al largo della citt\u00e0. Il Primo ministro Winston Churchill nutriva grande preoccupazione che la Marine nationale potesse risolversi a cedere le sue navi all'Asse italo-tedesca o addirittura collaborare attivamente a supporto di Regia Marina e Kriegsmarine. Il viceammiraglio James Somerville ebbe dunque istruzioni di porre un ultimatum alla flotta francese riunita a Mers-el-K\u00e9bir: seguire la Royal Navy nei porti britannici e continuare la guerra contro la Germania; arrendersi e farsi internare; arrendersi e trasferirsi in ancoraggi neutrali sino alla fine delle ostilit\u00e0. Dinanzi l'ostinazione francese, Somerville si risolse a usare la forza e il 3 luglio fece aprire il fuoco sulla rada affollata, sfruttando alcuni biplani Fairey Swordfish lanciati dalla portaerei per regolare il tiro. La \"Bretagne\" fu immediatamente inquadrata e incass\u00f2 in rapida successione quattro granate da 381\u00a0mm, provenienti dalle corazzate , e dall'incrociatore da battaglia ; la corazzatura datata non protesse i magazzini di munizioni, che deflagrarono tutti assieme squarciando lo scafo. La \"Bretagne\" si capovolse completamente e affond\u00f2 nelle acque basse della rada in meno di un minuto. L'equipaggio, che aveva cercato di rispondere al fuoco, sub\u00ec perdite particolarmente gravose, comprese tra i 977 e i .\nI resti della corazzata furono recuperati e avviati alla demolizione nel 1952."}
{"id": "5823309", "revid": "686936", "url": "https://it.wikipedia.org/wiki?curid=5823309", "title": "Kyle Love", "text": "Primi anni.\nLove \u00e8 nato in Corea del sud, dove suo padre lavorava come ufficiale nell'esercito degli Stati Uniti. Ha frequentato la Nord Clayton High School del Nord Clayton a College Park, Georgia, dove \u00e8 stato principiante per quattro anni nella squadra di football della scuola. Egli \u00e8 stato premiato come attaccante dell'anno della sua squadra nel 2003 e come difensore dell'anno nel 2004.\nCarriera universitaria.\nDopo la scuola superiore, Love ha frequentato la Mississippi State University, dove ha giocato sette partite come attaccante di riserva e matricola nel 2006, finendo la stagione con sette tackles. Nel 2007, Love ha iniziato 9 di 13 partite come defensive tackle, segnando 17 tackles, 3.5 tackles per una sconfitta e un fumble di recupero. Come junior nel 2008, Love gioc\u00f2 due partite da titolare lungo la linea difensiva, apparendo in 12 partite complessivamente e finendo con 14 tackles e due placcaggi. Love ha cominciato 12 partite da titolare come senior nel 2009, registrando all'apice della sua carriera 19 tackles.\nCarriera da professionista.\nNew England Patriots.\nStagione 2010.\nDopo non essere stato scelto nel draft NFL del 2010, Love firma con i New England Patriots. Egli \u00e8 divenuto uno dei due rookies non scelti dei Patriots' nel 2010, il giorno di apertura del roster (l'altro \u00e8 stato il linebacker Dane Fletcher), e ha fatto il suo debutto NFL come riserva nella seconda settimana contro i New York Jets. Non \u00e8 stato impiegato fino alla decima settimana, quando \u00e8 subentrato a causa dell'infortunio di Myron Pryor come una riserva della linea difensiva. Love ha debuttato in carriera nel finale di stagione dei Patriots', contro i Miami Dolphins. Ha concluso la sua stagione da rookie con sette tackle e un placcaggio in nove partite giocate.\nStagione 2011.\nLove ha interpretato un ruolo pi\u00f9 importante nella difesa dei Patriots nel 2011, infatti \u00e8 stato impiegato per tutte le 16 partite. Nella difesa 3-4 i Patriots' hanno utilizzato spesso Love come nose tackle, spostando Vince Wilfork ad estremo difensivo. Ha iniziato 13 partite di regular season, diventando un titolare nella gara dei Patriots nella quarta settimana contro gli Oakland Raiders. Love ha finito la stagione con 33 tackles e tre placcaggi; nella disfatta dei Patriots' di 45-10 nello spareggio playoff con i Denver Broncos, Love ha fatto registrare il suo primo intercetto. Love ha giocato per i Patriots nel XLVI Super Bowl, in una gara persa contro i New York Giants 21-17.\nStagione 2012.\nLove ha preso parte a tutte le 16 partite insieme a Vince Wilfork, come una vera e propria coppia difensiva. Ha fatto registrare 25 tackles e 1.5 placcaggi durante la stagione 2012. I Patriots hanno poi continuato l'AFC Championship per il secondo anno consecutivo, ma hanno perso contro i Baltimore Ravens 28-13. La squadra ha liberato Love il 15 maggio 2013.\nPrimo periodo con i Jacksonville Jaguars.\nLove \u00e8 stato chiamato dai Jacksonville Jaguars il 16 maggio 2013. Il suo contratto \u00e8 finito il 1\u00ba settembre 2013.\nPrimo periodo con i Kansas City Chiefs.\nLove ha firmato con i Chiefs il 19 novembre 2013. Ha concluso il primo periodo con i Chiefs il 3 dicembre 2013.\nSecondo periodo con i Jacksonville Jaguars.\nLove ha firmato ancora una volta per i Jacksonville Jaguars il 23 dicembre 2013. Durante la stagione 2013 con le 2 squadre Love ha giocato in totale 2 partite, con 4 tackles.\nSecondo periodo con i Kansas City Chiefs.\nLove ha firmato con i Chiefs il 19 maggio 2014. Ha lasciato la squadra durante il periodo finale del precampionato 2014.\nCarolina Panthers.\nLove ha firmato con i Carolina Panthers il 15 dicembre 2014. Ha giocato la partita persa nei playoff di Panthers con i Seattle Seahawks e ha fatto registrare un placcaggio. Egli \u00e8 apparso in 15 partite per i Panthers durante la stagione regolare del 2015 e ha raggiunto l'apice della sua carriera con tre placcaggi."}
{"id": "5823310", "revid": "287204", "url": "https://it.wikipedia.org/wiki?curid=5823310", "title": "Shlomo Molla", "text": "Biografia.\nShlomo \u00e8 nato in un piccolo villaggio di 40 famiglie nella Regione degli Amara, in Etiopia, in una famiglia di 9 fratelli e 2 sorelle. Non venendo salvato durante l'Operazione Mos\u00e8, nel 1984 tent\u00f2 di arrivare a piedi in Israele attraverso il Sudan; durante il viaggio, uno degli ebrei etiopi che viaggiavano con lui fu ucciso dall'esercito sudanese. Dopo essere stato salvato da soldati israeliani, fu portato in Israele e mandato in ospedale, dal momento che aveva la malaria. Dopo il servizio militare, ha studiato all'Universit\u00e0 Bar-Ilan, dove \u00e8 stato rappresentante dell'organizzazione per i diritti degli studenti etiopi.\nNel 1991 ha iniziato a lavorare per l'Agenzia Ebraica, e nel 1999 \u00e8 diventato il capo della divisione etiope dell'agenzia.\nCarriera politica.\nAlle elezioni del 2006 \u00e8 arrivato 33\u00ba nella lista di Kadima. Tuttavia, a causa delle dimissioni di Avigdor Yitzhaki, nel febbraio 2008 Molla ne ha preso il posto. Alle elezioni del 2009 si \u00e8 piazzato 19\u00ba su 28 seggi ottenuti dal suo partito.\nNel 2012 ha lasciato Kadima per unirsi alla nuova lista Hatnuah. Piazzatosi ottavo su sei seggi alle elezioni del 2013, ha perso la sua carica nella Knesset.\nNel 2015 ha esortato la comunit\u00e0 etiope a praticare la resistenza fiscale per protestare contro atti razzisti quali l'aggressione da parte di un poliziotto del soldato ebreo etiope Demas Fikadey.\nVita privata.\nMolla \u00e8 sposato e ha tre figli, e risiede a Rishon LeZion."}
{"id": "5823320", "revid": "344646", "url": "https://it.wikipedia.org/wiki?curid=5823320", "title": "Modello del clima", "text": "In climatologia i modelli del clima (o modelli climatici) sono modelli fisico-matematici che descrivono il funzionamento del clima terrestre a livello globale o locale attraverso metodi quantitativi basati su equazioni differenziali per simulare le interazioni tra le componenti fondamentali del sistema climatico, tra cui l'atmosfera terrestre, gli oceani, la superficie terrestre, la biosfera e la criosfera. In particolare la \"modellistica climatologica\" \u00e8 una branca della climatologia che esiste sin dagli inizi degli anni 60 del XX secolo, con i modelli creati (a volte utilizzati congiuntamente ai modelli oceanici) che vengono utilizzati per svariati scopi che vanno dallo studio delle dinamiche del clima passato alle proiezioni sul clima futuro nell'ambito dei mutamenti climatici della Terra.\nDescrizione.\nL'evidente difficolt\u00e0 di studio tramite riproduzione in laboratorio dell'intero sistema complesso climatico, come avviene invece per molti altri fenomeni fisici, e la necessit\u00e0 di tenere in considerazione tutti i processi rappresentativi in legame strettamente non-lineare ha portato via via i climatologi negli ultimi decenni ad un approccio di studio simulato, col ricorso a laboratori virtuali ovvero all'uso accoppiato di supercalcolatori e modelli matematici al fine di ottenere simulazioni sul clima passato e su quello futuro, preservando cos\u00ec, attraverso la validazione del modello sui dati passati, uno dei requisiti cardine della scienza fisica moderna qual \u00e8 la riproducibilit\u00e0 galileiana dell'osservabile fisico nonch\u00e9 il superamento definitivo dell'approccio qualitativo con quello ben pi\u00f9 rigoroso di tipo quantitativo pesando i contributi di ciascun fattore. \nTutti modelli climatici prendono in considerazione sia la radiazione proveniente dal Sole sotto forma di radiazione elettromagnetica, principalmente nel visibile e nel vicino infrarosso, che la radiazione che lascia il nostro pianeta sotto forma di radiazione infrarossa a lunghezza d'onda maggiore. L'equilibrio \u00e8 regolato dalle leggi della termodinamica e d\u00e0 luogo alle variazioni di temperatura (vedi trasferimento radiativo).\nI modelli climatici pi\u00f9 evoluti cercano di tenere conto di tutti i fattori coinvolti nella regolazione del sistema climatico ovvero sono costruiti a partire dalla conoscenza dello stato dell'arte del funzionamento del clima tenendo conto delle leggi fisiche (es. irraggiamento, geofluidodinamica ecc...) e dei processi di retroazione. Questi modelli sono per costruzione simili ai modelli numerici di previsione meteorologica utilizzando set di equazioni simili, ma ne differiscono anche per aspetti sostanziali: essi rinunciano al livello di dettaglio spazio-temporale tipico delle previsioni meteorologiche (ad es. tramite linearizzazione), ma si concentrano sui dettagli significati all'analisi climatica ovvero la temperatura media e la piovosit\u00e0 media per controllare il trend a medio lungo termine dell'effetto serra e del ciclo dell'acqua fornendo dunque in uscita solo valori medi nel tempo delle grandezze fisiche atmosferiche. Alcuni processi significativi, ma troppo complessi o a scala molto ridotta vengono risolti attraverso le cosiddette parametrizzazioni. Tali modelli, una volta costruiti, girano su supercomputer e vengono validati sulla scorta dei dati climatici passati facendo girare il modello indietro nel tempo e verificando la bont\u00e0 o meno del clima simulato con quello presente nelle serie storiche.\nIn particolare i modelli differiscono tra loro per la complessit\u00e0 della loro struttura:\nSul fronte strettamente implementativo, ovvero nell'applicazione del modello, gli scienziati suddividono il pianeta Terra in una griglia tridimensionale e valutano su di essa i risultati della computazione finale: i modelli atmosferici calcolano i venti, il trasferimento di calore, la radiazione solare, l'umidit\u00e0 relativa e l'idrologia superficiale all'interno di ogni griglia tenendo conto delle interazioni con i punti confinanti.\nModelli a zero dimensioni.\nUn modello molto semplice per l'equilibrio radiativo della Terra \u00e8:\ndove\ne\nIl fattore comune \"\u03c0r\"2 pu\u00f2 essere eliminato, dando\nRisolvendo per la temperatura,\nQuesto produce un'apparente temperatura media effettiva della terra di 288 K (15\u00a0\u00b0C; 59\u00a0\u00b0F), che tiene conto anche delle nuvole e dell'atmosfera. L'impiego dell'emissivit\u00e0 e dell'albedo tiene conto dell'effetto serra.\nQuesto modello molto semplice \u00e8 molto istruttivo ed \u00e8 anche l'unico che riesce a stare in un'unica pagina. \u00c8 in grado di determinare facilmente l'effetto sulla temperatura media terrestre delle variazioni della costante solare, o di variazioni dell'albedo o dell'emissivit\u00e0 della Terra.\nL'emissivit\u00e0 media terrestre pu\u00f2 essere stimata facilmente dai dati disponibili. Le emissivit\u00e0 delle superfici terrestri cadono tutte nell'intervallo 0,96-0,99 tranne per alcune piccole aree desertiche dove il valore pu\u00f2 scendere a 0,7. Le nubi invece, che coprono in media met\u00e0 della superficie terrestre, hanno un'emissivit\u00e0 media di circa 0,5 (che va ridotta per la quarta potenza del rapporto tra la temperatura assoluta delle nubi e la temperatura media assoluta della Terra) e una temperatura media di circa 258 K (\u221215\u00a0\u00b0C; 5\u00a0\u00b0F). Tenuto conto di tutto si ottiene un'emissivit\u00e0 effettiva della terra di 0,64 (con temperatura media della terra pari a 285 K (12\u00a0\u00b0C; 53\u00a0\u00b0F).\nModelli radiativi-convettivi.\nIl modello zero-dimensionale appena descritto, che utilizza la costante solare e una data temperatura media della Terra, determina la reale emissivit\u00e0 terrestre della radiazione a grande lunghezza d'onda emessa nello spazio. Questo pu\u00f2 essere raffinato in verticale a un modello unidimensionale radiativo-convettivo, che considera due processi di trasporto dell'energia:\nRispetto al modello semplificato, i modelli radiativi-convettivi hanno il vantaggio di poter determinare gli effetti della variazione della concentrazione di gas serra sull'emissivit\u00e0 effettiva e di conseguenza la temperatura superficiale. Sono per\u00f2 richiesti parametri addizionali per determinare l'emissivit\u00e0 e l'albedo locali e per includere i fattori che muovono l'energia attorno alla Terra.\nL'albedo dovuta al ghiaccio ha inoltre un effetto sulla sensibilit\u00e0 globale di un modello del clima radiativo-convettivo monodimensionale.\nModelli a dimensioni superiori.\nIl modello zero-dimensionale pu\u00f2 essere espanso per includere l'energia trasportata orizzontalmente nell'atmosfera. Si ottiene cos\u00ec il vantaggio di permettere una dipendenza razionale dell'albedo e dell'emissivit\u00e0 locale dalla temperatura (cio\u00e8 i poli possono essere ghiacciati e l'equatore caldo), ma la mancanza di vere dinamiche implica che deve essere specificato il tipo di trasporto orizzontale.\nModelli di complessit\u00e0 intermedia.\nA seconda della natura delle questioni poste e della corrispondente scala temporale richiesta, si possono avere ai due estremi modelli concettuali pi\u00f9 induttivi o modelli generali della circolazione che operano alla pi\u00f9 alta risoluzione spaziale e temporale oggi disponibile. I modelli di complessit\u00e0 intermedia servono a colmare il divario tra i due estremi.\nUn esempio \u00e8 il modello Climber-3. La sua atmosfera \u00e8 un modello statistico-dinamico 2,5-dimensionale con una risoluzione di 7,5\u00b0 \u00d7 22,5\u00b0 e un gradino temporale di mezza giornata; l'oceano \u00e8 MOM-3 (Modello modulare dell'oceano) con un reticolo 3,75\u00b0 \u00d7 3,75\u00b0 e 24 livelli verticali.\nModelli generali della circolazione (GCM) o modelli globali del clima.\nI modelli generali della circolazione trattano in modo separato le equazioni differenziali che regolano il moto dei fluidi e il trasferimento di energia; queste sono poi integrate in funzione del tempo. Diversamente dai modelli pi\u00f9 semplici, i GCM dividono l'atmosfera e/o gli oceani in griglie di celle separate che rappresentano unit\u00e0 computazionali. Mentre i modelli pi\u00f9 semplici fanno assunzioni miste, i processi interni a una cella (come la convezione) che avvengono su scale troppo piccole per essere risolte direttamente, vengono parametrizzate a livello della cella, mentre altre funzioni governano l'interfaccia tra le celle.\nI GCM atmosferici (Modello generale della circolazione atmosferica o AGCM) modellano l'atmosfera e impongono la temperatura superficiale marina come condizione al contorno. I GCM accoppiati atmosfera-oceano (AOGCM come ad esempio HadCM3, EdGCM, GFDL CM.X, ARPEGE-Climat) combinano i due modelli. Il primo modello climatico generale della circolazione che combinava sia i processi atmosferici che quelli oceanici, fu sviluppato alla fine degli anni 1960 al Geophysical Fluid Dynamics Laboratory del NOAA.\nGli AOGCM rappresentano il vertice della complessit\u00e0 nei modelli climatici e analizzano quanti pi\u00f9 processi \u00e8 possibile. Tuttavia sono ancora in fase di sviluppo e rimango ancora alcune incertezze. Possono essere accoppiati a modelli di altri processi, come il ciclo del carbonio, per meglio modellizzare gli effetti di ritorno. Questi modelli integrati multisistema sono a volte chiamati \"modelli del sistema Terra\" o \"modelli globali del clima\".\nModelli a rete neurale.\nEsistono a partire dagli anni 2000 anche dei modelli climatici basati sulle reti neurali artificiali .\nCritiche.\nSono state avanzate diverse critiche che riguardano sostanzialmente la stima del parametro detto sensitivit\u00e0 climatica che non \u00e8 noto a priori, ma \u00e8 un parametro di \"tuning\", le cosiddette parametrizzazioni e la presunta impossibilit\u00e0 da parte dei modelli di riprodurre fedelmente l'intero sistema climatico, nei suoi vari sottosistemi, con tutte le sue retroazioni. Viene inoltre messa in dubbio la validit\u00e0 degli attuali modelli climatici utilizzati che non sarebbero in grado di ricostruire efficacemente il clima passato n\u00e9 sarebbero stati in grado di predire la stasi del surriscaldamento del primo decennio del 2000.\nViene contestata sostanzialmente la validit\u00e0 del metodo predittivo utilizzato, cos\u00ec come l'affermazione che le cause del riscaldamento globale abbiano origine antropiche e questa tesi sia condivisa da una stragrande maggioranza di scienziati. [[J. Scott Armstrong]], professore alla Wharton School, [[Universit\u00e0 della Pennsylvania]], propose nel 2007 ad [[Al Gore]] una scommessa di 10.000 dollari da destinare in beneficenza, che nel periodo dei dieci anni a venire le temperature del pianeta non sarebbero aumentate. La scommessa di Armstrong, basata sulla verifica delle temperature medie annuali, non fu accettata da Al Gore, tuttavia l'andamento delle temperature viene monitorizzato dal sito \"Theclimatebet.com\" e i risultati sembrerebbero dar ragione ad Armstrong. Secondo altri scienziati le cose sono andate diversamente da come sostengono Armstrong e i suoi simpatizzanti, dato che nel periodo 2007-2020 il trend di riscaldamento \u00e8 risultato maggiore di quello posto da Armstrong a fondamento della sua scommessa. La scommessa di Armstrong \u00e8 stata comunque criticata dal meteorologo [[Gavin Schmidt]], che l'ha descritta come una scommessa basata sul \"rumore meteorologico (fluttuazione della temperatura) di anno in anno\" piuttosto che sul [[cambiamento climatico]]. Per parlare di cambiamento climatico \u00e8 infatti necessario effettuare misurazioni nell'arco di trent'anni: una valutazione nell'arco di dieci anni non \u00e8 quindi significativa ai sensi del cambiamento climatico, ma solo delle variazioni del [[tempo meteorologico]].\nCollegamenti esterni.\n[[Categoria:Climatologia]]\n[[Categoria:Fenomeni climatici]]\n[[Categoria:Storia del clima]]\n[[Categoria:Mutamenti climatici]]"}
{"id": "5823327", "revid": "666668", "url": "https://it.wikipedia.org/wiki?curid=5823327", "title": "Franko Jelov\u010di\u0107", "text": "Carriera.\nFiglio d'arte (il padre Robertino \u00e8 considerato uno dei migliori talenti che il calcio a 5 croato abbia mai espresso), ha debuttato con la Nazionale di calcio a 5 della Croazia il 18 novembre 2011 nell'amichevole vinta per 3-2 contro la Libia. Il 27 febbraio 2013 realizza la sua prima rete in nazionale, siglando la quinta rete delle sette reti con cui la nazionale adriatica supera la Svezia durante le qualificazioni al campionato europeo. Con la Croazia ha partecipato agli Europei del 2012, del 2014 (venendo inserito nella formazione ideale del torneo stilata dal Gruppo Tecnico della UEFA) e del 2016."}
{"id": "5823328", "revid": "287204", "url": "https://it.wikipedia.org/wiki?curid=5823328", "title": "SCL 2243-0935", "text": "SCL 2243-0935 \u00e8 un superammasso di galassie situato in direzione della costellazione dell'Aquario alla distanza di oltre 4,6 miliardi di anni luce dalla Terra (\"light travel time\") (redshift: z = 0,447).\nLe dimensioni sono stimate in 45 \u00d7 15 \u00d7 50 Megaparsec, rappresentando quindi uno dei maggiori superammassi conosciuti a redshift intermedio, superando in questo A901/902 e MS 0302+17. \nAl centro \u00e8 situato l'ammasso di galassie MCXC J2243.3-0935 (o MACS J2243-0935)."}
{"id": "5823329", "revid": "122868258", "url": "https://it.wikipedia.org/wiki?curid=5823329", "title": "Arbeit - Bewegung - Geschichte", "text": "Arbeit - Bewegung - Geschichte, in passato Jahrbuch f\u00fcr Forschungen zur Geschichte der Arbeiterbewegung (2002-2015), \u00e8 una rivista accademica per la storia del lavoro in lingua tedesca e si rivolge sia a un pubblico accademico che a coloro che sono interessati alla storia. I suoi contributi coprono principalmente il movimento operaio tedesco e internazionale; altri temi sono la storia sociale, la storia del mondo del lavoro, e la storia dei movimenti sociali.\nLa pubblicazione \u00e8 trimestrale. La maggior parte dei contributi \u00e8 data da pubblicazioni e notizie scientifiche, c'\u00e8 inoltre una sezione per la pubblicazione iniziale di documenti e una vasta sezione di recensioni."}
{"id": "5823335", "revid": "124627193", "url": "https://it.wikipedia.org/wiki?curid=5823335", "title": "Tritium Calcio 1908 2011-2012", "text": "Questa pagina raccoglie le informazioni riguardanti il Tritium Calcio 1908 nelle competizioni ufficiali della stagione 2011-2012."}
{"id": "5823338", "revid": "1782831", "url": "https://it.wikipedia.org/wiki?curid=5823338", "title": "Mehdi Dehbi", "text": "Biografia.\nNato a Liegi da madre tunisina, Dehbi fa il suo debutto come attore all'et\u00e0 di 16 anni, recitando da protagonista nel film \"Le soleil assassin\u00e9\", prodotto dai fratelli Dardenne, che gli vale una candidatura al premio Joseph Plateau come miglior attore. Si forma presso il Conservatorio Reale di Bruxelles, il Conservatoire national sup\u00e9rieur d'art dramatique di Parigi e la London Academy of Music and Dramatic Art. \nNel 2010 vince il premio per il miglior attore al Festival di Biarritz col film televisivo \"L'infiltrato\", di Giacomo Battiato, mentre nel 2014 viene candidato al premio Magritte come attore pi\u00f9 promettente per il film \"Le sac de farine\", di Kadija Leclere. A livello europeo recita ne \"Il figlio dell'altra\" di Lorraine L\u00e9vy e \"Una storia sbagliata\" di Gianluca Maria Tavarelli, facendosi notare anche in produzioni internazionali come \"La spia - A Most Wanted Man\" e \"Attacco al potere 2\". Nel 2020 \u00e8 tra i protagonisti della serie Netflix \"Messiah\"."}
{"id": "5823339", "revid": "767487", "url": "https://it.wikipedia.org/wiki?curid=5823339", "title": "Dionigi di Vienne", "text": "La tradizione agiografica ne fa risalire l'episcopato al II secolo, ma sarebbe invece vissuto nel IV.\nCulto.\nNella serie dei vescovi di Vienne ricostruita da Adone, Dionigi occupa il sesto posto, dopo Giusto.\nSecondo la tradizione, faceva parte del gruppo di dieci missionari inviati da papa Sisto I a evangelizzare le Gallie; alcune fonti lo dicono, erroneamente, martire. L'episcopato di Dionigi, in realt\u00e0, non risalirebbe al II secolo, ma al IV.\nLa sua festa era collocata all'8 maggio nel Martirologio romano, ma nell'edizione riformata a norma dei decreti del Concilio Vaticano II e promulgata da papa Giovanni Paolo II il suo elogio si legge al 9 maggio."}
{"id": "5823341", "revid": "767487", "url": "https://it.wikipedia.org/wiki?curid=5823341", "title": "Bombardieri in picchiata", "text": "Bombardieri in picchiata (\"Dive Bomber\") \u00e8 un film del 1941 diretto da Michael Curtiz.\nBert Glennon, il direttore della fotografia, ottenne per questo film la candidatura all'Oscar.\nTrama.\nJoe Blake, Swede Larson e Tim Griffin, tre piloti della marina, sono amici per la pelle. Il rito che unisce simbolicamente il trio, \u00e8 l'uso che fanno tutti e tre di un portasigarette. Durante un volo sulle acque delle Hawaii, l'aereo di Larsen si schianta in picchiata. Il pilota viene recuperato e Doug Lee, medico della marina, raccomanda di sottoporlo immediatamente a un'operazione. L'intervento, per\u00f2, finisce male e Larsen muore sotto i ferri. I suoi due compagni, Joe e Tim, non riescono a perdonare il medico, che ritengono la causa della morte dell'amico.\nQualche tempo dopo, a San Diego, Joe \u00e8 diventato istruttore di volo. Con suo grande sgomento, tra gli iscritti al corso si trova anche Doug, che vuole studiare gli effetti dell'altitudine in prima persona. Doug ha dei problemi anche con Lance Rogers, un chirurgo che, facendo degli esperimenti su s\u00e9 stesso, si \u00e8 rovinato il cuore e non pu\u00f2 pi\u00f9 volare. I due medici diventano amici e Rogers chiede che Doug gli venga assegnato come assistente alla base di San Diego. Joe si presenta come volontario per dei test, mentre Doug inventa una cintura pneumatica che, gonfiandosi, impedisce che il pilota svenga. Tim, che soffre di malesseri legati al suo mestiere, dovrebbe lasciare l'aviazione ma, per mantenere la famiglia, non segue i consigli del medico e, durante un volo di routine, precipita e muore.\nGli esperimenti di Rogers e Doug vertono ora sui problemi legati all'altezza che raggiungono i caccia durante i loro raid. Dopo la morte di Tim, Joe cambia idea su Doug e, insieme a lui, si mette a studiare il progetto di una tuta pressurizzata che deve contrastare gli effetti negativi dell'alta quota. Anche Joe comincia a soffrire dello stesso male di Tim ma non prende in considerazione gli ordini di Doug e, salito sull'aereo, prende il volo. Sopra i trentacinquemila piedi, i tubi dell'ossigeno si congelano; prima di morire, Joe lascia una nota per Doug dove gli consiglia di riscaldare l'ossigeno. Sul luogo del disastro, Doug raccoglie l'ultimo portasigarette del terzetto di cui non rimane vivo ormai pi\u00f9 nessuno. I due medici ricevono un premio per il loro lavoro: volendo fare un omaggio postumo ai piloti, Doug vola con uno squadrone e, in aria, lancia nel vuoto il portasigarette di Joe.\nProduzione.\nLe riprese del film, prodotto dalla Warner Bros. con il titolo di lavorazione \"Beyond the Blue Sky\", durarono da met\u00e0 marzo a met\u00e0 maggio 1941. Byron Haskin, capo del dipartimento degli effetti speciali della Warner, progett\u00f2 degli speciali sistemi per permettere a una delle cineprese di girare spostandosi in avanti e all'indietro.\nAlcune scene, che nel montaggio furono usate per l'ambientazione, erano delle riprese fatte a Pensacola, alla Eglin Air Force Base e a Honolulu mentre molte delle scene drammatiche furono girate nella base navale di San Diego. Altre riprese vennero fatte a bordo dell'USS Enterprise (CV-6) e dell'USS Saratoga (CV-3).\nDistribuzione.\nIl copyright del film, richiesto dalla Warner Bros. Pictures, Inc., fu registrato il 30 agosto 1941 con il numero LP10867.\nLa prima mondiale si tenne a San Diego il 12 agosto 1941, con la presentazione del film data contemporaneamente in tre sale."}
{"id": "5823342", "revid": "767487", "url": "https://it.wikipedia.org/wiki?curid=5823342", "title": "Beachwood Sparks", "text": "I Beachwood Sparks sono un gruppo alternative country statunitense originario di Los Angeles e attivo dal 1997 al 2002 e nuovamente dal 2008."}
{"id": "5823344", "revid": "63727", "url": "https://it.wikipedia.org/wiki?curid=5823344", "title": "Start&amp;Stop", "text": ""}
{"id": "5823347", "revid": "767487", "url": "https://it.wikipedia.org/wiki?curid=5823347", "title": "Il Re della Louisiana", "text": "Il Re della Louisiana (\"Louisiana Purchase\") \u00e8 un film del 1941 diretto da Irving Cummings."}
{"id": "5823352", "revid": "8596", "url": "https://it.wikipedia.org/wiki?curid=5823352", "title": "Il re della Luisiana", "text": ""}
{"id": "5823361", "revid": "767487", "url": "https://it.wikipedia.org/wiki?curid=5823361", "title": "Segretario a mezzanotte", "text": "Segretario a mezzanotte (\"Take a Letter, Darling\") \u00e8 un film del 1942 diretto da Mitchell Leisen.\nNel 1943, il film ebbe tre candidature agli Oscar: quello alla migliore fotografia in bianco e nero a John J. Mescall; alla Miglior scenografia a Hans Dreier, Roland Anderson, Sam Comer e l'Oscar alla migliore colonna sonora a Victor Young.\nProduzione.\nLe riprese del film, prodotto dalla Paramount Pictures, durarono dal 27 novembre 1941 fino a met\u00e0 gennaio 1942.\nDistribuzione.\nIl copyright del film, richiesto dalla Paramount Pictures, Inc., fu registrato il 3 luglio 1942 con il numero LP11438.\nDistribuito dalla Paramount Pictures, il film usc\u00ec nelle sale statunitensi il 6 maggio 1942."}
{"id": "5823365", "revid": "287204", "url": "https://it.wikipedia.org/wiki?curid=5823365", "title": "Oxygen (album)", "text": ""}
{"id": "5823366", "revid": "6923", "url": "https://it.wikipedia.org/wiki?curid=5823366", "title": "Hailey Baldwin", "text": "Figlia minore dell'attore Stephen Baldwin e nipote del pi\u00f9 noto Alec, ha lavorato come volto per i marchi Tommy Hilfiger, Guess e Versace.\nBiografia.\nHailey \u00e8 nata a Tucson, Arizona nel 1996, figlia dell'attore Stephen Baldwin, ultimo dei fratelli Baldwin, fratello minore di Alec, Daniel e William. Oltre a quelle statunitensi, ha origini brasiliane da parte della madre Kennya Deodato, figlia del musicista italo brasiliano Eumir Deodato. Ha una sorella maggiore, Alaia, anch'ella modella. Hailey prende il nome dalla Cometa di Halley.\nLa famiglia di Hailey \u00e8 numerosa di membri attivi nel mondo dello spettacolo: \u00e8 nipote della cantante Chynna Phillips (anch'ella figlia d'arte), moglie dello zio William, e fino al 2002 \u00e8 stata tecnicamente nipote dell'attrice Kim Basinger prima del suo divorzio con lo zio Alec. La figlia di quest'ultimi, Ireland, lavora anch'ella come modella. Data proprio la notoriet\u00e0 della sua famiglia, Hailey \n\u00e8 stata istruita privatamente.\nCarriera.\nSin dall'infanzia Hailey ha mosso i primi passi nel mondo dello spettacolo. Nel 2005, a nove anni, appare insieme alla sua famiglia nel documentario televisivo \"Livin It: Unusual Suspects\" e nel 2009 fa un'apparizione insieme allo zio Alec e al gruppo musicale dei Jonas Brother in un episodio dello show televisivo \"Saturday Night Live\".\nIl suo principale obiettivo lavorativo era quello di diventare una ballerina professionista ma a causa di una frattura al piede fu costretta a smettere. Inizier\u00e0 cos\u00ec attivamente la carriera di modella. Nel 2014, a diciotto anni, firma un contratto con l'agenzia Ford Models e nel 2016, invece, passa all'amministrazione della prestigiosa agenzia di moda IMG Models.\nHailey ha calcato le passerelle per vari marchi, quali Sonia Rykiel, Tommy Hilfiger, Philipp Plein, Moschino, Prabal Gurung, Tory Burch e Julien MacDonald. \u00c8 inoltre apparsa sulle copertine di alcune riviste, come \"L'Officiel\" e \"Marie Claire\" a fra le pagine di \"Tatler\", \"V\", \"Vogue\", \"Teen Vogue\" e \"W\". Ha realizzato inoltre diverse campagne pubblicitarie ed \u00e8 nota specialmente per le sue collaborazioni con lo stilista Tommy Hilfiger e con il marchio Guess?. Ha presenziato come conduttrice diversi eventi televisivi, come la premiazione del miglior video musicale degli MTV Europe Music Awards del 2015 al fianco della top model italiana Bianca Balti e del rapper britannico Tinie Tempah e agli iHeart Radio Much Music Video Awards del 2016 con la collega Gigi Hadid.\nNel 2017 in occasione del \"Maxim Hot 100 Party\" viene eletta la \"donna pi\u00f9 sexy del mondo\". L'anno successivo interpreta un cameo nella pellicola \"Ocean's 8\", diretta da Gary Ross.\nHailey \u00e8 apparsa nel video promozionale del Fyre Festival. Ha detto che i soldi ricavati sono andati in beneficenza. \nA partire dal 2019 Hailey \u00e8 il volto di Levi Jeans.\nAltre iniziative.\nRecitazione e TV.\nNel 2005, all'et\u00e0 di 9 anni, Hailey \u00e8 apparsa al fianco della sua famiglia nel documentario televisivo \"Livin It: Unusual Suspects\" e nel 2009 ha fatto la sua apparizione in un episodio del programma televisivo \"Saturday Night Live\" al fianco di suo zio Alec Baldwin. Nel 2011, \u00e8 apparsa come l'interesse amoroso del cantante australiano Cody Simpson nel video musicale della canzone \" On My Mind \" come parte del suo primo lavoro, diversi anni dopo, nel 2016, ha avuto un ruolo in un secondo video musicale, \"Love to Love You baby\" per il modello e cantante francese Baptiste Giabiconi, un remake della canzone omonima di Donna Summer pubblicato nel 1975.\nConduttrice.\nIl 25 ottobre 2015, Hailey ha lavorato come conduttrice agli MTV Europe Music Awards 2015 a Milano, al fianco della supermodella italiana Bianca Balti e il rapper inglese Tinie Tempah.\nIl 19 giugno 2016 ha co-ospitato la modella Gigi Hadid che annuncia un'esibizione dal vivo di Shawn Mendes ai 2016 iHeartRadio Much Music Video Awards a Toronto, in Canada.\nA partire dal 2 maggio 2017, ha iniziato a condurre un nuovo spettacolo TBS \"Drop the Mic\" con il rapper Method Man, che vede quattro celebrit\u00e0 affrontare una serie di battaglie rap.\nMarchio personale.\nNel 2016, Hailey ha collaborato con il marchio di abbigliamento \"The Daily Edited\", promuovendo una collezione di capsule a mano etichettate come la collezione #theHAILEYedited. Nello stesso anno, ha annunciato una collaborazione con il marchio di calzature del Regno Unito \"Public Desire\", utilizzando l'hashtag #PDxHB, e ha annunciato che avrebbe lanciato la sua collezione di make-up prodotta dal marchio australiano \"ModelCo\".\nVita privata.\nLa prima aspirazione alla carriera di Hailey \u00e8 stata quella di diventare una ballerina classica professionista, ma la sua formazione \u00e8 terminata a causa di un infortunio al piede.\nAgli inizi del 2018 ha avuto un breve flirt con il cantautore Shawn Mendes, con cui era andata anche al Met Gala 2018.\nIl 23 novembre 2018, \u00e8 stato confermato che Hailey si \u00e8 sposata civilmente con il cantautore canadese Justin Bieber. La coppia era fidanzata dal 7 luglio 2018. Si erano brevemente frequentati da dicembre 2015 a gennaio 2016 prima di lasciarsi, poi riconciliati nel maggio 2018. Baldwin ha cambiato il suo nome in Hailey Bieber sui social media e ha richiesto un marchio di licenza per utilizzare il nome \"Hailey Bieber\" per scopi commerciali. I Biebers hanno tenuto una seconda cerimonia in Carolina del Sud il 30 settembre 2019.\nHailey \u00e8 cresciuta cristiana evangelica e frequenta la Hillsong Church, la stessa Chiesa frequentata da Bieber. Hailey condivide spesso citazioni dalla Bibbia sui social media.\nVive a Beverly Hills con suo marito, il noto cantante Justin Bieber."}
{"id": "5823368", "revid": "767487", "url": "https://it.wikipedia.org/wiki?curid=5823368", "title": "Captains of the Clouds", "text": "Captains of the Clouds \u00e8 un film del 1942 diretto da Michael Curtiz."}
{"id": "5823369", "revid": "1123217", "url": "https://it.wikipedia.org/wiki?curid=5823369", "title": "Israel turkey meningoencephalomyelitis virus", "text": "Israel turkey meningoencephalomyelitis virus (ITV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus ITV appartiene al gruppo di Ntaya virus costituito da otto specie del genere flavivirus; esso \u00e8 strettamente sierologicamente correlato al Bagaza virus (BAGV)."}
{"id": "5823379", "revid": "767487", "url": "https://it.wikipedia.org/wiki?curid=5823379", "title": "Sotto le stelle di Hollywood", "text": "Sotto le stelle di Hollywood (\"Thank Your Lucky Stars\") \u00e8 un \"musical\" del 1943 diretto da David Butler.\nTrama.\nDurante la seconda guerra mondiale due produttori teatrali stanno allestendo uno spettacolo di beneficenza con un gran cast ma l'egoismo della star Eddie Cantor sconvolge purtroppo tutti i loro piani."}
{"id": "5823381", "revid": "188323", "url": "https://it.wikipedia.org/wiki?curid=5823381", "title": "Scandalo emissioni del 2015", "text": ""}
{"id": "5823397", "revid": "1742835", "url": "https://it.wikipedia.org/wiki?curid=5823397", "title": "Fondazione Mansutti", "text": "La Fondazione Mansutti \u00e8 una fondazione italiana, con sede a Milano, dedicata alla storia dell'assicurazione.\nLa Fondazione \u00e8 uno dei principali enti italiani che opera specificamente nella tutela e nella valorizzazione di beni d'interesse storico e artistico connessi alla storia dell'assicurazione.\nScopi e attivit\u00e0.\nCostituita nel 2004 con l'obiettivo di raccogliere e tutelare un patrimonio librario, archivistico e museale, costituitosi nell'arco di oltre cinquanta anni di ricerche, che documenta la storia dell'assicurazione a partire dal XV secolo, la Fondazione Mansutti si prefigge \u00abdi costituire un punto di riferimento per l'analisi e la ricerca sulla storia e sull'economia dell'assicurazione in Italia e nelle altre nazioni che hanno significative esperienze storiche sull'argomento\u00bb\n e di mettere in atto accordi e convenzioni con centri di ricerca e istituzioni pubbliche e private. Per conseguire questi scopi nel 2013 Fondazione \u00e8 stata dotata di un Comitato Scientifico.\nIl patrimonio.\nLa Fondazione possiede un patrimonio culturale costituito da una biblioteca e tre distinte raccolte di carattere archivistico e museale: manifesti, polizze, azioni e targhe incendio.\nLa biblioteca.\nIl patrimonio librario \u00e8 costituito da circa seimila volumi e consiste in libri antichi, libri moderni e periodici incentrati sulla storia assicurativa; fanno parte della biblioteca anche alcuni manoscritti, tra cui il trattato sull'usura di San Bernardino da Siena della seconda met\u00e0 del XV secolo e la rare prime edizioni del \"Tractatus de assecurationibus\" del portoghese Pedro de Santar\u00e9m e del \"Tractatus de jure assecurationum\" del tedesco Johann Adolph Krohn. La Fondazione Mansutti \u00e8 presente all'interno dell'Anagrafe delle biblioteche italiane e il suo patrimonio librario (libri antichi e moderni) pu\u00f2 essere ricercato anche nell'OPAC dell'Istituto Centrale per il Catalogo Unico e del Servizio Bibliotecario Nazionale. Nel 2019 oltre un centinaio di volumi della biblioteca dedicati alla storia delle compagnie assicurative in Italia \u00e8 stato oggetto di digitalizzazione all'interno del progetto Biblioteca Digitale Lombarda.\nL'Archivio storico e le raccolte museali.\nL'archivio storico della Fondazione comprende una raccolta di oltre 2800 polizze e di 200 azioni di compagnie assicurative, mentre le raccolte museali consistono in una collezione di circa 450 manifesti pubblicitari di compagnie assicurative e in un fondo di 837 targhe incendio raccolte in Italia e in Ungheria.\nLe polizze e le azioni.\nLa collezione di polizze comprende esemplari provenienti da ogni parte del mondo, stipulati in un arco cronologico che va dalla seconda met\u00e0 del XVI secolo fino alla met\u00e0 del XX secolo. I contratti pi\u00f9 antichi sono redatti a mano e assicurano il trasporto di merci via mare; il fondo custodisce, tra le altre, polizze maltesi del XIX secolo, polizze sulla vita degli schiavi, quelle contro il rischio di richiamo alle armi o sull'investimento dei risparmi dei giovani Balilla.\nLa raccolta di azioni comprende documenti di compagnie di assicurazione italiane e straniere a partire dal XVIII secolo fino alla met\u00e0 del XX secolo.\nI manifesti.\nI manifesti, realizzati per conto di compagnie assicurative italiane e straniere, sono stati prodotti tra la seconda met\u00e0 del XIX secolo e la prima met\u00e0 del XX secolo. Il periodo storico maggiormente rappresentato si colloca tra il 1890 e il 1915, l'et\u00e0 d'oro della cartellonistica. La presenza pi\u00f9 significativa \u00e8 quella dei manifesti italiani e francesi; la collezione include esemplari provenienti anche da altri paesi, tra cui Svizzera, Paesi Bassi, Russia, Asia e Stati Uniti. Circa la met\u00e0 dei manifesti della collezione \u00e8 stata catalogata nel SIRBeC (Sistema Informativo Regionale Beni Culturali) della Regione Lombardia e pu\u00f2 essere consultata nel portale Lombardia Beni Culturali.\nLe targhe incendio.\nLa raccolta di targhe incendio, frutto del dono di Vito Platania, studioso fiorentino e collezionista di targhe, \u00e8 costituita da 637 targhe di compagnie assicurative attive in Italia dagli inizi del XIX secolo e da una collezione di 200 targhe ungheresi. Affisse fin dal XVII secolo all'ingresso degli stabili assicurati, avevano lo scopo di segnalare il nome della compagnia alle squadre private di pompieri che intervenivano in caso d'incendio.\nLe pubblicazioni.\n\"Quaderni di sicurt\u00e0\".\nNel Medioevo, quaderni di sicurt\u00e0 era il termine con cui venivano chiamati i registri contabili sui quali le aziende di commercio annotavano gli elementi essenziali dei contratti di assicurazione sottoscritti. \"Quaderni di sicurt\u00e0\" \u00e8 anche il titolo del catalogo dei libri conservati nella biblioteca della Fondazione. Apparso nella sua prima edizione nel 1996, \u00e8 stato aggiornato con una nuova edizione nel 2012, nella quale sono descritte 470 opere antiche nel volume cartaceo e oltre 3000 opere moderne (stampate a partire dal 1831) nel cd-rom allegato.\n\"L'affascinante storia dell'assicurazione\".\nIl volume, intitolato \"L'affascinante storia dell'assicurazione\", racconta sette secoli di storia dell'assicurazione, dalle prime polizze dei mercanti fiorentini e genovesi alle controversie fra canonisti e moralisti sulla liceit\u00e0 del contratto assicurativo, fino al successivo sviluppo del calcolo delle probabilit\u00e0 e la nascita delle prime compagnie di assicurazione. L'apparato iconografico include una selezione di manifesti pubblicitari conservati presso la Fondazione e a firma di illustratori italiani come Marcello Dudovich, Gino Boccasile, Osvaldo Ballerio e Leopoldo Metlicovitz.\n\"I manifesti e l'assicurazione\".\nIl volume, intitolato \"I manifesti e assicurazione\", raccoglie un ricco apparato iconografico, costituito da 130 manifesti pubblicitari conservati presso la Fondazione e realizzati da illustratori e cartellonisti italiani e stranieri, come Adolf Hohenstein, i triestini Marcello Dudovich e Leopoldo Metlicovitz, Federico Seneca e Umberto Boccioni. \nLe mostre.\nScacco al rischio!\nDal 28 gennaio al 9 aprile 2016 la Biblioteca Sormani di Milano ha ospitato la mostra \"Scacco al rischio! Fortuna, sventura, calcolo nell'assicurazione dal Medioevo a oggi\" organizzata dalla Fondazione e curata da Marina Bonomelli e Claudia Di Battista, con il contributo di Fondazione Cariplo. In esposizione sono stati presentati rari documenti come libri, polizze, targhe-incendio, manifesti, provenienti dal patrimonio della Fondazione e dall'Archivio di Stato di Genova.\nOnd'evitar tegole in testa!\nDall'11 ottobre 2019 al 15 gennaio 2020 APE Parma Museo di Parma ha ospitato la mostra \"Ond'evitar tegole in testa! Sette secoli di assicurazione\" organizzata dalla Fondazione e curata da Marina Bonomelli e Claudia Di Battista, con il contributo di ANIA. In esposizione, oltre a numerosi documenti come libri antichi, targhe-incendio, orologi-salvadaio e polizze, erano esposti 94 manifesti pubblicitari, provenienti dal patrimonio della Fondazione. La parte finale dell'esposizione \u00e8 stata dedicata a Ugo Nespolo e alla sua interpretazione del mondo assicurativo.\nUn mare di rischi\nDal 30 gennaio al 29 marzo del 2020 il Galata Museo del Mare di Genova ha ospitato la mostra \"Un mare di rischi - tra pirati, scommesse e mercanti\" organizzata dalla Fondazione e curata da Marina Bonomelli e Claudia Di Battista, in collaborazione con Mu.MA e l'Associazione Promotori Musei del Mare e con il contributo di MR InternationalLawyers e SIAT - Societ\u00e0 Italiana di Assicurazioni. In esposizione erano presenti libri antichi, manoscritti, polizze e azioni di compagnie assicurative, targhe-incendio e una selezione di manifesti pubblicitari, provenienti dal patrimonio della Fondazione. Inoltre, \u00e8 stata esposta la prima polizza di assicurazione giunta sino a noi, stipulata nel 1343 da un notaio genovese e custodita presso l'Archivio di Stato di Genova.\nLa biblioteca digitale.\nLa Fondazione ha dato il via alla digitalizzazione dei propri testi antichi pi\u00f9 importanti dal punto di vista della tematica assicurativa. Le prime opere digitalizzate sono: \"De contractibus et usuris\" di San Bernardino da Siena (XV secolo), \"Tractatus de assecurationibus &amp; sponsionibus mercatorum\" di Pedro Santerna (1552), \"Tractatus de assecurationibus\" di Benvenuto Stracca (1569), \"An Essay on Insurances\" di Nicolas Magens (1755), \"Trait\u00e9 des assurances et des contrats \u00e0 la grosse\" di Balthazard Marie \u00c9m\u00e9rigon (1783), \"Trattato delle assicurazioni marittime\" di Ascanio Baldasseroni (1801).\nSoci.\nSoci Benemeriti.\nLe persone che rivestono il ruolo di soci benemeriti sono:"}
{"id": "5823398", "revid": "767487", "url": "https://it.wikipedia.org/wiki?curid=5823398", "title": "Follie del giorno", "text": "Follie del giorno (\"Fox Movietone Follies of 1929\") \u00e8 un film musicale del 1929 diretto da David Butler girato in bianco e nero e a colori.\nTrama.\nNon volendo che Lily, la sua ragazza, diventi attrice, George Shelby finisce per comperare una quota che gli d\u00e0 il controllo di maggioranza dello spettacolo in cui lavora la fidanzata. Il suo intento \u00e8 quello di impedire che lei si esibisca sul palcoscenico. La sera della prima, per\u00f2, l'attrice protagonista si mostra talmente fuori controllo che il ruolo viene affidato a Lily. La ragazza, diventata di punto in bianco una star, decreta il successo dello spettacolo. Permette in questo modo a George di guadagnarci sopra quando lui rivende la propria quota al produttore che, in precedenza, aveva cercato di imbrogliarlo approfittandosi dell'inesperienza del giovane.\nProduzione.\nIl fu prodotto dalla Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato l'8 maggio 1929 con il numero LP402.\nDistribuito dalla Fox Film Corporation, il film - presentato da William Fox - usc\u00ec nelle sale cinematografiche USA il 25 maggio 1929.\nNon si conoscono copie ancora esistenti della pellicola che viene considerata presumibilmente perduta."}
{"id": "5823401", "revid": "83531", "url": "https://it.wikipedia.org/wiki?curid=5823401", "title": "Associazione Sportiva Andria BAT 2011-2012", "text": "Questa pagina raccoglie le informazioni riguardanti l'Associazione Sportiva Andria BAT nelle competizioni ufficiali della stagione 2011-2012."}
{"id": "5823407", "revid": "76963", "url": "https://it.wikipedia.org/wiki?curid=5823407", "title": "John Maybury", "text": "Nel 2005 \u00e8 stato inserito fra i 100 gay e lesbiche pi\u00f9 influenti del Regno Unito.\nBiografia.\nLe origini.\nCresce a Enfield coi genitori Elsie e George Maybury, quattro sorelle e due fratelli.\nFrequenta il St. Ignatius College e in seguito il St. Albans College of Art &amp; Design, il North East London Polytechnic e il Saint Martins College of Art.\nGli inizi.\nNegli anni '80, Maybury dirige numerosi cortometraggi e videoclip, incluso il video per \"Nothing Compares 2 U\", singolo di Sin\u00e9ad O'Connor, che si \u00e8 classificato al 35\u00ba posto in un sondaggio di Channel 4 come miglior video musicale pop, ricevendo anche diversi premi.\nCinema.\nNel 1998 dirige \"Love Is the Devil\", il suo primo lungometraggio, basato sulla vita del pittore irlandese Francis Bacon. Il film ha partecipato al Festival di Cannes del 1998 nella sezione Un Certain Regard. Nel 2005 dirige \"The Jacket\" e nel 2008 \"The Edge of Love\", basato sulla vita del poeta gallese Dylan Thomas. Ha inoltre diretto la puntata finale della serie HBO/BBC \"Rome\"."}
{"id": "5823410", "revid": "1123217", "url": "https://it.wikipedia.org/wiki?curid=5823410", "title": "Bagaza virus", "text": "Il Bagaza virus (BAGV) \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA). \nIl virus ha come vettore \"Culex tritaeniorhynchus\", \"Culex quinquefasciatus\" ed anche \"Aedes aegypti\".\nEsso ha determinato in India meningoencefaliti nei tacchini. Ha determinato in Spagna alta mortalit\u00e0 in uccelli selvatici e si pensa possa indurre febbri nell'uomo e probabili future epidemie di encefaliti.\nBAGV appartiene al gruppo di \"Ntaya virus\" costituito da otto specie del genere flavivirus; esso \u00e8 strettamente sierologicamente correlato al Israel turkey meningoencephalomyelitis virus (ITV)."}
{"id": "5823411", "revid": "767487", "url": "https://it.wikipedia.org/wiki?curid=5823411", "title": "Samir H\u0259mz\u0259yev", "text": ""}
{"id": "5823418", "revid": "812213", "url": "https://it.wikipedia.org/wiki?curid=5823418", "title": "Roma-Europa Festival", "text": ""}
{"id": "5823437", "revid": "767487", "url": "https://it.wikipedia.org/wiki?curid=5823437", "title": "Un americano alla corte di Re Art\u00f9 (film)", "text": "Un americano alla corte di Re Art\u00f9 (\"A Connecticut Yankee\") \u00e8 un film del 1931 diretto da David Butler; \u00e8 una commedia fantastica, prima versione sonora del romanzo \"Un americano alla corte di Re Art\u00f9\" di Mark Twain del 1889.\nCritica.\nFantafilm scrive che la pellicola \"\u00e8 interamente al servizio di Will Rogers, l'acclamato divo che negli anni del New Deal meglio di altri sapeva dar voce alla filosofia spicciola dell'americano comune.\nLa presenza di comprimari affermati e di nascenti star dello schermo conferisce, oggi, al film un fascino retrospettivo che finisce con il prevalere sull'impostazione ideologica datata e in parte estranea al racconto originale. Lo Yankee di Will Rogers \u00e8, infatti, concepito dagli sceneggiatori non soltanto come esempio di \"self-made-man\" americano [...], ma anche come simbolo di una fede democratica incrollabile e monolitica.\""}
{"id": "5823438", "revid": "287204", "url": "https://it.wikipedia.org/wiki?curid=5823438", "title": "Oxyg\u00e8ne", "text": "Oxyg\u00e8ne (\"ossigeno\" in lingua francese) pu\u00f2 riferirsi a:"}
{"id": "5823444", "revid": "767487", "url": "https://it.wikipedia.org/wiki?curid=5823444", "title": "La piccola emigrante", "text": "La piccola emigrante (\"Delicious\") \u00e8 un film del 1931 diretto da David Butler. Commedia musicale, aveva come interpreti principali una delle pi\u00f9 famose coppie dello schermo, formata dagli attori Janet Gaynor e Charles Farrell.\nProduzione.\nProdotto dalla Fox Film Corporation, il film venne girato dal 29 agosto al 10 novembre 1931.\nDistribuzione.\nIl copyright del film, richiesto dalla Fox Film Corp., fu registrato il 3 dicembre 1931 con il numero LP2697."}
{"id": "5823448", "revid": "1543377", "url": "https://it.wikipedia.org/wiki?curid=5823448", "title": "Museo della radio", "text": "Il Museo della Radio \u00e8 dedicato alla storia della radiocomunicazione e a tutti gli apparati audio e video ad essa legati.\nNascita.\nI primi passi per la realizzazione del museo avvengono nel 2000 quando l'Azienda federale svizzera delle Poste Telefoni e Telegrafi, (PTT), viene trasformata in Swisscom SA, (Societ\u00e0 Anonima). In tale occasione alcuni collaboratori dell'allora Divisione Radiocom di Telecom PTT, unit\u00e0 responsabile di tutti gli impianti di radiocomunicazione del Cantone Ticino, pensionati o in procinto di diventarlo, aderiscono all'idea di iniziare un museo.\nCollocazione.\nDetto e fatto nasce il museo situato sul Monte Ceneri dove il 18 aprile 1933 venne inaugurata la \"Stazione radio nazionale onde medie del Monte Ceneri\", primo impianto radiofonico del Cantone Ticino, che oggi fa parte dei Beni Culturali dello stesso. I programmi radiofonici della Radio della Svizzera Italiana, RSI, erano iniziati un anno prima, 1932, e venivano trasmessi sul radiotelefono, ribattezzato pi\u00f9 tardi filodiffusione, servizio sospeso nel 1997. Lo studio radio era situato nei pressi di Lugano in Svizzera.\nRadio Monte Ceneri fu un importante punto di riferimento durante la seconda guerra mondiale, (1939-1945), poich\u00e9 rappresentava l'unica voce libera di lingua italiana. Per la sua collocazione sul Monte Ceneri essa raggiungeva infatti ampie zone del Piemonte e della Lombardia nella vicina Italia.\nGestione attuale.\nIl museo \u00e8 ideato e gestito dall'Associazione Museo della Radio (AMRA). Il Comitato si occupa del mantenimento e del funzionamento degli apparecchi e conduce le visite dei gruppi..\nIl museo illustra l'evoluzione della radio fino ad oggi, con alcune particolarit\u00e0 che riguardano il territorio ticinese. La collezione comprende impianti originali di radiotrasmissione, apparecchi di produzione sonora, vecchi televisori, ricevitori radio, registratori magnetici a filo e a nastro, parti di trasmettitori, apparecchi di misura, valvole elettroniche, telefonini. Onde salvaguardarne l'originalit\u00e0, non tutti i pezzi sono funzionanti ed Enrico Sulmoni\u00a0\u2013 socio dell'Associazione Museo della Radio e appassionato di scienza e tecnologia\u00a0\u2013 ha ricostruito le apparecchiature usate da Guglielmo Marconi e da Thomas Edison per i loro esperimenti. Il museo permette ai visitatori di farsi un'idea sul miracolo della trasmissione senza filo (concetto di Rundfunk), partendo dalla radiotelegrafia per passare alla radiofonia, giungere fino alla televisione, alla conquista dello spazio, alle applicazioni in medicina, alla telefonia mobile e altro.\nPer approfondire i temi, il museo dispone anche di una raccolta di documenti e una biblioteca specialistica sulla tecnica della radiocomunicazione e la sua storia"}
{"id": "5823452", "revid": "793053", "url": "https://it.wikipedia.org/wiki?curid=5823452", "title": "DVDStyler", "text": "DVD Styler \u00e8 un programma libero per operazioni di DVD authoring e masterizzazione. Permette l'importazione di file video e immagini, l'aggiunta di pi\u00f9 sottotitoli e tracce audio multiple, la creazione di menu, pulsanti e anteprime DVD. \n\u00c8 distribuito sotto i termini della licenza libera GNU General Public License.\nCaratteristiche.\nIl programma \u00e8 scritto in C/C++ e usa il toolkit grafico wxWidgets che lo rende indipendente dalla piattaforma. \u00c8 disponibile per quasi tutte le distribuzioni GNU/Linux, per Microsoft Windows e macOS."}
{"id": "5823454", "revid": "767487", "url": "https://it.wikipedia.org/wiki?curid=5823454", "title": "La ragazza che ho lasciato", "text": "La ragazza che ho lasciato (\"The Girl He Left Behind\") \u00e8 un film commedia-sentimentale del 1956 diretto da David Butler.\nTrama.\nAndy Sheffear, figlio unico di una famiglia benestante, \u00e8 un ragazzo viziato, ben deciso a godere il pi\u00f9 a lungo possibile i vantaggi della sua vita privilegiata. Andy ama Susan, una ragazza che, per mantenersi agli studi, fa la telefonista e vorrebbe che Andy fosse un po' pi\u00f9 responsabile. Quest'ultimo vorrebbe evitare il servizio militare. I due fidanzati cominciano a non andare pi\u00f9 d'accordo e finiscono per lasciarci. Alla fine, Andy decide di partire per la naja che lo raddrizzer\u00e0."}
{"id": "5823455", "revid": "287204", "url": "https://it.wikipedia.org/wiki?curid=5823455", "title": "C.T.M.A. Vacancier", "text": "La C.T.M.A. Vacancier \u00e8 una nave traghetto ro-ro passeggeri, in servizio con questo nome per la compagnia canadese CTMA (Coop\u00e9rative de Transport Maritime et A\u00e9rien) dal 2002. In precedenza aveva prestato servizio come \"Aurella\" per Viking Line, \"Saint Patrick II\" per Irish Continental Line ed \"Egnatia II\" per Hellenic Mediterranean Lines.\nServizio.\nOrdinata nel maggio 1972, la nave fu progettata dallo studio danese Knud E. Hansen, venendo costruita presso il J.J Sietas KG Schiffswerft di Amburgo. Fu varata il 17 marzo 1973, venendo consegnata alla proprietaria SF Line il 30 giugno dello stesso anno. Battezzata \"Aurella\", entr\u00f2 in servizio per la Viking Line (consorzio formato da SF Line insieme ad altre due compagnie di navigazione) il 3 luglio, venendo impiegata sulla linea Naantali - Mariehamn - Kapellsk\u00e4r e collegando, quindi, Svezia e Finlandia con scalo nelle Isole \u00c5land.\nIl 21 settembre 1973 la \"Aurella\" si incagli\u00f2 su un'isola dell'arcipelago, riuscendo a liberarsi solo l'8 ottobre e tornando in servizio il 3 novembre, dopo essere stata riparata. La nave rimase in servizio per Viking Line fino al settembre 1981, quando fu posta in disarmo a Mariehamn. A gennaio dell'anno seguente la \"Aurella\" fu venduta per circa 16 milioni di Dollari all'Irish Continental Group, prendendo il nome di \"Saint Patrick II\" e venendo sottoposta a lavori di ristrutturazione, durante i quali i posti letto furono aumentati da 330 a 450, a scapito della capacit\u00e0 dei garage. Il 2 giugno 1982 nave entr\u00f2 in servizio per Irish Continental Lines tra Rosslare e Le Havre.\nNegli anni seguenti, la nave continu\u00f2 a essere impiegata tra Irlanda e Francia nei mesi estivi, venendo noleggiata in quelli invernali a diverse altre compagnie, tra le quali Belfast Car Ferries (per la quale colleg\u00f2 a pi\u00f9 riprese Liverpool e Belfast), North Sea Ferries (che la impieg\u00f2 sulla rotta Rotterdam - Hull nell'inverno 1982-83), DFDS, Stena Line, B&amp;I Line, Sealink, P&amp;O Ferries e Tallink. In occasione dei noleggi a quest'ultima compagnia, che la impieg\u00f2 per collegare Helsinki e Tallinn per quattro stagioni invernali tra il '92-'93 ed il '95-'96, la nave prese bandiera estone, tornando a quella irlandese nei mesi estivi. Sempre durante un noleggio alla Tallink, il 4 marzo 1994 la \"Saint Patrick II\" partecip\u00f2 ai soccorsi ai passeggeri e all'equipaggio della nave da crociera \"Sally Albatross\", che stava affondando dopo essersi incagliata.\nA partire da settembre 1996 la nave fu posta in disarmo, venendo impiegata solo occasionalmente, l'anno successivo, nei collegamenti tra Francia e Irlanda. Nel 1998 la nave fu noleggiata a scafo nudo con opzione di acquisto alla Hellenic Mediterranean Lines, che la rinomin\u00f2 \"Egnatia II\" e la mise in servizio sul collegamento estivo Brindisi - Patrasso, con scali a Igoumenitsa e, occasionalmente, in diverse isole ioniche. La nave rimase in servizio per la compagnia greca anche nell'estate 1999, ma nel 2000 fu noleggiata alla Balear Express e rinominata \"Ville de Sete\", venendo impiegata sulla rotta S\u00e8te - Palma di Maiorca nella stagione estiva. Fallita la Balear Express, a partire da settembre la nave fu posta in disarmo al Pireo. A marzo 2001 la nave fu nuovamente noleggiata, questa volta alla Swansea Cork Ferries. Rinominata \"City of Cork\", fu messa in servizio tra Cork e Swansea, tornando poi in disarmo al Pireo a dicembre.\nNei primi mesi del 2002 la nave fu comprata dalla canadese Coop\u00e9rative de Transport Maritime et A\u00e9rien (CTMA). Rinominata \"C.T.M.A. Vacancier\", fu immessa nei collegamenti da Montr\u00e9al per le Isole della Maddalena, venendo sottoposta nel 2003 a dei lavori di ristrutturazione durante i quali le alette del ponte di comando furono dotate di una copertura."}
{"id": "5823457", "revid": "80598", "url": "https://it.wikipedia.org/wiki?curid=5823457", "title": "Giuseppe Dati", "text": ""}
{"id": "5823459", "revid": "118772795", "url": "https://it.wikipedia.org/wiki?curid=5823459", "title": "Museo civico di Canneto sull'Oglio", "text": "Il Museo civico di Canneto sull'Oglio \u00e8 un museo situato a Canneto sull'Oglio in piazza Gramsci, inaugurato nel settembre 1994.\nDescrizione.\n e distribuito su due piani: al pianterreno \u00e8 allestita la collezione del giocattolo storico Giulio Superti Furga mentre, al piano superiore, l'Ecomuseo delle Valli Oglio Chiese. La struttura fa parte del sistema dei musei e dei beni culturali mantovani."}
{"id": "5823462", "revid": "666668", "url": "https://it.wikipedia.org/wiki?curid=5823462", "title": "Ramiz \u00c7ovdarov", "text": "Carriera.\nIl 16 gennaio 2022 viene incluso nella lista definitiva dei convocati dell' per il campionato europeo 2022."}
{"id": "5823463", "revid": "1516566", "url": "https://it.wikipedia.org/wiki?curid=5823463", "title": "Prati di asfodelo", "text": "I prati di asfodelo sono un luogo dell'oltretomba greco.\nDescrizioni.\nSecondo Omero, le ombre dei trapassati si aggirano nell'Ade su prati di asfodelo. Nel libro XI dell\"'Odissea\", in cui Ulisse evoca gli spiriti dei defunti, si hanno brevi scorci dell'oltremondo. Si ha un primo accenno quando si allontana Achille:\ne un secondo quando appare Orione:\nNel libro XXIV, le anime dei morti giungono a prati di asfodelo immortale:\nLa classicista Edith Hamilton scrive di questi asfodeli che sono \"presumibilmente strani, pallidi, spettrali\".\nNell'antica Grecia, l'asfodelo era inoltre coltivato sulle tombe, forse anche per la credenza che i morti se ne cibassero.\nCorrado Govoni, in \"Poesie Elettriche\", nella poesia \"Tristezze Notturne\", cita l'asfodelo in relazione ai morti:\n\"\"Da una casa si sente un gramolare;\"\n\"e sono i poveri i pallidi morti\"\n\"che laggi\u00f9 fanno il loro triste pane\"\n\"il loro bianco pane d'asfodelo.\" \"\nInfluenza culturale.\nI prati di asfodeli compaiono nella popolare serie di \"Percy Jackson e gli dei dell'Olimpo\". I prati di asfodeli compaiono anche nel videogioco \"Hades\"."}
{"id": "5823465", "revid": "964734", "url": "https://it.wikipedia.org/wiki?curid=5823465", "title": "Prati di asfodeli", "text": ""}
{"id": "5823468", "revid": "599013", "url": "https://it.wikipedia.org/wiki?curid=5823468", "title": "Brendan Galloway", "text": "Caratteristiche tecniche.\n\u00c8 un terzino sinistro, dotato di buona corsa e resistenza fisica, inoltre pu\u00f2 giocare anche da difensore centrale.\nCarriera.\nClub.\nInizi con il MK Dons e l'approdo all'Everton.\nProdotto del settore giovanile del Milton Keynes Dons, approda in prima squadra dove fa il suo esordio ufficiale il 12 novembre 2011, a soli 15 anni e 8 mesi, in un match di FA Cup, risultando il pi\u00f9 giovane esordiente della storia del club.\nNell'agosto 2014 passa all'Everton, dove firma per cinque anni; inizia la sua avventura con i \"toffees\" nella squadra riserve, per poi esordire il 16 maggio 2015 in una trasferta contro il West Ham, dove gioca da titolare tutti e 90 i minuti. Il 10 dicembre seguente rinnova per altri cinque anni il suo contratto.\nIl 22 agosto 2016 passa al West Bromwich in prestito annuale.\nNazionale.\nGalloway ha fatto tutta la trafila delle nazionali giovanili inglesi fino ad arrivare in Under-21.\nStatistiche.\nPresenze e reti nei club.\n\"Statistiche aggiornate al 28 agosto 2016.\""}
{"id": "5823469", "revid": "1305772", "url": "https://it.wikipedia.org/wiki?curid=5823469", "title": "La rivelazione", "text": ""}
{"id": "5823470", "revid": "251304", "url": "https://it.wikipedia.org/wiki?curid=5823470", "title": "IMO 7310260", "text": ""}
{"id": "5823471", "revid": "1543377", "url": "https://it.wikipedia.org/wiki?curid=5823471", "title": "Manuel Infante", "text": "Infante studi\u00f2 piano e composizione con Enrique Morera e si stabil\u00ec a Parigi nel 1909.\nMentre si trovava l\u00e0 present\u00f2 numerosi concerti di musica spagnola; nella sua opera \u00e8 predominante un elemento di nazionalismo Spagnolo. La sua musica pi\u00f9 significativa fu scritta per pianoforte ed include due suites per due pianoforti. La sua musica era melodica, accattivante ed aggraziata e fece molto uso dei colori popolari della sua nativa Spagna, era rivolta in prevalenza ad un mercato popolare.\nI suoi lavori divennero molto noti grazie alle interpretazioni del famoso pianista connazionale Jos\u00e9 Iturbi, a cui molte di esse sono dedicate."}
{"id": "5823474", "revid": "2033069", "url": "https://it.wikipedia.org/wiki?curid=5823474", "title": "Mad Dogs (serie televisiva 2016)", "text": "Mad Dogs \u00e8 una serie televisiva statunitense del 2015, in cui l'episodio pilota \u00e8 stato distribuito da Amazon il 15 gennaio 2015, mentre la serie \u00e8 stata pubblicata online il 22 gennaio 2016. \u00c8 un adattamento dell'omonima serie britannica trasmessa per 4 stagioni dal 2010 al 2013. La serie originale \u00e8 costituita da 14 episodi, mentre quella statunitense \u00e8 di 10 episodi. Il creatore di entrambe le serie \u00e8 Cris Cole.\nTrama.\nQuattro amici di mezza et\u00e0 (Joel, Lex, Gus e Cobi) vengono invitati in Belize da Milo, amico di vecchia data, ritiratosi in pensione in giovane et\u00e0 dopo che alcuni misteriosi affari lo hanno fatto diventare milionario. Nella villa di Milo i cinque si divertono e riprendono i rapporti degli anni del college, sebbene il comportamento di Milo sembri a tutti alquanto strano; in particolare, Milo dichiara loro di averli designati come eredi della sua sontuosa villa, nel caso di una sua prematura morte.\nCol passare dei giorni riaffiorano incomprensioni e riemergono vecchie ruggini, in particolare tra Cobi (di professione contabile) e Joel (insegnante in profonda depressione), con il primo che ha sposato Helena, vecchia fiamma ancora amata da Joel. Anche tra Lex (ex musicista) e Gus (ex avvocato) non mancano le frizioni, a causa di una richiesta di lavoro di Lex che Gus, quando ancora era avvocato, non aveva supportato per paura di perdere un facoltoso cliente.\nI sospetti sulle losche attivit\u00e0 di Milo diventano realt\u00e0 quando trovano una capra morta nella piscina della villa, un avvertimento del misterioso Lawrence; per vendicarsi dell'affronto, Milo ruba una barca (di propriet\u00e0 del terribile criminale J\u00e8sus) e coinvolge i quattro amici a loro insaputa. Quando questi, in particolare Joel, chiedono spiegazioni e minacciano di andarsene, Milo chiede loro di restare per un'ultima cena assieme, dove avrebbe spiegato loro tutta la faccenda. Ma durante la cena le cose precipitano e un misterioso nano con una maschera da gatto spara in testa a Milo e, prima di sparire a bordo di una vedetta della polizia locale, minaccia i quattro rimasti: devono riportare l'imbarcazione entro 24 ore oppure moriranno.\nTerrorizzati e senza alcuna informazione sul luogo dove \u00e8 ancorata la barca, i quattro devono decidere cosa fare del corpo di Milo, mentre la poliziotta Sophia fa loro visita.\nProduzione.\nCast.\nBen Chaplin e Mar\u00eda Botto partecipano ad entrambe le produzioni: nell'originale Chaplin interpreta per\u00f2 il milionario Alvo, qui invece \u00e8 interpretato da Zane (il personaggio \u00e8 rinominato Milo).\nRiprese.\nSebbene l'ambientazione nella narrazione sia il Belize, la maggior parte delle riprese sono state effettuate a Porto Rico."}
{"id": "5823487", "revid": "78792387", "url": "https://it.wikipedia.org/wiki?curid=5823487", "title": "Ora delle domande", "text": ""}
{"id": "5823488", "revid": "767487", "url": "https://it.wikipedia.org/wiki?curid=5823488", "title": "Femmine bionde", "text": "Femmine bionde (\"Painting the Clouds with Sunshine\") \u00e8 un film musicale del 1951 diretto da David Butler.\nTrama.\nTre ballerine, deluse dalla loro carriera e anche dalla loro vita, decidono di partire per Las Vegas dove vengono raggiunte da un ballerino che conoscevano e da un suo cugino. I due uomini si contendono l'amore delle tre donne."}
{"id": "5823489", "revid": "1123217", "url": "https://it.wikipedia.org/wiki?curid=5823489", "title": "Duck egg drop syndrome virus", "text": ""}
{"id": "5823490", "revid": "484362", "url": "https://it.wikipedia.org/wiki?curid=5823490", "title": "Cane da assistenza", "text": "Un cane d'assistenza \u00e8 un cane allenato per aiutare o assistere un individuo con una disabilit\u00e0. Molti sono allenati da un'organizzazione di cani d'assistenza o dal loro gestore, spesso tramite l'aiuto di un professionista.\nClassificazione.\nI cani da assistenza si dividono in due categorie: cane guida e cani che lavorano nelle strutture. I cani guida sono cani allenati individualmente per fare il lavoro o eseguire compiti per le persone con disabilit\u00e0. I governi statali e locali, imprese e organizzazioni no profit che aiutano il pubblico in generale devono consentire il servizio di animali da accompagnamento per i disabili, in tutte le aree aperte al pubblico. I cani che lavorano nelle strutture sono utilizzati per lavorare in maniera professionale e aiutare molte persone.\nEsempi comuni di cani guida includono:\nEsempi comuni di cani che lavorano in strutture includono:\nTutela nell'Unione Europea.\nL'Unione europea garantisce al disabile il diritto di portare con s\u00e9 il proprio cane da assistenza nei trasporti effettuati con vettori aerei. Tuttavia vi sono delle limitazioni, per ragioni di sicurezza, al numero di persone disabili che possono usufruire di ci\u00f2, dipendenti dalle dimensioni dell'aeromobile."}
{"id": "5823493", "revid": "767487", "url": "https://it.wikipedia.org/wiki?curid=5823493", "title": "La ninna nanna di Broadway", "text": "La ninna nanna di Broadway (\"Lullaby of Broadway\") \u00e8 un film di genere commedia musicale del 1951 diretto da David Butler."}
{"id": "5823500", "revid": "110157", "url": "https://it.wikipedia.org/wiki?curid=5823500", "title": "CL0016", "text": "CL0016 \u00e8 un superammasso di galassie situato in direzione della costellazione dei Pesci alla distanza di oltre 5,3 miliardi di anni luce dalla Terra (\"light travel time\") (distanza comovente: 6,654 miliardi di anni luce)..\n\u00c8 stato scoperto studiando la distribuzione delle galassie nella regione denomina SA68 ed evidenziando la presenza di una megastruttura a redshift z = 0,54 disposta intorno alla radiogalassia 54W084C.\nIl superammasso \u00e8 costituito da tre ammassi di galassie con forte emissione di raggi X denominati rispettivamente CL 0016+16, RX J0018.3+1618 e RX J0018.8+1602.\nLe dimensioni sono stimate in 31 x 12 x 4 Megaparsec. La massa complessiva \u00e8 compresa tra 39 e 59 x 1014 M\u2609"}
{"id": "5823502", "revid": "1480390", "url": "https://it.wikipedia.org/wiki?curid=5823502", "title": "Casa Ferrario", "text": "Casa Ferrario \u00e8 un palazzo storico di Milano situato in via Spadari 3.\nStoria.\nIl palazzo venne eretto a partire dal 1902 secondo il progetto dell'architetto Ernesto Pirovano. \nDescrizione.\nL'edificio, che si sviluppa su quattro livelli pi\u00f9 un piano attico, sorge in via Spadari a fianco della Casa Vanoni e di fronte alla Casa dell'Unione Cooperativa.\n\u00c8 uno dei maggiori esempi di liberty milanese nonch\u00e9 uno dei primi palazzi costruiti in tale stile: la struttura e la decorazione in pietra \u00e8 relativamente semplice, infatti la parte decorativa pi\u00f9 vistosa \u00e8 data dalle balconate in ferro battuto di Alessandro Mazzucotelli. I motivi delle decorazione in ferro battuto, con foglie, fiori e volute sono riprese dallo stile dell'architetto liberty belga Victor Horta. Particolarmente preziosi i motivi con delicate farfalle create con una sottile lamina di ferro incurvata e quindi fissata al corpo ma ormai gravemente danneggiati dall'incuria e dal tempo. I motivi decorativi sono ripresi in pietra nel corpo laterale del palazzo."}
{"id": "5823503", "revid": "767487", "url": "https://it.wikipedia.org/wiki?curid=5823503", "title": "L'ora, il luogo e la ragazza", "text": "L'ora, il luogo e la ragazza (\"The Time, the Place and the Girl\") \u00e8 un film di genere commedia musicale del 1946 diretto da David Butler."}
{"id": "5823504", "revid": "15756", "url": "https://it.wikipedia.org/wiki?curid=5823504", "title": "Cangjie (metodo di input)", "text": "Cangjie (, cantonese Jyutping :\"Cong\u00b9 Kit\u00b3 syu\u00b9jap\u2076faat\u00b3\") \u00e8 un metodo di input informatico per la lingua cinese basato sulla composizione grafica e sull'etimologia dei caratteri. Deriva il suo nome dal leggendario Cangjie (\u4ed3\u9889/\u4ed3\u9821), mitico ministro dell'imperatore giallo che avrebbe inventato i caratteri cinesi.\nI caratteri cinesi sono migliaia e per ovvi motivi non possono essere rappresentati tutti sui tasti di una normale tastiera. Adoperando il metodo di input Canjie, si pu\u00f2 generare di volta in volta il carattere desiderato a partire dal suo radicale o dalla struttura del carattere stesso, oppure ricorrendo a entrambi i criteri. Ci\u00f2 \u00e8 possibile grazie alle corrispondenze tra la tastiera e i tratti grafici fondamentali che costituiscono i caratteri cinesi.\nAi vari tasti corrispondono infatti diversi \"radicali\" (), gruppi di tratti grafici elementari, che stanno alla base della composizione dei caratteri cinesi. I radicali principali sono 26, . I caratteri complessi vengono generati tramite un metodo logico che parte da presupposti simili."}
{"id": "5823508", "revid": "114625577", "url": "https://it.wikipedia.org/wiki?curid=5823508", "title": "Commissione per i limiti della piattaforma continentale", "text": "La Commissione sui Limiti della Piattaforma Continentale (in inglese: Commission on the Limits of the Continental Shelf - CLCS) \u00e8 una delle tre istituzioni create nel 1982 dalla Convenzione delle Nazioni Unite sul Diritto del Mare (United Nations Convention on the Law of the Sea - UNCLOS). Le altre due istituzioni create sono il Tribunale Internazionale del Diritto del Mare e l'Autorit\u00e0 internazionale dei fondali marini (International Seabed Authority - ISA).\nLa commissione \u00e8 composta da 21 esperti nel campo della geologia, geofisica e idrografia, eletti dagli stati facente parte della Convenzione.\nLo scopo della CLCS \u00e8 di facilitare l'implementazione della UNCLOS relativamente all'estensione dei limiti esterni della piattaforma continentale oltre le 200 miglia nautiche (M) di distanza dalla costa. Sotto il regime della UNCLOS ed in particolare il quadro giuridico delineato dall'articolo 76 della Convenzione, gli stati costieri sono tenuti a rispettare le raccomandazioni della CLCS qualora vogliano stabilire i limiti esterni della piattaforma continentale oltre le 200 M. La Commissione elabora delle raccomandazioni per gli stati costieri a proposito delle questioni legate alla localizzazione di questi limiti; le sue azioni e le raccomandazioni stesse non pregiudicano altre questioni legate alla delimitazione delle frontiere fra stati dotati di linee costiere confinanti o adiacenti.\nLa Russia \u00e8 stata nel 2001 il primo paese a sottoporre una domanda alla Commissione rivendicando parti dell'Artide. Ogni paese ha a disposizione dieci anni a partire dalla ratifica della UNCLOS per raccogliere dati sufficienti a presentare domanda per l'espansione della piattaforma continentale. Gli Stati Uniti non essendo parte della UNCLOS non hanno diritto a presentare domanda presso la CLCS.\nLa Commissione non ha competenza per la risoluzione di dispute concernenti rivendicazioni sovrapposte tra due o pi\u00f9 stati che devono essere affrontate in un accordo tra le parti in causa che definisca la linea di confine tra le rispettive giurisdizioni o che istituisca un regime di sfruttamento congiunto delle risorse naturali."}
{"id": "5823510", "revid": "767487", "url": "https://it.wikipedia.org/wiki?curid=5823510", "title": "Duello a S. Antonio", "text": "Duello a S. Antonio (\"San Antonio\") \u00e8 un film western del 1945 diretto da David Butler che ha come interpreti principali Errol Flynn e Alexis Smith.\nNei credit, come registi, appaiono non accreditati i nomi di Robert Florey e di Raoul Walsh.\nTrama.\nTexas, 1877. Un allevatore di bestiame, stanco delle continue razzie da parte di criminali che assottigliano il numero delle sue mandrie, decide di mettersi a caccia dei responsabili. Dopo svariate indagini, scopre che il colpevole \u00e8 in Messico e cela la sua attivit\u00e0 criminale dietro a un night di cui \u00e8 proprietario. L'allevatore cos\u00ec, viene in possesso delle prove di tali attivit\u00e0 banditesche, e fa in modo di farsi eleggere sceriffo della citt\u00e0 di San Antonio; inizia quindi l'opera di ripulitura dai banditi che la infestano, compreso l'autore dei furti di bestiame.\nProduzione.\nRiprese.\nLe riprese del film, prodotto dalla Warner Bros., durarono dal 21 settembre a inizio dicembre 1944.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 5 gennaio 1946 con il numero LP9. Il film venne presentato a New York il 29 dicembre 1945 allo \"Strand Theatre\".\nRiconoscimenti.\nPremi Oscar 1946:"}
{"id": "5823511", "revid": "287204", "url": "https://it.wikipedia.org/wiki?curid=5823511", "title": "657 (numero)", "text": "Seicentocinquantasette \u00e8 il numero naturale dopo il 656 e prima del 658."}
{"id": "5823512", "revid": "1263156", "url": "https://it.wikipedia.org/wiki?curid=5823512", "title": "Seicentocinquantasette", "text": ""}
{"id": "5823513", "revid": "15756", "url": "https://it.wikipedia.org/wiki?curid=5823513", "title": "Edith Hamilton", "text": "Primi anni e formazione.\nEdith Hamilton nacque nel 1867 a Dresda, in Germania. Poco dopo la sua nascita, la sua famiglia torn\u00f2 negli Stati Uniti e si stabil\u00ec a Fort Wayne, in Indiana, dove il nonno di Edith, Allen Hamilton, si stabil\u00ec nei primi anni del 1820.\nEra la maggiore di cinque figli, tutti distintisi nelle loro professioni: Alice fu un medico, Margaret un'educatrice, Norah un'artista e Arthur docente dell'Universit\u00e0 dell'Illinois a Urbana-Champaign. \nEdith, che impar\u00f2 a leggere in tenera et\u00e0, divenne un'eccellente narratrice. Grazie a suo padre impar\u00f2 il latino e il greco, e sua madre le insegn\u00f2 il francese e il tedesco. \nNel 1884 si iscrisse all Miss Porter's School di Farmington, nel Connecticut, come da tradizione di famiglia. \nNel 1981 si iscrisse al Bryn Mawr College vicino a Filadelfia, in Pennsylvania, dove si laure\u00f2 in greco e latino e consegu\u00ec una laurea in arte nel 1894. Grazie ad una borsa di studio, prosegu\u00ec gli studi in Germania con sua sorella Alice, divenendo la prima donna a iscriversi all'Universit\u00e0 di Monaco.\nCarriera.\nEducatrice.\nNel 1896 divenne amministratrice delegata della Bryn Mawr School, l'unica scuola privata del paese che preparava i suoi studenti per i corsi universitari.\nNel 1906 i suoi successi come educatrice e amministratrice furono riconosciuti quando fu nominata la prima direttrice della storia della scuola. La sua insistenza nell'offrire standard stimolanti agli studenti e diverse opzioni sulle politiche scolastiche la port\u00f2 a scontrarsi con Dean Thomas. Si ritir\u00f2 nel 1922 all'et\u00e0 di cinquantaquattro anni, dopo ventisei anni di servizio. \nClassicista e autrice.\nDopo essersi trasferita a New York nel 1924 intraprese la carriera di autrice di saggi e libri sulle antiche civilt\u00e0 greche e romane.\nSu suggerimento di Rosamund Gilder, direttrice del \"Theater Arts Monthly,\" inizi\u00f2 a scrivere saggi sul dramma e le commedie greche, divenendo la pi\u00f9 famosa classicista americana della sua epoca.\nAttingendo da scritti greci, romani, ebraici e paleocristiani, descrisse gli antichi concentrandosi su ci\u00f2 che scrivevano sulla propria vita. Usando le qualit\u00e0 e gli stili degli scrittori antichi, emulava la loro immediatezza, cercava la perfezione e non includeva note a pi\u00e8 di pagina. \nIl suo primo libro \"The Greek Way\" fu pubblicato nel 1930 ed \u00e8 considerato da alcuni come il suo capolavoro. L'opera confronta l'antica Grecia con la vita moderna con saggi su alcune delle grandi figure della storia e della letteratura ateniese. Lodato dalla critica per la sua \"vivida e aggraziata prosa\", il libro consolid\u00f2 la sua reputazione di studiosa. \nSecondo Hamilton, la civilt\u00e0 greca al suo apice rappresentava una \"fioritura della mente\" ineguagliata. \"The Greek Way\" dimostra che i greci riconoscevano e apprezzavano l'amore, i giochi atletici, l'amore per la conoscenza, le belle arti e la conversazione intelligente.\nScrittori pi\u00f9 recenti hanno usato le osservazioni di Hamilton per contrastare le civilt\u00e0 e le culture dell'est con quelle dell'ovest. Nel confrontare l'antico Egitto con la Grecia, ad esempio, la scrittura di Hamilton descrive la geografia, il clima, l'agricoltura e il governo come unici. Lo storico James Golden cita da \"The Greek Way\" che \"la societ\u00e0 egiziana era preoccupata per la morte\". I suoi faraoni eressero monumenti giganti per impressionare le generazioni future e i suoi sacerdoti consigliarono agli schiavi di \"guardare avanti nell'aldil\u00e0\". Golden si serv\u00ec della ricerca di Hamilton per contrastare queste differenze con i greci, in particolare gli ateniesi. Hamilton sosteneva che la \"perfezione individuale di mente e corpo\" dominava il pensiero greco e, di conseguenza, i greci \"eccellevano in filosofia e sport\" e che la vita \"in tutto il suo esuberante potenziale\" era il segno distintivo della civilt\u00e0 greca. \nIn \"The Roman Way\" Hamilton descrisse la vita secondo gli antichi poeti romani come Plauto, Virgilio e Giovenale, interpret\u00f2 il pensiero e le maniere romane e li paragon\u00f2 alla vita delle persone nel XX secolo. Inoltre ipotizz\u00f2 come le idee romane si applicassero al mondo moderno.\n\"The Prophets of Israel\" interpretava le credenze dei \"messaggeri di Dio\" nell'Antico Testamento. Senza alcuna conoscenza della lingua ebraica, fece affidamento sulle versioni della Bibbia in lingua inglese per confrontare allo stesso modo i risultati e le vite personali dei profeti con quelli dei lettori del XX secolo. Conclude scrivendo che i profeti erano pratici e sebbene le loro opinioni politiche riflettessero il loro tempo, i loro ideali risultavano essere moderni. \nLa storica Bruce Catton not\u00f2 che i profeti, la cui \"religione era una faccenda del mondo contemporaneo\", e i loro messaggi che Hamilton descrisse nel suo \"libro eccellente\" sono ancora oggi rilevanti. Una successiva edizione del libro, \"Spokesmen for God: The Great Teachers of the Old Testament\", forn\u00ec un commento aggiuntivo sui primi cinque libri dell'Antico Testamento. \nIl critico John Mason Brown ha elogiato \"The Greek Way\" di Hamilton, collocandolo ai vertici tra i moderni scritti sull'antica Grecia, e definendo \"Mythology\" incomparabilmente superiore all'opera di Thomas Bulfinch sull'argomento. L'opera di Hamilton racconta le storie della mitologia classica e delle antiche favole, usando un approccio alla mitologia attraverso la letteratura dei classici.\nIn \"Witness to the Truth: Christ and His Interpreters\" offr\u00ec nuove prospettive sul Nuovo Testamento, e nel un sequel di \"The Greek Way\", intitolato \"The Echo of Greece\", discute le idee politiche di insegnanti e condottieri come Socrate, Platone, Aristotele, Demostene e Alessandro Magno. \nHamilton continu\u00f2 a viaggiare e a scrivere articoli, recensioni e traduzioni di opere greche, tra cui \"The Trojan Women\", \"Prometheus Bound\" e \"Agamemnon.\" \nUltimi anni.\nDopo essersi trasferita a Washington, Hamilton divenne commentatrice di progetti educativi e inizi\u00f2 a ricevere riconoscimenti per il suo lavoro. Inoltre registr\u00f2 programmi televisivi e Voice of America, viaggi\u00f2 in Europa e ha continuato a scrivere libri, articoli, saggi e recensioni. \nHamilton consider\u00f2 l'apice della sua vita il suo viaggio in Grecia all'et\u00e0 di 90 anni nel 1957, dove, ad Atene, vide la sua traduzione del \"Prometeo\" di Eschilo recitato nell'antico teatro Odeon di Erode Attico. Come parte delle cerimonie della serata, il re Paolo di Grecia le assegn\u00f2 la Croce d'oro dell'Ordine di Beneficenza, uno delle pi\u00f9 alte onorificenze della Grecia. Il sindaco di Atene l'ha resa cittadina onoraria della citt\u00e0. \nInfluenze moderne.\nMolti dei resoconti di \"The Greek Way\" sorpresero i lettori moderni. Un revisore in Australia spieg\u00f2 l'opinione di Hamilton secondo cui \"lo spirito della nostra epoca \u00e8 una scoperta greca e i greci furono davvero i primi occidentali e i primi intellettuali\". Lo stesso recensore inoltre accredit\u00f2 il libro notando che i concetti moderni di gioco e sport erano in realt\u00e0 attivit\u00e0 comuni ai Greci. \nTra quelli le cui vite furono influenzate dagli scritti di Hamilton c'era il senatore statunitense Robert F. Kennedy. Nei mesi successivi all'assassinio di suo fratello, il presidente John F. Kennedy, Robert fu consumato dal dolore. L'ex First Lady Jacqueline Kennedy gli diede una copia di \"The Greek Way,\" che riteneva lo avesse aiutato. Il commentatore politico David Brooks rifer\u00ec che i saggi di Hamilton lo avevano aiutato a capire meglio e poi a riprendersi dalla tragica morte di suo fratello. \nSecondo i recensori, \"The Prophets of Israel\" aveva somiglianze con i suoi libri precedenti su Greci e Romani, rendendo i messaggi dei profeti rilevanti per i lettori contemporanei. Lo realizza, secondo uno scrittore, dimostrando che \"dietro ogni grande pensiero c'\u00e8 una mente individuale, infuocata dalla passione e posseduta da un occhio che vede profondamente nell'umanit\u00e0\". Le opinioni dei profeti, aggiunge, sono molto simili a quelle dei tempi moderni: \"I profeti erano i precursori di tre movimenti statunitensi, quali l'umanesimo, il pragmatismo e la filosofia del buon senso\". \nMorte ed eredit\u00e0.\nHamilton mor\u00ec a Washington nel 1963, all'et\u00e0 di quasi 96 anni. Quattro anni dopo la sua morte la sua compagna Doris Fielding Reid pubblic\u00f2 \"Edith Hamilton: An Intimate Portrait.\" \nHamilton fu a lungo riconosciuta come un grande classicista della sua epoca. I suoi libri pi\u00f9 venduti sono stati particolarmente degni di nota per la loro accessibilit\u00e0 ad un vasto pubblico e per \"rappresentare i Greci in particolare come una fonte prestigiosa di ispirazione culturale per la societ\u00e0 americana durante il decennio precedente e i due decenni dopo la seconda guerra mondiale\".\nSebbene la reputazione di Hamilton come autrice sia strettamente legata ai suoi scritti sulla Grecia, gran parte della sua vita professionale si concentr\u00f2 sul latino. Tuttavia, ad eccezione di \"The Roman Way\", le opere scritte di Hamilton si concentrarono principalmente sull'Atene del IV e V secolo a.C. \nPremi e riconoscimenti.\nNel 1950 Hamilton ricevette una laurea ad honorem in Lettere dall'Universit\u00e0 di Rochester e dall'Universit\u00e0 della Pennsylvania. Inoltre consegu\u00ec una laurea ad honorem alla Yale University nel 1960. Fu eletta all'American Institute of Arts and Letters nel 1955 e all'American Academy of Arts and Letters nel 1957. \nRicevette il National Achievement Award nel 1951 come illustre studiosa e autrice classica. \nNel 1958 la Women's National Book Association la premi\u00f2 per il suo contributo alla cultura americana attraverso i libri. "}
{"id": "5823514", "revid": "965985", "url": "https://it.wikipedia.org/wiki?curid=5823514", "title": "Duello a San Antonio", "text": ""}
{"id": "5823517", "revid": "287204", "url": "https://it.wikipedia.org/wiki?curid=5823517", "title": "Chiesa di San Giacomo (Soragna)", "text": "La chiesa di San Giacomo, nota anche come santuario della Sacra Famiglia, \u00e8 un luogo di culto cattolico dalle forme barocche situato in via Camillo Benso Conte di Cavour 51 a Soragna, in provincia e diocesi di Parma, accanto alla rocca Meli Lupi.\nStoria.\nL'originaria chiesa parrocchiale di San Giacomo, risalente al XIII secolo, sorgeva in localit\u00e0 Br\u00e8, non lontano dall'attuale cimitero di Soragna.\nNei secoli successivi la sua importanza aument\u00f2, tanto che alla fine del XVII secolo divenne sede di vicariato foraneo; per questo intorno alla met\u00e0 del XVIII secolo l'arciprete Giuseppe Mazzieri ne decise lo spostamento nel centro del paese, in un nuovo edificio progettato in stile barocco dall'architetto Ottavio Bettoli; i lavori di costruzione, avviati nel 1755, furono conclusi nel 1762, mentre nel 1765 furono completate le decorazioni degli esterni; la cantoria fu aggiunta nel 1768, mentre gli interni furono terminati nel 1769.\nTra il 1825 e il 1826 furono restaurati i cornicioni esterni e la lanterna della torre campanaria, mentre nel 1829 fu ampliato e modificato il presbiterio su progetto dell'architetto Luigi Voghera, che disegn\u00f2 anche un nuovo altare maggiore.\nNel 1831 il campanile fu danneggiato da un violento nubifragio; nel 1838 furono avviati, su progetto del geometra Ferdinando Ghinelli, i lavori di ristrutturazione della torre, che fu completata nel 1853 con la copertura in cotto.\nIl 3 maggio del 1874 la chiesa fu solennemente consacrata.\nNel 1928 fu restaurata la facciata con la modifica della aperture laterali.\nNel 1931 l'arciprete Bonfiglio Conti incentiv\u00f2 l'elevazione del tempio a santuario diocesano. Nel 1934 furono avviati i lavori di sistemazione degli interni su progetto dell'architetto Camillo Uccelli, che si occup\u00f2 del pavimento, dei rivestimenti e della balaustra in marmo, oltre che del nuovo altare maggiore dedicato alla Sacra Famiglia di Nazareth; furono nello stesso tempo realizzate dal pittore Pietro Ragazzini le decorazioni degli interni, su disegno di Giuseppe Moroni; nel 1935 fu inoltre sostituito il fonte battesimale nella cappella, la cui volta fu affrescata da Alberto Tad\u00e8. Il 10 giugno del 1939, al termine dell'opera, grazie all'interessamento dell'arcivescovo Evasio Colli la chiesa fu elevata a santuario.\nTra il 1958 e il 1960 fu infine sopraelevata, su progetto dell'ingegner Luigi Angelini, la torre campanaria danneggiata da un fulmine, nella cui cella furono riposizionate le otto campane del 1934.\nDescrizione.\nLa chiesa si sviluppa su una pianta quasi centrale, con quattro grandi pilastri in prossimit\u00e0 degli spigoli della navata.\nLa facciata intonacata, di forma convessa nell'ampia porzione centrale aggettante, \u00e8 arricchita dalle lesene e dalle fasce marcapiano, mentre l'ampio portale principale, incorniciato e timpanato, \u00e8 sovrastato da una grande finestra con vetrata policroma, anch'essa impreziosita da cornice; in sommit\u00e0 un frontone triangolare corona il prospetto, mentre ai lati, in corrispondenza degli ingressi minori pi\u00f9 arretrati, due volute completano l'armoniosa facciata barocca di stile romano.\nAll'interno l'ampia navata \u00e8 coperta da una cupola quasi ellittica affrescata, sostenuta da quattro pilastri polistili coronati da capitelli compositi in stucco.\nIl grande altare maggiore in marmi policromi, risalente al 1939, \u00e8 arricchito da numerose statue e alcuni mosaici, progettati da Giuseppe Moroni, raffiguranti \"Cristo operaio\", \"Ges\u00f9 protettore dei lavoratori\" e la \"Sacra Famiglia\"; all'interno della grande nicchia centrale in sommit\u00e0 si staglia il gruppo statuario ligneo della \"Sacra Famiglia di Nazareth\", intagliato dalla ditta Fratelli Moroder di Ortisei nello stesso anno.\nLa chiesa \u00e8 arricchita anche da numerose opere di pregio, tra cui il gruppo statuario in marmo bianco raffigurante il \"Cristo morto\", scolpito da Alvise da C\u00e0 nel 1708, una statua in legno rappresentante la \"Madonna Addolorata\", intagliata da Lorenzo Aili nel 1701, l'altare in legno dorato dedicato a san Giacomo Apostolo, costruito da Vincenzo Biazzi nel XVIII secolo, e una \"Via Crucis\" in scagliola policroma, realizzata da Emilio Trombara nel 1905, oltre ad arredi e quadri seicenteschi e settecenteschi, tra i quali il \"Simulacro della Madonna di Loreto adorato dai Santi Lorenzo, Lucia e Fermo\", dipinto probabilmente da Fortunato Gatti verso il 1625 e proveniente dall'oratorio della Santissima Annunziata distrutto nel 1755.\nOrgano.\nLa cantoria barocca del 1768, posizionata sull'ingresso principale, ospita un grande organo, realizzato dai maestri organari bergamaschi Carlo e Giuseppe Serassi nel 1814.\nCoro polifonico.\nAll'interno del luogo di culto, sede gi\u00e0 nel XVIII secolo del coro \"Cantori di Soragna\", si esibisce dal 1907 la corale polifonica \"San Pio X\", che, fondata dall'arciprete Davide Vecchi con l'intento di accompagnare le funzioni religiose parrocchiali, svolge anche attivit\u00e0 concertistica, in collaborazione con un ensemble strumentale formato da violino, violoncello, arpa, clarinetto e organo. Attualmente la direzione \u00e8 affidata al Maestro Massimo Reggiani."}
{"id": "5823522", "revid": "767487", "url": "https://it.wikipedia.org/wiki?curid=5823522", "title": "Un pazzo va alla guerra", "text": "Un pazzo va alla guerra (\"Caught in the Draft\") \u00e8 un film commedia romantica del 1941 diretto da David Butler.\nProduzione.\nIl film fu prodotto dalla Paramount Pictures."}
{"id": "5823530", "revid": "1263156", "url": "https://it.wikipedia.org/wiki?curid=5823530", "title": "Cinquecentosessantatr\u00e9", "text": ""}
{"id": "5823533", "revid": "1263156", "url": "https://it.wikipedia.org/wiki?curid=5823533", "title": "Cinquecentosessantaquattro", "text": ""}
{"id": "5823536", "revid": "767487", "url": "https://it.wikipedia.org/wiki?curid=5823536", "title": "Se fosse a modo mio", "text": "Se fosse a modo mio (\"If I Had My Way\") \u00e8 un film del 1940 diretto da David Butler.\nIl film ha nel cast il famoso cantante Bing Crosby, allora all'apice della sua popolarit\u00e0, affiancato della giovanissima Gloria Jean, all'epoca tredicenne, alla sua seconda interpretazione cinematografica. Tra gli altri interpreti, Charles Winninger, Allyn Joslyn, El Brendel, Claire Dodd, Moroni Olsen.\nTrama.\nAlla vigilia del completamento della campata finale del Golden Gate Bridge, il costruttore Fred Johnson \u00e8 vittima di un incidente, lasciando la piccola Patricia affidata ai suoi due migliori amici, Buzz Blackwell e Axel Swenson. I due portano la ragazzina a New York, dallo zio Jarvis Johnson. Ma questi \u00e8 troppo occupato con la propria vita sociale per occuparsi della piccola e, per disfarsi di quell'oneroso incarico, nega di essere suo zio. Patricia viene cos\u00ec affidata a due altri parenti, Joe e Marian Johnson, due attori di rivista che, pur senza un soldo, sono entusiasti di accogliere la bambina.&lt;br&gt;\nMentre Buzz si prepara a tornare a San Francisco, Axel, ubriaco, usa i loro risparmi per comperare un ristorante svedese dal suo vecchio amico Gustav Erickson. Con l'aiuto dei vecchi compagni di vaudeville dei Johnson trasforma il locale in un Tin Type Club e, per finanziare l'impresa, inganna Jarvis nell'acquisto di alcune azioni senza valore.&lt;br&gt;\nScoprendo di essere stato derubato, Jarvis visita il club la sera della prima e minaccia di arrestare Buzz per frode. Fortunatamente, il club promette di diventare un successo, spingendo John Blair, il direttore della banca che cerca di curare gli interessi di Patricia, a prestare a Buzz i soldi che gli servono a ripagare Jarvis. Con il loro futuro finanziario assicurato, per i membri del clan Johnson \u00e8 il momento di riconciliarsi.\nProduzione.\nIl film, di genere musicale, fu prodotto dall'Universal Pictures in bianco e nero e usando il sistema sonoro Western Electric Mirrophonic. La lavorazione del film inizi\u00f2 ai primi di febbraio 1940.\nDistribuzione.\nDistribuito dalla Universal Pictures, il film usc\u00ec nelle sale statunitensi il 26 aprile 1940. A New York, venne presentato il 5 maggio 1940.\nMusica.\nLe musiche di repertorio furono curate da Ralph Freed, Frank Skinner e Charles Previn che non risultano accreditati nei titoli di testa. Previn compare invece come direttore d'orchestra e Skinner come orchestratore.\nCanzoni.\nLa pellicola \u00e8 ricca di canzoni, cantate da Crosby e dalla Jean."}
{"id": "5823541", "revid": "767487", "url": "https://it.wikipedia.org/wiki?curid=5823541", "title": "Un angolo di cielo", "text": "Un angolo di cielo (\"East Side of Heaven\") \u00e8 un film del 1939 diretto da David Butler.\nSi tratta di una commedia musicale."}
{"id": "5823553", "revid": "1571097", "url": "https://it.wikipedia.org/wiki?curid=5823553", "title": "Quali alibi", "text": "Quali alibi \u00e8 un singolo del cantautore italiano Daniele Silvestri, pubblicato il 15 gennaio 2016.\nVideo musicale.\nIl videoclip, diretto da Fernando Luceri, \u00e8 stato pubblicato il 20 gennaio 2016 attraverso il canale YouTube del cantante. Il video \u00e8 stato girato al Castello di Corigliano d\u2019Otranto e Galatina, nello stabilimento Colacem. Un videoclip con un tocco di fantasy a spiegare una realt\u00e0 a volte cruda da accettare. In bilico tra presente e passato e tra elementi inanimati a mimare esseri viventi, si notano dei droni che sembrano quasi colibr\u00ec e lavoratori che trovano il coraggio di dire no, alle condizioni disoneste in cui si trovano a vivere. Un significato profondo che si muove per simboli, ma che chiaramente mostra come la politica e certi problemi sociali, stanno da tempo falsando il nostro modo di vivere e di essere."}
{"id": "5823558", "revid": "729019", "url": "https://it.wikipedia.org/wiki?curid=5823558", "title": "Stazione di Montallegro", "text": "La stazione di Montallegro \u00e8 stata una stazione ferroviaria posta lungo la ex linea ferroviaria a scartamento ridotto Castelvetrano-Porto Empedocle chiusa nel 1978, era a servizio del comune di Montallegro.\nStoria.\nLa stazione venne inaugurata nel 16 giugno 1915 insieme al tratto Cattolica Eraclea-Siculiana. Nel 1978 la stazione cess\u00f2 il suo funzionamento insieme la tratto Ribera-Porto Empedocle.\nStrutture e impianti.\nEra composta da un fabbricato viaggiatori, un magazzino merci e da due binari."}
{"id": "5823559", "revid": "1305772", "url": "https://it.wikipedia.org/wiki?curid=5823559", "title": "Ipocrisia/Per amare lui", "text": "Ipocrisia \u00e8 un brano musicale italiano del 1975, scritto da Eduardo Alfieri e Pino Giordano. La canzone \u00e8 arrivata seconda classificata al Festival di Sanremo 1975 interpretata da Angela Luce. \u00c8 considerata un classico del repertorio napoletano, pur essendo cantata in italiano."}
{"id": "5823561", "revid": "767487", "url": "https://it.wikipedia.org/wiki?curid=5823561", "title": "Al\u00ec Bab\u00e0 va in citt\u00e0", "text": "Al\u00ec Bab\u00e0 va in citt\u00e0 (\"Ali Baba Goes to Town\") \u00e8 un film del 1937 diretto da David Butler."}
{"id": "5823564", "revid": "125370839", "url": "https://it.wikipedia.org/wiki?curid=5823564", "title": "Targhe d'immatricolazione del Tagikistan", "text": "Le targhe d'immatricolazione del Tagikistan, destinate a identificare i veicoli immatricolati nel Paese centroasiatico, hanno sempre avuto il contorno e i caratteri neri su sfondo bianco; quelle standard sono di dimensioni analoghe a quelle europee, misurano cio\u00e8 520 \u00d7 110 mm.\nSistema introdotto nel 2010.\nDal 2010 le targhe per veicoli privati sono formate da quattro cifre, due lettere (una sola nei motocicli) pi\u00f9 piccole dei numeri e comuni sia all'alfabeto latino sia a quello cirillico, ed altre due cifre che, come nel sistema precedente, identificano la provincia di provenienza; a sinistra della combinazione sono posizionate la bandiera del Paese e la sigla automobilistica internazionale TJ. Nei veicoli commerciali di propriet\u00e0 dello Stato la numerazione \u00e8 formata da tre cifre anzich\u00e9 quattro. &lt;br&gt;Dal 2014 le due lettere sono diventate della stessa grandezza dei numeri.\nVeicoli governativi.\nLe targhe per i veicoli governativi hanno caratteri neri su sfondo bianco e sono composte da tre cifre, uno spazio, le lettere TJ e una carta del Tagikistan di colore verde. Fino al 2010 in luogo della carta era impressa la bandiera nazionale, che precedeva le tre cifre e le lettere \"TJ\" (l'ordine poteva anche essere invertito) o era posposta alle tre cifre e alle lettere PT, iniziali di \"Respublika Tad\u017eikistan\" (\u0420\u0435\u0441\u043f\u0443\u0431\u043b\u0438\u043a\u0430 \u0422\u0430\u0434\u0436\u0438\u043a\u0438\u0441\u0442\u0430\u043d) nell'alfabeto cirillico.\nMotocicli.\nIn alto sono posizionati bandiera nazionale e sigla internazionale seguite dalla numerazione a tre cifre; in basso il codice numerico della regione \u00e8 preceduto da una lettera seriale.\nRimorchi.\nDal 2010 al 2014 bandiera e lettere \"TJ\" erano seguite dal codice regionale e da due lettere nella riga superiore, mentre in quella inferiore si trovavano quattro cifre. &lt;br&gt;Nel 2014 l'ordine \u00e8 stato invertito, con la numerazione spostata sulla riga superiore, a destra della bandiera e della sigla internazionale.\nMacchine agricole.\nI piatti d'immatricolazione delle macchine agricole hanno mantenuto lo standard russo: la linea superiore reca una numerazione a quattro cifre, quella inferiore le lettere fisse TA, che stanno per TPAKTOP (\"trattore\" in tagiko), che precedono il codice numerico della regione e le lettere PT, iniziali di \"Respublika Tad\u017eikistan\" in russo. In alcuni veicoli le lettere \"PT\" sono di dimensioni ridotte e sormontate dal numero della regione.\nTarghe diplomatiche.\nLe targhe diplomatiche si contraddistinguono per i caratteri bianchi su fondo rosso. &lt;br&gt;I codici in uso sono:\nIl numero di tre cifre a sinistra del codice identifica il Paese della rappresentanza o l'organizzazione internazionale a cui \u00e8 intestato il veicolo.\nTaxi.\nLe targhe dei taxi si differenziano da quelle dei veicoli privati per lo sfondo giallo anzich\u00e9 bianco e per le lettere fisse TT, iniziali del russo \u0422\u0430\u043a\u0441\u0438 \u0422\u0430\u0434\u0436\u0438\u043a\u0438\u0441\u0442\u0430\u043d (\"Taksi Tad\u017eikistan\"), cio\u00e8 \"Taxi del Tagikistan\".\nPolizia.\nGli automezzi in dotazione alla Polizia hanno caratteri bianchi su fondo blu. La numerazione a quattro cifre \u00e8 seguita dalla lettera M, iniziale di M\u0438\u043b\u0438\u0442\u0441\u0438\u044f (\"Militsija\"), e dal codice numerico identificativo dell'area d'immatricolazione.\nEsercito.\nDa aprile 2010 gli automezzi dell'Esercito presentano su fondo nero tre cifre progressive da 001 e due lettere di colore bianco comuni agli alfabeti latino e cirillico, che possono essere BC (Ministero della Difesa), KM (Ministero delle Situazioni di Emergenza) o CO (Societ\u00e0 Volontaria di Assistenza all'Esercito). Il codice numerico regionale \u00e8 di dimensioni leggermente ridotte, posizionato a destra e separato da una linea verticale bianca; sotto il numero sono scritte in piccolo le lettere \"PT\", anch'esse bianche, iniziali cirilliche di \"Respublika Tad\u017eikistan\".\nCapo di Stato Maggiore dell'Esercito.\nAnche l'autovettura del Capo di Stato Maggiore dell'Esercito si contraddistingue per i caratteri bianchi su fondo nero, ma con la particolarit\u00e0 della carta del Tagikistan impressa sulla destra. La serie alfanumerica fissa \u00e8 001 BC. Fino al 2010 al posto della carta era presente la bandiera nazionale.\nNon residenti e societ\u00e0 o banche estere.\nLe targhe dei veicoli i cui proprietari risiedono all'estero o intestati a societ\u00e0 estere sono verdi con caratteri bianchi. La serie \u00e8 composta da un numero di tre cifre identificativo della nazionalit\u00e0, una lettera ed un secondo numero di tre cifre che inizia da 001. La lettera \u00e8 una P se il veicolo \u00e8 intestato ad una persona fisica, B o M se \u00e8 intestato ad una persona giuridica costituita rispettivamente da una banca o societ\u00e0 estera. &lt;br&gt; Prima del 2010 queste targhe avevano i caratteri neri su fondo giallo.\nTarghe temporanee.\nLe targhe provvisorie di transito (per veicoli da esportare) sono bicolori. A sinistra di una linea verticale nera il fondo \u00e8 giallo, a destra bianco; i caratteri sono neri. La sequenza \u00e8 composta da una lettera seriale, un numero progressivo di quattro cifre (di dimensioni pi\u00f9 grandi delle lettere) ed un'altra lettera seriale. Nella parte a fondo giallo sono impressi in alto il codice numerico della regione e, dopo una spaziatura, le lettere fisse \"TJ\" della sigla internazionale, in basso \u00e8 scritta in minuscolo la parola \"tranzit\", cio\u00e8 in tagiko traslitterato \"transito\".\nSistema terminato nel 2010.\nFino al 2010 le targhe del Tagikistan erano simili a quelle russe, con le lettere di dimensioni un po' pi\u00f9 piccole rispetto alle cifre; a destra, separato da una linea nera verticale, era posizionato il codice numerico che identificava in quale regione era stato immatricolato il veicolo. Dal 2003 al 2010 nei veicoli privati due lettere erano anteposte alle cifre, mentre in quelli di propriet\u00e0 dello Stato una sola lettera era posposta alle cifre. Sotto il numero corrispondente alla regione era impressa a caratteri ridotti la sigla PT, acronimo di \"Respublika Tad\u017eikistan\" (\u0420\u0435\u0441\u043f\u0443\u0431\u043b\u0438\u043a\u0430 \u0422\u0430\u0434\u0436\u0438\u043a\u0438\u0441\u0442\u0430\u043d) in russo.&lt;br&gt; Dal 1996 al 2003 in tutti gli autoveicoli l'unica lettera precedeva la numerazione. Nei soli rimorchi la combinazione era composta da due lettere, una a sinistra e l'altra a destra delle cifre."}
{"id": "5823565", "revid": "1501558", "url": "https://it.wikipedia.org/wiki?curid=5823565", "title": "Legion Arena", "text": "Legion Arena \u00e8 un videogioco di strategia tattica di ruolo in tempo reale sviluppato dalla Slitherine Software e pubblicato dalla Freeverse Software per i sistemi Macintosh e dalla Strategy First per quelli Windows. Il gioco possiede anche un'espansione chiamata Cult of Mithras, che incorpora elementi mitici e soprannaturali.\nModalit\u00e0 di gioco.\nEsistono 3 campagne nel gioco, pi\u00f9 2 aggiuntive nell'espansione:\nPrima di ogni battaglia, \u00e8 possibile acquistare nuove unit\u00e0, potenziarle, curarle, rinominarle, congedarle, cambiarne il colore o dotarle di un migliore equipaggiamento. \u00c8 possibile reclutare un massimo di 32 unit\u00e0, e inserire un massimo di 20 squadroni in ogni battaglia (tuttavia, alcune missioni hanno un limite massimo predefinito minore di 20). Inoltre, mentre si dispone gli squadroni prima della battaglia vera e propria, \u00e8 possibile premere un pulsante che posiziona tutti gli squadroni automaticamente in un solo clic. Sempre nella fase di formazione \u00e8 possibile creare dei waypoints cliccando sull'unit\u00e0 e poi, tenendo premuto il tasto SHIFT, cliccare su un punto della mappa. L'operazione \u00e8 ripetibile per tutti gli squadroni, fino a 5 per unit\u00e0, e si possono spostare (anche in gruppi creati con clic mentre il tasto SHIFT \u00e8 premuto) o anche cancellare tramite il tasto CANC.\nDue sono le valute disponibili nel gioco:\nOgni volta che uno squadrone aumenta di livello, viene promossa con un miglioramento. Tali miglioramenti migliorano i movimenti, i punti ordine del generale, la rigenerazione dei punti ordine, la velocit\u00e0 e la potenza d'attacco, la difesa nel corpo a corpo, contro i proiettili o contro la cavalleria, la corazza, la schivata, il morale e altri parametri.\nLa parte pi\u00f9 particolare del gioco rispetto al resto del mondo videoludico sono i punti comando del generale (Legato per i Romani). La barra bianca nella parte sinistra dello schermo, durante la battaglia, rappresentano tali punti. All'interno della barra bianca \u00e8 presente una barretta rossa, che rappresenta il limite minimo perch\u00e9 un ordine possa venire impartito.\nAccoglienza.\n\"Legion Arena\" ha ricevuto un'accoglienza mista dalla critica. Su Metacritic, il gioco detiene un punteggio di 65/100 in base alle 20 recensioni aggregate, indicando un'accoglienza \"mista o media\". Su GameRankings, il gioco detiene un punteggio di 68.23% basato su 22 recensioni."}
{"id": "5823585", "revid": "767487", "url": "https://it.wikipedia.org/wiki?curid=5823585", "title": "Let's Go to Prison - Un principiante in prigione", "text": "Let's Go to Prison - Un principiante in prigione (\"Let's Go to Prison\") \u00e8 un film commedia del 2006 diretto da Bob Odenkirk."}
{"id": "5823586", "revid": "599013", "url": "https://it.wikipedia.org/wiki?curid=5823586", "title": "Rinaldo Piazzalunga", "text": "Carriera.\nDal 1921 al 1926 ha disputato cinqueo stagioni con la U.S. Milanese, poi ha disputato due stagioni in Divisione Nazionale a Busto Arsizio con la Pro Patria debuttando con i tigrotti il 3 ottobre 1926 nella partita Pro Patria-Monfalconese CNT (1-1). Nella primavera del 1928 ha giocato il girone A della Coppa Coni con la Pro Patria."}
{"id": "5823588", "revid": "965985", "url": "https://it.wikipedia.org/wiki?curid=5823588", "title": "Let's go to prison - Un principiante in prigione", "text": ""}
{"id": "5823591", "revid": "767487", "url": "https://it.wikipedia.org/wiki?curid=5823591", "title": "Landspeed - Massima velocit\u00e0", "text": "Landspeed - Massima Velocit\u00e0 (\"LandSpeed\") \u00e8 un film del 2002 diretto da Christian McIntire, incentrato sulle gare di massima velocit\u00e0.\nTrama.\nUtah, 1972. In una enorme e desolata distesa di terra sfreccia un bolide a velocit\u00e0 supersonica. A causa di un irreparabile errore, prende fuoco e si disintegra. Venti anni dopo due team sono in lotta per battere il record di velocit\u00e0 su terra, ovvero superare le irraggiungibili 1000 miglia orarie. La progettista di una delle due squadre \u00e8 Linda, la figlia del pilota morto nel 1972, mentre il bolide avversario \u00e8 guidato da Michael, il figlio dell'ingegnere che aveva ideato la vettura andata in fiamme. Ora, fronteggiando i fantasmi del passato, i due ragazzi si affrontano in una lotta senza esclusione di colpi, dove soltanto il vincitore potr\u00e0 passare alla storia...\nProduzione.\nProdotto dalla Eagle Pictures, il film \u00e8 stato girato a Santa Clarita in California."}
{"id": "5823595", "revid": "2124775", "url": "https://it.wikipedia.org/wiki?curid=5823595", "title": "Dushyanta", "text": "Dushyanta \u00e8 un personaggio del poema epico indiano \"Mah\u0101bh\u0101rata\" e del celebre dramma del poeta indiano K\u0101lid\u0101sa intitolato Abhij\u00f1\u0101na\u015b\u0101kuntala.\n\u00c8 il padre di Bharata, nel \"Mah\u0101bh\u0101rata\".\nNella mitologia induista egli era re di Hastinapur e antenato della dinastia Kuru. Secondo il racconto del \"Mah\u0101bh\u0101rata\" e del dramma \"Abhij\u00f1\u0101na\u015b\u0101kuntala\", durante un'escursione fuori dal suo regno per una battuta di caccia si ritrova nell'eremitaggio di Kanva e l\u00ec incontra Shakuntala, di cui si innamora e che decide di sposare.\nSecondo l' del Mah\u0101bh\u0101rata, Dushyanta e Shakuntala ebbero un figlio che sarebbe diventato il futuro imperatore Bharata,"}
{"id": "5823596", "revid": "287204", "url": "https://it.wikipedia.org/wiki?curid=5823596", "title": "Superammasso J1000+0231", "text": "J1000+0231 \u00e8 un superammasso di galassie osservato grazie all'indagine COSMOS e situato in direzione della costellazione del Sestante alla distanza di oltre 6,5 miliardi di anni luce dalla Terra (\"light travel time\") (distanza comovente: 8,559 miliardi di anni luce).\nLe dimensioni sono stimate in 13 x 400 Megaparsec. La massa complessiva \u00e8 di circa 60 \u00b1 30 x 1014 M\u2609."}
{"id": "5823597", "revid": "729019", "url": "https://it.wikipedia.org/wiki?curid=5823597", "title": "Sindrome di L\u00f6ffler", "text": "La sindrome di L\u00f6ffler \u00e8 una malattia nella quale gli eosinofili si accumulano nel polmone per cause idiopatiche oppure in risposta a un'infezione parassitaria.\nIl disturbo \u00e8 stato descritto per la prima volta nel 1932 da Wilhelm L\u00f6ffler in pazienti che sviluppavano una polmonite eosinofila secondariamente ad un'infezione di parassiti: \"Ascaris lumbricoides\", \"Strongyloides stercoralis\" e \"Ancylostoma duodenale\" e \"Necator americanus\".\nAnche se L\u00f6ffler descrisse solo la polmonite eosinofila nel contesto di un'infezione da parassiti, molti autori danno il termine \"sindrome di L\u00f6ffler\" a qualsiasi forma di eosinofilia polmonare ad insorgenza acuta non importa quale sia la causa di fondo.\nEpidemiologia.\nPoich\u00e9 i bambini sono pi\u00f9 soggetti a contaminazione da terriccio (in cui si possono ritrovare larve di \"Ascaris lumbricoides\") e tendono a portare pi\u00f9 spesso le mani alla bocca, infettandosi, essi hanno una maggiore incidenza di elmintiasi intestinale e di sindrome di L\u00f6ffler rispetto agli adulti.\nL'elmintiasi intestinale \u00e8 comune in diversi paesi nel mondo, tuttavia tende a presentarsi con maggiore frequenza nei climi tropicali, soprattutto in paesi con cattive condizioni sanitarie. La sindrome di L\u00f6ffler sostanzialmente si presenta con la medesima incidenza dell'elmintiasi.\nEziologia.\nIn molti casi (fino ad un terzo dei soggetti) l'agente causale non pu\u00f2 essere identificato, pertanto si parla di forma primitiva (idiopatica).\nIn altri casi in associazione a infezioni da parassiti, specialmente \"Ascaris lumbricoides\", oppure come conseguenza di una reazione da ipersensibilit\u00e0 acuta a farmaci. \nTra i parassiti sono stati associati alla sindrome:\nMolti i farmaci in grado di determinare la sindrome come conseguenza di ipersensibilit\u00e0:\nFisiopatologia.\nLa sindrome L\u00f6ffler \u00e8 spesso una conseguenza del transito dei parassiti attraverso i polmoni nel corso del loro ciclo di vita nell'ospite umano. \nA seguito di ingestione di uova Ascaris lumbricoides, le larve si schiudono nell'intestino. Successivamente penetrano nei vasi linfatici mesenterici e quindi nella circolazione polmonare. \nUna volta raggiunti i capillari polmonari le larve continuano il loro ciclo migrando attraverso le pareti alveolari. Risalgono l'albero bronchiale e vengono nuovamente ingerite, tornando verso l'intestino e giungendo a maturazione (forme adulte). \nIl ciclo maturativo, dopo l'ingestione delle uova, richiede circa 10-16 giorni. \nCome gi\u00e0 evidenziato anche altri parassiti (\"Necator americanus\", \"Strongyloides stercoralis\", \"Ancylostoma duodenale\") hanno un ciclo simile a quello dell\"'Ascaris lumbricoides\", e anche le loro forme larvali attraversano le pareti alveolari. \nA differenza di \"Ascaris lumbricoides\", questi parassiti infettano l'ospite umano penetrando attraverso la cute.\nSegni e sintomi.\nLa sindrome di L\u00f6ffler si caratterizza per sintomi respiratori assenti o lievi: spesso solo modico 'fastidio' toracico cui si associa tosse secca, ovvero non produttiva.\nFebbre, senso generale di malessere, tosse, talvolta respiro sibilante e dispnea sono altri sintomi possibili. Con minore frequenza i pazienti possono accusare mialgia, riduzione dell'appetito e talvolta orticaria.\nOccasionalmente, all'auscultazione polmonare \u00e8 possibile apprezzare crepitii o sibili. Questo reperto sembra essere pi\u00f9 comune nei pazienti con eosinofilia polmonare indotta da farmaci.\nDiagnosi.\nLa diagnosi si basa sui risultati dei seguenti esami:\nLa diagnosi \u00e8 confermata dalla esecuzione di un Rx torace: le anomalie radiologiche possono essere sia unilaterali sia bilaterali. In molti pazienti gli addensamenti polmonari sono periferici, spesso con caratteristiche combinate di addensamenti interstiziali e alveolari, generalmente di diametro limitato (pochi centimetri), anche se talvolta con tendenza a confluire in aree pi\u00f9 grandi di consolidamento.\nGli addensamenti polmonari sono generalmente transitori, migranti e si caratterizzano per la tendenza a scomparire completamente nel giro di 2-4 settimane.\nIn rari casi \u00e8 possibile identificare anche un versamento pleurico. \nLa TAC Torace \u00e8 confirmatoria ed evidenzia aree di opacit\u00e0 a vetro smerigliato ed aree di maggior consolidamento o di aspetto nodulare.\nTerapia.\nIn genere \u00e8 di tipo sintomatico. Si fa spesso ricorso a corticosteroidi."}
{"id": "5823603", "revid": "1346043", "url": "https://it.wikipedia.org/wiki?curid=5823603", "title": "Disegna\u01c3 - Kakukaku shikajika", "text": " \u00e8 un manga \"josei\" scritto e illustrato da Akiko Higashimura. La pubblicazione \u00e8 iniziata il 28 novembre 2011 sulla rivista \"Cocohana\" e conclusasi il 28 gennaio 2015, per un totale di cinque volumi.In Italia il manga \u00e8 stato annunciato il 1 novembre 2017 da parte di J-Pop a Lucca Comics &amp; Games, e la pubblicazione \u00e8 iniziata il 4 aprile 2018.\nTrama.\nManga autobiografico dell'autrice (vero nome Akiko Hayashi) che descrive la sua vita e il suo percorso per realizzare il sogno di diventare una mangaka.\nDalle superiori e il corso d'arte seguito nel tempo libero all'universit\u00e0 di belle arti di Kanazawa e i suoi primi amori, dai tentativi di venire pubblicata su una rivista ai vari lavori fatti per mantenersi, dall'inizio della sua carriera fino ad oggi, autrice di successo, divorziata e che vive con suo figlio.\nA legare tutti gli eventi \u00e8 soprattutto il suo rapporto speciale con Kenzou Hidaka, il severo mentore d'arte del corso d'arte, persona detta da lei fondamentale per formarla e diventare l'autrice di manga che \u00e8 oggi.\nManga.\nL'opera ha vinto l'ottavo Manga Taish\u014d e il Gran Premio del diciannovesimo Japan Media Arts Festival.\nHa anche ottenuto il quinto posto nel sondaggio \"top 20 manga per lettori femminili\" di \"Kono manga ga sugoi!\" nel 2013 e 2015 e il settimo posto nel 2015 e il quarto posto del Gran Premio di Comic Natalie nel 2013."}
{"id": "5823604", "revid": "767487", "url": "https://it.wikipedia.org/wiki?curid=5823604", "title": "La principessa degli intrighi", "text": "La principessa degli intrighi (\"Princess Caraboo\") \u00e8 un film del 1994 diretto da Michael Austin."}
{"id": "5823607", "revid": "54253", "url": "https://it.wikipedia.org/wiki?curid=5823607", "title": "Organizzazione per la Vigilanza e la Repressione dell'Antifascismo", "text": ""}
{"id": "5823609", "revid": "1788047", "url": "https://it.wikipedia.org/wiki?curid=5823609", "title": "Stanley Cup playoff 1973", "text": "I playoff della Stanley Cup 1973 del campionato NHL 1972-1973 hanno avuto inizio il 4 aprile 1973. Le otto squadre qualificate per i playoff, le quattro migliori di ciascuna division al termine della stagione regolare, hanno giocato le due serie dei quarti di finale e delle semifinali al meglio delle sette partite. Le due formazioni rimaste hanno disputato una serie al meglio delle sette sfide per la conquista della Stanley Cup.\nNel corso dei playoff del 1973 nessuna delle serie disputate si concluse sul punteggio di 4-0 per una delle due squadre; tale circostanza non si sarebbe pi\u00f9 ripetuta fino ai playoff del 1991, tuttavia in quella stagione vennero disputate quindici serie contro le sole sette giocate nel 1973.\nSquadre partecipanti.\nTabellone.\nI quarti di finale vedono affrontarsi squadre provenienti dalla stessa division, la prima qualificata contro la quarta e la seconda contro la terza; il tabellone \u00e8 strutturato in modo che le vincitrici delle due division possano affrontarsi solo nella finale di Stanley Cup. In tutti e tre i turni di playoff si gioca al meglio delle sette sfide con il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nFinale Stanley Cup.\nLa finale della Stanley Cup 1973 \u00e8 stata una serie al meglio delle sette gare che ha determinato il campione della National Hockey League per la stagione 1972-73. I Montreal Canadiens hanno sconfitto i Chicago Blackhawks in sei partite e si sono aggiudicati la diciottesima Stanley Cup nella loro storia.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta tabella elenca i cinque migliori portieri dei playoff per media di gol subiti con almeno quattro partite disputate."}
{"id": "5823610", "revid": "287204", "url": "https://it.wikipedia.org/wiki?curid=5823610", "title": "Mercedes Cup 2015 - Qualificazioni singolare", "text": "Le qualificazioni del singolare del Mercedes Cup 2015 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5823611", "revid": "1861950", "url": "https://it.wikipedia.org/wiki?curid=5823611", "title": "West Air Sweden", "text": "West Air Sweden, operante come West Atlantic, \u00e8 una compagnia aerea cargo con base a G\u00f6teborg, in Svezia. Svolge servizio per FedEx, DHL, TNT e UPS. \u00c8 incaricata inoltre di operare voli, sei giorni alla settimana, per conto delle Poste svedesi (PostNord Sverige). Le sue principali basi sono l'aeroporto di Malm\u00f6-Sturup, in Svezia.\nDal 2011 la societ\u00e0 fa parte del West Atlantic Group assieme alla compagnia cargo britannica Atlantic Airlines, anch'essa operante con il marchio West Atlantic.\nStoria.\nWest Air \u00e8 stata fondata nel 1955 dal commerciante e importatore di caff\u00e8 svedese Anders L\u00f6fberg, che utilizzava un Piper PA-31 per commercializzare i suoi prodotti in modo rapido ed efficiente in Scandinavia.\nNel 1995 l'azienda venne acquistata da G\u00f6ran Berglund e Gustaf Thureborn e ribattezzata \"West Air Sweden\". Inizialmente, West Air effettuava anche voli passeggeri di linea, ma questi furono abbandonati nel 1997 dopo che la compagnia aveva ricevuto un contratto di posta notturna dall'ufficio postale svedese. Successivamente, l'attenzione si concentr\u00f2 sulle trasmissioni aeree notturne con aerei cargo pi\u00f9 piccoli, come l'Hawker Siddeley HS 748.\nAll'inizio del 2000, il 60% dei voli era operato nell'Europa centrale. Ci\u00f2 port\u00f2 West Air a stabilire una nuova sussidiaria chiamata West Air Luxembourg con una propria base e un centro di direzione in Lussemburgo per essere pi\u00f9 vicina ai clienti.\nGli HS748 originariamente utilizzati sono stati gradualmente sostituiti da British Aerospace BAe ATP.\nNell'ottobre 2008 \u00e8 stato annunciato che la societ\u00e0 madre West Air Europe si sarebbe fusa con la compagnia aerea cargo britannica \"Atlantic Airlines\" (ora West Atlantic UK) .\nNel 2011 si \u00e8 deciso di trasferire gradualmente le attivit\u00e0 di \"West Air Sweden\" alla controllata lussemburghese \"West Air Luxembourg\". \u00a0Nel dicembre 2013, \"West Air Luxembourg\" \u00e8 stata venduta a \"FAST Logistics Luxembourg\" e ribattezzata Smart Cargo nel 2014.\nNel 2019, la spagnola LUSAT AIR S.L., gi\u00e0 proprietaria di Swiftair, ha acquisito il gruppo e il marchio West Atlantic.\nFlotta.\nFlotta attuale.\nA dicembre 2021 la di flotta di West Air Sweden risulta composta dai seguenti aerei:\nFlotta storica.\nNel corso degli anni West Air Sweden ha operato con i seguenti modelli di aeromobili:"}
{"id": "5823623", "revid": "767487", "url": "https://it.wikipedia.org/wiki?curid=5823623", "title": "The Golden Boys", "text": "The Golden Boys \u00e8 un film del 2008 diretto da Daniel Adams."}
{"id": "5823627", "revid": "767487", "url": "https://it.wikipedia.org/wiki?curid=5823627", "title": "Come Early Morning", "text": "Come Early Morning \u00e8 un film del 2006 diretto da Joey Lauren Adams, al debutto come regista."}
{"id": "5823630", "revid": "767487", "url": "https://it.wikipedia.org/wiki?curid=5823630", "title": "Il mio campione", "text": "Il mio campione (\"A Cool, Dry Place\") \u00e8 un film del 1998 diretto da John N. Smith.\nTrama.\nSolo con il figlioletto Calvin dopo l'improvviso abbandono da parte della moglie Kate, Russell si trasferisce in una cittadina di campagna nel Kansas, dove mantiene se stesso e il bambino lavorando come avvocato e anche come allenatore di basket nel liceo della cittadina. Inoltre, comincia una relazione con Beth, ma Calvin ne \u00e8 infastidito e riesce ad allontanarla. Un giorno arriva Kate, porta a Calvin un gioco, con cui passano insieme del tempo, e alla fine lei lo mette a letto raccontandogli una favola. Tornati i due a confrontarsi, Kate dice a Russell di non averlo mai amato. La mattina dopo arriva Beth, vede Kate e subito va via. Nel frattempo Russell ottiene un lavoro a Dallas, deve recarsi sul posto e chiede al padre di tenere il bambino. Quando torna, non lo trova: Kate lo ha portato via. Allora Russell rifiuta il lavoro e si reca a Cincinnati dov'\u00e8 la moglie con Calvin. Qui Kate capisce di non poterlo tenere pi\u00f9 a lungo, e Russell lo riporta a casa. Al telefono parla con Beth, mentre Calvin lo rincorre sorridente."}
{"id": "5823631", "revid": "767487", "url": "https://it.wikipedia.org/wiki?curid=5823631", "title": "Beeper (film)", "text": "Beeper \u00e8 un film statunitense del 2002 diretto da Jack Sholder."}
{"id": "5823632", "revid": "283141", "url": "https://it.wikipedia.org/wiki?curid=5823632", "title": "Operatore forma", "text": ""}
{"id": "5823633", "revid": "283141", "url": "https://it.wikipedia.org/wiki?curid=5823633", "title": "Operatore di forma", "text": ""}
{"id": "5823635", "revid": "307923", "url": "https://it.wikipedia.org/wiki?curid=5823635", "title": "Furuta Oribe", "text": "Biografia.\nNato , dopo aver servito come soldato divenne un daimyo di Oda Nobunaga, cui fu data la responsabilit\u00e0 del castello Fushimi, a Ky\u014dto. Spos\u00f2 Nakagawa Kiyohide, sorella di Ibaraki. \nAlla morte di Oda Nobunaga, Oribe pass\u00f2 al servizio di Hideyoshi, e in questo periodo probabilmente conobbe Riky\u016b, di cui divenne uno degli allievi migliori e pi\u00f9 cari. Trascorse presso il maestro Riky\u016b circa dieci anni, durante i quali scrisse due opere: \"Oribe Densho\" (\"Il libro dei segreti\") e \"Oribe Hyakka\" (\"I cento precetti\"). Quando Riky\u016b part\u00ec per il confino nella sua casa natale di Sakai, solo Hosokawa Sansai e Furuta Oribe si recarono a salutarlo. Un tale atto di disobbedienza nei confronti del comune signore Hideyoshi sarebbe stato severamente punito, se scoperto: e da qui si pu\u00f2 comprendere quanto profondo e sincero fosse il legame tra Oribe e il suo maestro, come tra Riky\u016b e i suoi discepoli. \nLa generazione di maestri del t\u00e8 del periodo di Nobunaga, Yamanoue S\u014dji (1590), Sen no Riky\u016b (1591), Tsuda Sogyu (1591), Imai Sokyu (1593), si estinse in pochi anni durante il dominio di Toyotomi Hideyoshi. Quasi tutti i maestri del t\u00e8, buddhisti di scuola zen, erano oppositori filosofici e politici dell'espansionismo militare di signori della guerra come Hideyoshi, e l'importanza della disciplina del t\u00e8 li poneva in grande autorevolezza sociale e politica. In molti, come Rikyu, furono perci\u00f2 perseguiti, esiliati o costretti al suicidio. L'arte del t\u00e8, conclusa la generazione di Nobunaga, smise di essere un'alternativa politica utopistica per il Giappone delle guerre civili, una via di condivisione paritaria e meritocratica del potere, e si avvi\u00f2 a essere cerimonia di Stato del periodo della Restaurazione Tokugawa, propaganda di una societ\u00e0 strettamente gerarchizzata e fedele all'autorit\u00e0. Il paradossale zen e l'anarchico Dao, ispiratori della precedente generazione di maestri del t\u00e8, furono abbandonati per abbracciare l'etica filiale confuciana, che garantiva un ordine sociale strettamente dipendente dalla oligarchia feudale.\nOribe, in virt\u00f9 del proprio grado, super\u00f2 indenne l'era di Hideyoshi e divenne il pi\u00f9 eminente maestro del t\u00e8 della nuova generazione. Insegn\u00f2 tra gli altri allo sh\u014dgun Tokugawa Hidetada, al cui servizio pass\u00f2 dopo la morte di Hideyoshi. Tra i suoi studenti pi\u00f9 conosciuti vi furono pure Kobori Ensh\u016b e Honami K\u014detsu. \nAccusato tuttavia di ordire una cospirazione ai danni dei Tokugawa, cadde in disgrazia presso il suo signore e gli fu da lui ordinato il \"seppuku\" (insieme al figlio, forse il reale ideatore della cospirazione) nel 1615 durante l'assedio di Osaka. \nInfluenza e stile.\nL'influenza di Furuta Oribe, come quella dei pi\u00f9 importanti maestri del t\u00e8, si estese a tutti i campi inerenti la pratica cerimoniale e i suoi scopi: dalla prassi della preparazione del t\u00e8, agli stili artistici e architettonici, all'arredamento e allo stile delle ceramiche.\nIl tipo di cerimonia da lui stabilito \u00e8 chiamato Oribe-ry\u016b, e lo stile delle ceramiche Oribe-yaki. Disegn\u00f2 anche un tipo di lanterna (t\u014dr\u014d) per il giardino del t\u00e8, conosciuta come Oribe-d\u014dr\u014d.\nFuruta Oribe nelle arti.\nUna delle opere pi\u00f9 rilevanti, per valore artistico e fedelt\u00e0 storica, tra quelle che hanno per protagonista Oribe \u00e8 \"Honkakubo Ibun\" (\"Il testamento di Honkakubo\"), romanzo di Yasushi Inoue incentrato sulla vita di un discepolo di Sen no Riky\u016b, Honkakubo, e della sua ricostruzione dei motivi della morte del maestro. Da questo romanzo fu tratto il pregevole film Morte di un maestro del t\u00e8, per la regia di Kei Kumai, che fu vincitore del Leone d'argento alla Mostra di Venezia del 1989."}
{"id": "5823657", "revid": "22475", "url": "https://it.wikipedia.org/wiki?curid=5823657", "title": "Purificatore d'aria", "text": "Il purificatore d'aria, chiamato anche depuratore d'aria, \u00e8 un apparecchio elettrico per gli ambienti interni adatto per il filtraggio e per la pulizia dell'aria in quegli ambienti dove sono presenti cattivi odori come il fumo che possono creare problemi alla salute delle persone oppure per l'eliminazione di germi e batteri responsabili di malattie.\nComposizione e funzionamento.\n\u00c8 composto da una ventola in grado di aspirare l'aria dell'ambiente interno facendola passare attraverso un particolare filtro dell'aria adatto, dopodich\u00e9 viene purificata, pulita e infine espulsa nell'ambiente.\nQuesti apparecchi possono essere dotati di:\nPossono essere posti nelle auto, nei frigoriferi, nelle case in caso di allergie o aria inquinata quando non \u00e8 possibile arieggiare con aria pulita, sale operatorie degli ospedali, bunker per prevenire contaminazioni radioattive.\nIl sistema di filtraggio dell'aria inoltre pu\u00f2 essere attivo o passivo.\nQuesto apparecchio infatti \u00e8 in grado di ripulire e filtrare l'aria, rendendola cos\u00ec pulita e respirabile ed eliminando definitivamente i cattivi odori se presenti i filtri a carbone attivo.\nManutenzione dei filtri.\nUno o pi\u00f9 filtri in dotazione presenti all'interno dell'apparecchio devono essere sostituiti periodicamente con dei nuovi dello stesso tipo in modo che l'apparecchio funzioni correttamente."}
{"id": "5823658", "revid": "1240341", "url": "https://it.wikipedia.org/wiki?curid=5823658", "title": "Purificatore", "text": ""}
{"id": "5823659", "revid": "1240341", "url": "https://it.wikipedia.org/wiki?curid=5823659", "title": "Depuratore d'aria", "text": ""}
{"id": "5823660", "revid": "666668", "url": "https://it.wikipedia.org/wiki?curid=5823660", "title": "Mykola Hrycyna", "text": "Carriera.\nAgli europei del 2016 segna 1 gol ai quarti di finale contro la Serbia e durante la fase a gironi contro l'Ungheria e la Spagna."}
{"id": "5823662", "revid": "767487", "url": "https://it.wikipedia.org/wiki?curid=5823662", "title": "Daddy and Them", "text": "Daddy and Them \u00e8 un film statunitense del 2001 scritto, diretto e interpretato da Billy Bob Thornton. \u00c8 l'ultima apparizione cinematografica di Jim Varney, mor\u00ec il 10 febbraio 2000 un anno prima dell'uscita del film."}
{"id": "5823669", "revid": "1315817", "url": "https://it.wikipedia.org/wiki?curid=5823669", "title": "Queen's College (Belfast)", "text": ""}
{"id": "5823673", "revid": "1318658", "url": "https://it.wikipedia.org/wiki?curid=5823673", "title": "European Clean-Up Day", "text": "Lo European Clean-Up Day \u00e8 una giornata di pulizia dai rifiuti che si svolge contemporaneamente in diversi Paesi europei. Questo evento, organizzato con cadenza annuale a partire dal 2014 e coordinato a livello europeo, rientra nell'ambito della Settimana europea per la riduzione dei rifiuti, un'iniziativa di sensibilizzazione ambientale finanziata dal Programma LIFE+ della Commissione europea. In occasione dello European clean-up day cittadini, associazioni e istituzioni dei Paesi europei sono invitati a organizzare e/o prendere parte a eventi di pulizia di uno spazio pubblico (un parco, una piazza, una strada, una spiaggia ecc\u2026) della durata di un giorno (o di pochi giorni consecutivi). Lo European Clean-Up Day nasce con lo scopo di sensibilizzare i cittadini europei sul problema dell'abbandono dei rifiuti in natura e contribuire alla loro riduzione. Per dare visibilit\u00e0 a questo evento viene organizzata ogni anno una campagna di comunicazione nota come Let\u2019s Clean Up Europe che vuol essere una sorta di \"call to action\" rivolta ai cittadini auropei. \nEdizioni.\nEdizione 2014.\nLa prima edizione dello European Clean-Up Day si \u00e8 svolta il giorno 10 maggio 2014 (con estensioni dal 3 al 17 maggio 2014). Il numero di azioni di pulizia registrate \u00e8 stato pari a 3.916. Si stima che tali azioni abbiano coinvolto un totale di 400.000 persone e abbiano consentito la raccolta di 2.600 tonnellate di rifiuti. I Paesi coinvolti sono stati 23 (Finlandia, Norvegia, Svezia, Regno Unito, Irlanda, Paesi Bassi, Belgio, Francia, Spagna, Portogallo, Italia, Malta, Austria, Slovenia, Ungheria, Polonia, Lettonia, Romania, Bosnia ed Erzegovina, Serbia, Romania, Bulgaria, Grecia). La maggior parte delle azioni si sono svolte in Ungheria (1800). Gli altri Paesi che si sono distinti per numero di azioni implementate sono stati Regno Unito (548), Norvegia (430), Italia (137), Spagna (132), Grecia (130) e Svezia (128).\nEdizione 2015.\nLa seconda edizione dello European Clean-Up Day si \u00e8 svolta fra il 3 e il 17 maggio 2015 (con un focus nei giorni compresi fra l'8 e il 10 maggio 2015).\nIl numero di azioni di pulizia registrate \u00e8 stato pari a 3.383. Si stima che tali azioni abbiano coinvolto un totale di 538.514 persone e abbiano consentito la raccolta di 3.640 tonnellate di rifiuti. I Paesi coinvolti sono stati 22 alcuni dei quali al di fuori dei confini europei: Svezia, Lettonia, Regno Unito, Paesi Bassi, Belgio, Germania, Repubblica Ceca, Austria, Slovenia, Ungheria, Romania, Serbia, Bulgaria, Grecia, Italia, Francia, Spagna, Portogallo, Andorra, Turchia, Tunisia, Polinesia Francese. L'Ungheria si conferma, anche in questa edizione, al primo posto per numero di azioni (1590) seguita poi da Regno Unito (455), Italia (375), Bulgaria (368), Germania (188), Spagna (132) e Grecia (128).\nLo European Clean-Up Day in Italia.\nLo European Clean-Up Day in Italia \u00e8 coordinato dal Ministero dell\u2019ambiente e della tutela del territorio e del mare con il supporto del Comitato Italiano promotore della Settimana europea per la riduzione dei rifiuti di cui fanno parte lo stesso Ministero dell'Ambiente, Utilitalia, la Citt\u00e0 metropolitana di Roma Capitale, la Citt\u00e0 metropolitana di Torino, l'ANCI (Associazione Nazionale Comuni Italiani), Legambiente, AICA (Associazione Internazionale per la Comunicazione Ambientale) e l'UNESCO come invitato permanente.\nNell'edizione 2014 dello European Clean-Up Day l'Italia \u00e8 stato uno dei Paesi che hanno registrato il maggior numero di azioni, per un totale di 137, 50 delle quali realizzate da enti locali, 7 da imprese, 3 da istituti scolastici, 53 da Associazioni, 16 da cittadini e 8 da altre categorie di \"action developer\". Le Regioni che hanno riportato il maggior numero di azioni sono state Lazio (19), Campania (15), Piemonte (12), Puglia (12) e Sicilia (12). Nel complesso le azioni realizzate hanno visto una partecipazione di circa 433.000 persone per un totale di rifiuti raccolti pari a circa 21 tonnellate.\nNell\u2019edizione 2015 l\u2019Italia si conferma uno dei Paesi con il pi\u00f9 alto numero di azioni di pulizia registrate sotto la bandiera di Let\u2019s Clean Up Europe per un totale di 375. Queste azioni, complessivamente considerate, hanno visto la partecipazione di oltre 18.800 persone le quali hanno raccolto pi\u00f9 di 130 tonnellate di rifiuti. 194 di queste azioni sono state realizzate da imprese, 79 da Pubbliche Amministrazioni, 67 da associazioni, 18 da cittadini, 7 da istituti scolastici e 10 da altre categorie di \"action developer\". In questa edizione le Regioni con il maggior numero di azioni sono state: Piemonte (64), Lazio (53), Lombardia (30) Campania (29), Sicilia (25) e Toscana (24). \nPer l'edizione 2015 dello European Clean-Up Day AICA (Associazione Internazionale per la Comunicazione Ambientale) in collaborazione con il Ministero dell\u2019ambiente e della tutela del territorio e del mare ha organizzato un evento centrale nazionale: l'eco-trail Keep Clean And Run (Pulisci e Corri). I due protagonisti, al contempo runner e testimonial ambientali (Roberto Cavallo e Oliviero Alotto), hanno raccolto i rifiuti abbandonati lungo un percorso di 400 chilometri fra Valle d'Aosta e Liguria, con un breve passaggio in Francia che li ha visti impegnati per otto giorni consecutivi (8-16 maggio 2015). Grazie alla collaborazione di enti locali, partner tecnici, sponsor e testimonial del mondo della politica, dello sport e dello spettacolo e alla copertura mediatica ottenuta, questo evento ha incrementato considerevolmente la visibilit\u00e0 dello European Clean-Up Day fra il pubblico italiano, contribuendo anche ad aumentare il numero di partecipanti e la quantit\u00e0 di rifiuti raccolti a livello nazionale. "}
{"id": "5823675", "revid": "767487", "url": "https://it.wikipedia.org/wiki?curid=5823675", "title": "Gone, But Not Forgotten", "text": "Gone, But Not Forgotten \u00e8 un film statunitense del 2003 scritto e diretto da Michael D. Akers."}
{"id": "5823678", "revid": "287204", "url": "https://it.wikipedia.org/wiki?curid=5823678", "title": "Rangi e Papa", "text": "Rangi (o Ranginui) e Papa (Papat\u016b\u0101nuku) sono entit\u00e0 della mitologia m\u0101ori che hanno un ruolo centrale nel mito della creazione.\nCorrispondono rispettivamente alla figura del \"Padre Cielo\" e della \"Madre Terra\", coppia divina presente in molte mitologie.\nNelle varie versioni del mito, essi giacciono abbracciati e hanno molti figli (in numero variabile nelle diverse versioni), tutti maschi, costretti a vivere nel buio primordiale tra i genitori. I figli una volta cresciuti discutono tra loro di cosa fare: T\u016bmatauenga, il pi\u00f9 feroce, propone di uccidere i genitori, ma T\u0101ne non \u00e8 d'accordo e propone piuttosto di separarli, mandando in alto il padre e affidandosi alla madre per il nutrimento. Alla fine, con molti sforzi, i figli ci riescono, soprattutto grazie allo sforzo di T\u0101ne, dio delle foreste e degli uccelli, dotato di gambe fortissime."}
{"id": "5823680", "revid": "536103", "url": "https://it.wikipedia.org/wiki?curid=5823680", "title": "Papatuanuku", "text": ""}
{"id": "5823686", "revid": "287204", "url": "https://it.wikipedia.org/wiki?curid=5823686", "title": "Aploactinidae", "text": "Gli Aploactinidae sono una famiglia di pesci ossei marini appartenenti all'ordine Scorpaeniformes.\nDistribuzione e habitat.\nLa famiglia \u00e8 endemica dell'Indo-Pacifico tropicale ma la gran parte delle specie si incontra nelle acque dell'Australia e dell'Arcipelago malese. Sono pesci costieri.\nDescrizione.\nLa maggior parte delle specie ha sagoma piuttosto tozza con testa grande coperta di creste e tubercoli ossei. Hanno un caratteristico aspetto \"vellutato\" causato da spinule presenti sulle scaglie. La pinna dorsale inizia molto anteriormente, all'altezza degli occhi, e si presenta suddivisa in due parti di cui la prima, breve e spesso pi\u00f9 alta, posta sulla testa e la seconda, lunga, decorre normalmente sul profilo dorsale. Le due parti possono essere unite dalla lamina o essere del tutto staccate. \nla pinna anale non ha raggi spinosi evidenti.\nLa taglia \u00e8 di pochi centimetri per la maggior parte delle specie. \"Aploactisoma milesii\" raggiunge 23 cm ed \u00e8 la specie pi\u00f9 grande."}
{"id": "5823696", "revid": "991694", "url": "https://it.wikipedia.org/wiki?curid=5823696", "title": "Tebenkov", "text": ""}
{"id": "5823698", "revid": "1315817", "url": "https://it.wikipedia.org/wiki?curid=5823698", "title": "Octavius Turricellius", "text": ""}
{"id": "5823700", "revid": "686936", "url": "https://it.wikipedia.org/wiki?curid=5823700", "title": "Stagioni dei St. Louis Rams", "text": ""}
{"id": "5823709", "revid": "767487", "url": "https://it.wikipedia.org/wiki?curid=5823709", "title": "Operazione Gatto", "text": "Operazione Gatto (\"That Darn Cat\") \u00e8 un film commedia del 1997 diretto da Bob Spiers.\nSi tratta di un remake del film \"F.B.I. - Operazione gatto\" (1965), a sua volta basato sul libro \"Il Gatto sotto copertura\" (\"Undercover Cat\") scritto dai The Gordons e pubblicato nel 1963.\nTrama.\nLa giovane Patti \u00e8 una annoiata adolescente che vive a Edgefield, cittadina di provincia poco lontana da Boston. Stufa della monotonia quotidiana, si appassiona ad un caso di cronaca nera: il rapimento della domestica del noto milionario Flint.\nQuando il suo gatto porta a casa un orologio con la scritta 'help', la ragazza si convince che appartenga alla donna rapita, e cerca di convincere l'FBI a seguire la traccia. Con l'aiuto dell'imbranato agente Kelso, Patti riuscir\u00e0 a rintracciare e salvare la sequestrata, e scoprir\u00e0 anche vizi e segreti dei suoi strambi concittadini\nDistribuzione.\nIn Italia, il film \u00e8 stato trasmesso dalla Rai e distribuito in DVD.\nEdizione italiana.\nIl doppiaggio italiano del film \u00e8 stato effettuato presso la Royfilm con la partecipazione della SEFIT-CDC e curato da Marco Mete.\nAccoglienza.\nIncassi.\nIl film ha incassato 18.301.610 dollari negli Stati Uniti, risultando sesto nella classifica dei film pi\u00f9 visti durante il fine settimana d'apertura.\nCritica.\nIl film, a differenza della pellicola originale, riceve valutazioni generalmente negative: ottiene il 15% delle recensioni positive sul sito Rotten Tomatoes, con un voto medio di 4 su 10 basato su 15 critiche professionali; sul database di informazioni cinematografiche IMDb ottiene un punteggio di 4,6 su 10, basato su 3.660 voti."}
{"id": "5823710", "revid": "110157", "url": "https://it.wikipedia.org/wiki?curid=5823710", "title": "Superammasso DXS1/DXS5", "text": "DXS1/DXS5 \u00e8 un superammasso di galassie situato in direzione della costellazione del Dragone alla distanza di oltre 7,3 miliardi di anni luce dalla Terra (\"light travel time\") (distanza comovente: circa 10 miliardi di anni luce).\nIdentificato con i dati raccolti dal UK Infrared Deep Sky Survey (UKIDSS) Deep eXtragalactic Survey. Le indagini spettroscopiche effettuate con il Gemini/Gemini Multi-Object Spectrograph hanno evidenziato che il superammasso \u00e8 formato da 5 ammassi di galassie, denominati rispettivamente DXS1, DXS2, DXS3, DXS4a e DXS4b, DXS5 che risultano tutti collocati in un ambito di redshift estremamente ravvicinato (z = 0,89 \u00b1 0,01).\nLe dimensioni sono stimate in 28 x 28 Megaparsec. La massa complessiva \u00e8 &gt; di 5 x 1014 M\u2609."}
{"id": "5823711", "revid": "281944", "url": "https://it.wikipedia.org/wiki?curid=5823711", "title": "Giovanni Perego (artista)", "text": "Biografia.\nGiovanni Perego nacque a Milano e frequent\u00f2 l'Accademia di Brera dove studi\u00f2 scenografia sotto il maestro Paolo Landriani (1757-1839). Grazie al suo maestro nel 1807 lavor\u00f2 molto al Teatro alla Scala, restaurando le decorazioni dei palchetti e del soffitto con gusto neoclassico. Era una persona estremamente creativa ed era particolarmente abile nel realizzare effetti prospettici. Alcuni suoi lavori sono ancora conservati al Museo teatrale della Scala e al Museo Fondazione Antonio Caccia di Lugano.\nRealizz\u00f2 anche i decori del Teatrino di Corte della Villa Reale di Monza. Come scenografo lavor\u00f2 al Teatro La Fenice di Venezia, nel 1807. Progett\u00f2 il Palazzo Saporiti che si trova in Corso Venezia 40 a Milano, poi compiuto da Innocenzo Giusti nel 1812."}
{"id": "5823712", "revid": "562318", "url": "https://it.wikipedia.org/wiki?curid=5823712", "title": "Coppa Italia di ciclismo 2016", "text": "La Coppa Italia \u2013 Campionato Italiano a Squadre 2016 fu la 10\u00aa edizione della Coppa Italia, circuito ciclistico nazionale italiano, organizzato dalla Lega del Ciclismo Professionistico. La manifestazione, costituita da 18 prove, si apr\u00ec il 7 febbraio 2016 con il GP Costa degli Etruschi e si concluse il 29 settembre 2016 con il Gran Piemonte.\nIl circuito, composto da tutte le prove italiane di classe HC e 1 incluse nel UCI Europe Tour 2016, prevedeva tre classifiche, due individuali (assoluta e giovani Under-25) ed una a squadre\n, vinte rispettivamente da Sonny Colbrelli, Gianni Moscon e dalla Bardiani-CSF. Come da regolamento quest'ultima, mediante tale successo, ottenne in premio la wild card per poter partecipare al Giro d'Italia 2017.\nSquadre.\nLe squadre che vi parteciparono furono cinque.\nCalendario.\nGli organizzatori inserirono 18 prove.\nClassifiche.\n\"Risultati finali\"."}
{"id": "5823716", "revid": "1718925", "url": "https://it.wikipedia.org/wiki?curid=5823716", "title": "Nicola De Martino", "text": ""}
{"id": "5823718", "revid": "536103", "url": "https://it.wikipedia.org/wiki?curid=5823718", "title": "Ranginui e Papatuanuku", "text": ""}
{"id": "5823726", "revid": "72396", "url": "https://it.wikipedia.org/wiki?curid=5823726", "title": "Chico Brenes", "text": "Biografia.\nChico \u00e8 nato nel 1976 nello stato del Nicaragua. Nel 1985 si trasfer\u00ec negli Stati Uniti, dove scopr\u00ec la passione per lo skateboard nel 1988 dopo aver osservato degli amici pattinare e fare skateboard.\nChico inizi\u00f2 a farsi notare grazie alla diffusione di una cassetta che lo riprendeva fare skateboard prodotta da lui stesso, riuscendo ad attirare l'attenzione di vari produttori come la 8Ball e la Real Skateboarding.\nLa svolta pi\u00f9 grande che lo fece diventare professionista fu l'ingresso nella World Industries Team insieme a Daewon Song, Daniel Castillo, Shilo Greathouse e Jovontae Turner, divenendo di fatto il suo primo sponsor da professionista apparendo nel video Love Child.\nNel 1997, apparve per la prima volta sulla copertina \"Trasher Magazine\" dove fu fotografato mentre eseguiva un Backside Tailslide.\nNel 2011 Il suo sponsor, DVS Shoes, produsse un modello a suo nome denominato Cinco De Mayo. Sempre nel 2011, tramite un'intervista con un altro skater, nacque il \"ChicoFlip\", in pratica un Nollie Backside Heelflip.\nVideografia.\nFra i pi\u00f9 noti filmati di Skate di Chico Brenes, si contano:"}
{"id": "5823728", "revid": "536103", "url": "https://it.wikipedia.org/wiki?curid=5823728", "title": "Rangi", "text": ""}
{"id": "5823729", "revid": "767487", "url": "https://it.wikipedia.org/wiki?curid=5823729", "title": "La leggenda di Lobo", "text": "La leggenda di Lobo (\"The Legend of Lobo\") \u00e8 un film statunitense del 1962 diretto da James Algar e Jack Couffer, tratto dal racconto di Lobo di Currumpaw di Ernest Thompson Seton.\nNella versione originale il film \u00e8 narrato da Rex Allen."}
{"id": "5823731", "revid": "132266", "url": "https://it.wikipedia.org/wiki?curid=5823731", "title": "Cameriera di cabina", "text": ""}
{"id": "5823732", "revid": "339392", "url": "https://it.wikipedia.org/wiki?curid=5823732", "title": "Roth-\u0160koda", "text": ""}
{"id": "5823733", "revid": "124123", "url": "https://it.wikipedia.org/wiki?curid=5823733", "title": "Enzo Giovanni Caffer", "text": "Medaglia d'oro al valor militare alla memoria.\nBiografia.\nQuando il fratello Dario, pi\u00f9 vecchio di un anno e arruolato nel 1\u00ba Reggimento artiglieria, decise, al momento dell'armistizio, di darsi alla macchia, Enzo lo segu\u00ec. I fratelli Caffer furono tra i primi ad arruolarsi nella Divisione autonoma partigiana \"Val Chisone\" e si distinsero partecipando a numerose battaglie e azioni contro i nazifascisti. Il nome di Enzo divenne leggendario e il ragazzo fu presto nominato commissario di Battaglione. Cadde per proteggere una manovra di ripiegamento dei partigiani, durante un massiccio rastrellamento compiuto da reparti tedeschi e fascisti."}
{"id": "5823735", "revid": "124847211", "url": "https://it.wikipedia.org/wiki?curid=5823735", "title": "Pauline \u00c9tienne", "text": "Biografia.\nCresciuta nella regione di Bruxelles, si interessa alle arti drammatiche a partire da tredici anni.\nDopo aver debuttato nel 2008 nel film \"\u00c9l\u00e8ve Libre - Lezioni private\" di Joachim Lafosse, si rivela l'anno seguente \"Le Bel \u00c2ge\" di Laurent Perreau nel quale \u00e8 protagonista accanto a Michel Piccoli. Con l'interpretazione nel film \"Qu'un seul tienne et les autres suivront\" diretto da L\u00e9a Fehner si aggiudica il Premio Lumi\u00e8re per la migliore promessa femminile e l'\u00c9toiles d'or du cin\u00e9ma fran\u00e7ais come migliore rivelazione femminile. Nel 2011 ottiene il Premio Magritte per la migliore promessa femminile per \"\u00c9l\u00e8ve Libre - Lezioni private\" di Joachim Lafosse, e nel 2014 vince il Premio Magritte per la migliore attrice per l'interpretazione nel film \"La religiosa\" di Guillaume Nicloux. L'anno seguente \u00e8 di nuovo candidata al massimo riconoscimento cinematografico belga per la parte nel film \"Il fascino indiscreto dell'amore\" di Stefan Liberski.\nDoppiatrici italiane.\nNelle versione italiane dei suoi film, Pauline Etienne \u00e8 stata doppiata da:"}
{"id": "5823737", "revid": "767487", "url": "https://it.wikipedia.org/wiki?curid=5823737", "title": "Il piccolo fuorilegge", "text": "Il piccolo fuorilegge (\"The Littlest Outlaw\") \u00e8 un film del 1955 diretto da Roberto Gavald\u00f3n.\nTrama.\nPablito vive con il patrigno che fa l'allenatore di cavalli usando per\u00f2 metodi crudeli. Un generale messicano gli affida il suo campione ma proprio a causa di questi metodi il cavallo non vuole pi\u00f9 saltare tanto che viene deciso il suo abbattimento. \nPablito per salvare la vita dell'animale fugge e attraversa il Messico incrociando altri fuggitivi ed anche un prete che cerca di dargli il suo aiuto."}
{"id": "5823739", "revid": "287204", "url": "https://it.wikipedia.org/wiki?curid=5823739", "title": "Pauline Etienne", "text": ""}
{"id": "5823740", "revid": "120866383", "url": "https://it.wikipedia.org/wiki?curid=5823740", "title": "Smilodon populator", "text": "Smilodon populator \u00e8 una specie estinta di felino dai denti a sciabola, appartenente alla sottofamiglia Machairodontinae, apparve per la prima volta in America del Sud intorno a un milione di anni fa e si estinse anni fa durante il Pleistocene.\nTassonomia.\nCostituisce la specie tipo del genere \"Smilodon\", i suoi primi fossili sono stati scoperti nella regione di Lagoa Santa in Brasile dal naturalista danese Peter Wilhelm Lund nel 1842..\nDescrizione.\nEra di dimensioni maggiori rispetto al suo parente nordamericano \"Smilodon fatalis\" e possedeva la parte anteriore del corpo molto sviluppata. Questo grande felino misurava 1,15\u00a0m di altezza al garrese, e pesava dai 360\u00a0kg ai 400\u00a0kg, facendo di lui uno dei maggiori felini che siano esistiti.\nBiologia e distribuzione.\n\u00c8 probabile che \"Smilodon populator\" cacciasse in gruppi. A causa del grande sviluppo dei muscoli delle zampe e il suo corpo robusto, non poteva correre ad alte velocit\u00e0 per catturare le sue prede, ma avrebbe potuto cacciare con altri suoi simili facendo imboscate ad erbivori di piccole o medie dimensioni. Data la fragilit\u00e0 dei canini superiori che arrivavano a 18\u00a0cm di lunghezza, \u00e8 pi\u00f9 probabile che prima di uccidere la preda con un morso alla gola, questa specie fosse costretta a immobilizzarla con i forti arti anteriori. Sono stati rinvenuti fossili di vari individui molto vicini fra loro in prossimit\u00e0 dei resti di animali pascolatori, questo potrebbe indicare un indizio riguardo alla sua condotta sociale. Oltre al Brasile, sono stati scoperti resti fossili di questi grandi felini anche in paesi come Venezuela, Bolivia, Cile e Argentina."}
{"id": "5823742", "revid": "125657711", "url": "https://it.wikipedia.org/wiki?curid=5823742", "title": "Un tipo lunatico", "text": "Un tipo lunatico (\"Moon Pilot\") \u00e8 un film statunitense del 1962 diretto da James Neilson. \u00c8 una commedia fantascientifica prodotta dalla Walt Disney, con accenti satirici sulla guerra fredda e il programma spaziale.\nTrama.\nA Cape Canaveral si tiene un simposio in onore di Charlie, primo scimpanz\u00e9 protagonista di un volo spaziale. Nel suo discorso, il generale Vannerman annuncia a sorpresa l'intenzione della NASA di realizzare al pi\u00f9 presto il primo lancio dell'uomo sulla Luna e, a tal fine, sollecita i piloti presenti a candidarsi volontari per la storica impresa. Mentre tutti fanno orecchie da mercante, il capitano Talbot, infastidito da Charlie, si alza in piedi e viene subito acclamato volontario. Durante una pausa delle prove di addestramento, il neo-astronauta conosce una strana ragazza, Lyrae, che si prende amorevolmente cura di lui. Talbot, messo in guardia dal paranoico Vannerman che vede spie dappertutto, comincia a pensare che la giovane sia un'agente di qualche potenza straniera. In realt\u00e0 la ragazza \u00e8 una extraterrestre: viene dal pianeta Beta Lyrae e, decisa ad aiutare l'uomo nella difficile missione, vuole proteggerlo da misteriosi raggi che vagano nello spazio. La simpatia si trasforma presto in amore e il razzo partito verso la Luna, con a bordo il pilota e la ragazza, cambier\u00e0 rotta verso Beta Lyrae.\nCritica.\nFantafilm scrive che \"tra le commedie della Disney questa \u00e8 oggi, forse, la meno ricordata e conosciuta. Il film \u00e8 (al solito) divertente e ben confezionato, ha qualche spunto satirico contro la \"guerra fredda\", contro i militari e il programma spaziale (e questo \u00e8 meno solito), e si avvale di un buon numero di ottimi comprimari. Il punto debole \u00e8 il protagonista, il poco commediante Tom Tryon\"."}
{"id": "5823768", "revid": "767487", "url": "https://it.wikipedia.org/wiki?curid=5823768", "title": "Come ho conquistato Marte", "text": "Come ho conquistato Marte (\"Rocketman\") \u00e8 un film statunitense del 1997 diretto da Paul Weiland."}
{"id": "5823771", "revid": "767487", "url": "https://it.wikipedia.org/wiki?curid=5823771", "title": "Gli impetuosi", "text": "Gli impetuosi (\"The Lively Set\") \u00e8 un film statunitense del 1964 diretto da Jack Arnold.\nTrama.\nCasey e Chuck si incontrano per caso in un parcheggio: con Chuck c'\u00e8 anche Eadie, sua sorella. Entrambi appassionati di motori, i due giovani si sfidano in una gara amichevole al volante delle loro vetture sportive elaborate. Alla fine rimediano un motore rotto e due multe, ma \u00e8 l'inizio della loro amicizia. Non solo, Eadie \u00e8 subito molto attratta da Casey, che sta costruendo nella sua officina una innovativa vettura da corsa con motore a turbina. Casey e Chuck cominciano a discutere su pregi e difetti dell'auto. Il progetto \u00e8 molto ardito e un ricco playboy, Stanford, si offre per finanziare l'impresa."}
{"id": "5823772", "revid": "297059", "url": "https://it.wikipedia.org/wiki?curid=5823772", "title": "Vene testicolari", "text": ""}
{"id": "5823773", "revid": "1543377", "url": "https://it.wikipedia.org/wiki?curid=5823773", "title": "Richard Rawlings", "text": "Come star del reality show televisivo \"Fast N' Loud\" su Discovery Channel, Rawlings guadagna per episodio e possiede un patrimonio netto stimato di 20 milioni di dollari. \u00c8 inoltre proprietario del Gas Monkey Garage, come anche del Gas Monkey Bar N'Grill e del Gas Monkey Live Music Venues a Dallas, Texas.. E dal 2016 anche del Richard Rawlings Garage. \u00c8 inoltre il conduttore del noto programma televisivo \"Fast N' Loud\".\nNel 2014 e nel 2015, Rawlings \u00e8 apparso in alcuni spot televisivi per le reti nazionali statunitensi, promuovendo veicoli Dodge e finanziamenti per il loro acquisto.\nBiografia.\nRawlings nasce a Fort Worth, Texas, il 30 marzo del 1969. Sin da bambino, muove i primi passi in vari eventi automobilistici con suo padre e grazie a lui inizia ad appassionarsi nella costruzione di auto, compra infatti la sua prima automobile all'et\u00e0 di 14 anni. Nei successivi anni si diploma alla Eastern Hills High School e lavora nelle forze dell'ordine, come vigile del fuoco e paramedico. Nel 1999, Rawlings apre la Lincoln Press, una societ\u00e0 di stampa.\nGas Monkey Garage.\nNel 2002, Rawlings inaugura il Gas Monkey Garage, vendendo successivamente, nel 2004, la Lincoln Press. Questa officina crea e trasporta automobili personalizzate per i suoi clienti in tutto il mondo. A partire dal 2012, la struttura \u00e8 diventata il focus della serie di Discovery Channel \"Fast N' Loud\".\nNel settembre del 2013, vicino al garage inaugura il Gas Monkey Bar N'Grill, presente inoltre una seconda sede, presso l'Aeroporto Internazionale Fort Worth di Dallas, dal marzo del 2014.. Nel 2016 Rawlings apre il ristorante RichardRawlings Garage a Harker Heights.\nIl 12 maggio 2015, Rawlings pubblica la sua prima autobiografia, intitolata: \"Fast N' Loud: Blood, Sweat and Beers\"."}
{"id": "5823777", "revid": "287204", "url": "https://it.wikipedia.org/wiki?curid=5823777", "title": "Smash Hits of '63", "text": "Smash Hits of '63! \u00e8 un album di Ray Anthony, pubblicato dalla Capitol Records nel giugno del 1963.\nUna rivisitazione in chiave jazz di brani di maggior successo del periodo."}
{"id": "5823794", "revid": "1543377", "url": "https://it.wikipedia.org/wiki?curid=5823794", "title": "Baiyangdian virus", "text": "Il Baiyangdian virus (BYDV) o Duck egg drop syndrome virus (DEDSV) s \u00e8 un arbovirus della famiglia \"Flaviviridae\", genere \"Flavivirus\", appartiene al IV gruppo dei virus a ((+) ssRNA).\nIl virus - appartiene al gruppo dei Ntaya virus costituito da otto specie del genere flavivirus.\nEsso \u00e8 strettamente sierologicamente correlato al Tembusu virus.\nIl visus BYDV ha determinato gravi infezioni epidemiche negli allevamenti di anatre nella Cina sud-orientale, chiamate \"Duck egg-drop syndrome\"."}
{"id": "5823796", "revid": "729019", "url": "https://it.wikipedia.org/wiki?curid=5823796", "title": "Kadovar", "text": "Kadovar \u00e8 un'isola vulcanica di Papua Nuova Guinea.\nGeografia.\nL'isola di Kadovar \u00e8 la sommit\u00e0 emersa di uno stratovulcano risalente all'olocene, con un diametro di circa 2\u00a0km. Appartenente al piccolo gruppo delle Isole Schouten, situato a circa 25\u00a0km a nord della foce del fiume Sepik, nella parte settentrionale di Papua Nuova Guinea. L'unico villaggio presente, Gewai, \u00e8 posizionato sui bordi del cratere. Non sono conosciute attivit\u00e0 eruttive in epoca storica, sebbene siano stati osservati fenomeni geotermici nel 1976.\nIl terreno \u00e8 ricoperto di foresta pluviale, il clima \u00e8 tropicale umido."}
{"id": "5823801", "revid": "92723", "url": "https://it.wikipedia.org/wiki?curid=5823801", "title": "Chiesa della Sacra Famiglia (Alcamo)", "text": "La chiesa della Sacra Famiglia (chiamata anche Chiesa Mezza o Culliggeddu, per via delle sue dimensioni modeste) \u00e8 una chiesa ubicata ad Alcamo (in provincia di Trapani) al piano terra dell'ex collegio dei Gesuiti, in particolare sotto l'ala del collegio che domina piazza Ciullo.\nStoria.\nLa costruzione della chiesa si deve a padre Vincenzo Abbati, scomparso nel 1654. Dopo la sua morte, il suo corpo venne seppellito prima nella chiesa dello Stellario e poi traslato all'interno della chiesa del Ges\u00f9 dopo che fu ultimata.\nIl 25 aprile 1745 fu costituita all'interno della chiesa la congregazione della Madonna del Lume (detta anche dei borghesi, cio\u00e8 piccoli possidenti terrieri), rivolta solo agli uomini. Secondo le cronache del tempo, i congregati si riunivano ogni domenica al vespro. La congregazione fu abolita con decreto reale il 28 luglio 1770.\nLa chiesa venne gestita dall'Ordine dei Gesuiti fino alla loro espulsione, avvenuta nel 1860. Successivamente (pi\u00f9 precisamente a partire dal 1866, in concomitanza con l'eversione dell'asse ecclesiastico) la gestione della chiesa pass\u00f2 alla congregazione della Sacra Famiglia, che era stata fondata all'interno del collegio dei Gesuiti il 15 novembre 1824 da padre Domenico Maria Lo Jacono, che ne fu direttore e catechista. Dopo l'espulsione dei gesuiti, sembra inoltre che la congregazione della Madonna del Lume si fosse trasferita nella chiesa di Santa Maria del Soccorso.\nNel 1901 venne fondata nella chiesa la congregazione femminile della Madonna del Lume, che si trasfer\u00ec nel 1942 in una cappella della chiesa madre, dove sull'altare \u00e8 collocata una tela dedicata alla Madonna del Lume di Giuseppe Renda. La festa della Madonna del Lume ad Alcamo veniva celebrata la quinta domenica dopo Pasqua, cio\u00e8 due settimane dopo quella del Patrocinio.\nNel 1947 monsignore Giuseppe Barone fu nominato rettore. Sotto il suo operato furono apportati molti lavori di ammodernamento.\nLa chiesa fu chiusa nel 1968, a causa dei danni subiti durante il terremoto del Belice. Successivamente venne svolto il restauro e la pulizia della chiesa grazie al finanziamento di Nicol\u00f2 Cassar\u00e0, a cui segu\u00ec la riapertura della chiesa.\nDescrizione e opere.\nLa chiesa si presenta a navata unica con tre altari: un altare maggiore (in marmo bianco adornato da colonne di stucco rosso, del 1860 circa) e due altari laterali (in marmo policromo, realizzati ed inaugurati nel 1937):\nA destra dell'altare maggiore si trova la \"cappella della Passione\" (costruita per volere della congregazione del Santissimo Crocifisso), dove sono collocate le statue di Ges\u00f9 che prega nell'Orto degli Ulivi, l'Addolorata, Ges\u00f9 Flagellato legato alla colonna e nel piano inferiore Ges\u00f9 morto, provenienti da un gruppo di statue che prima erano custodite nella ex chiesa di Santa Maria dello Stellario.\nAccanto si trova un quadro rappresentante San Michele arcangelo, al quale padre Pugliese accendeva le candele affinch\u00e9 allontanasse la pioggia durante la festa del Patrocinio, che si svolgeva la terza domenica dopo Pasqua, in occasione della quale si offriva un pranzo alle famiglie povere in piazza Ciullo.\nSulle pareti laterali si trovano quattro tele ovali del partinicese Gioacchino Speciale (1923-2004), realizzate nel 1955 in sostituzione di altre malridotte:\nSulla volta \u00e8 raffigurata l'Ascensione al cielo di Maria e suo figlio Ges\u00f9 (di autore ignoto).\nAl 1926 risale il pulpito in legno decorato a intaglio, dove sono scolpiti gli attrezzi del falegname (tenaglia, martello, e sega) su ambedue i lati e sul frontone lo stemma di San Giuseppe, cio\u00e8 sole, stelle e spighe visti nel sogno di Giuseppe il Giusto, il tutto sormontato da un padiglione in legno intonato allo stile. Lo stesso anno tale pulpito ha vinto il primo premio in un'esposizione a Montecatini. Ad esso si accedeva tramite una scaletta in legno esterna, che \u00e8 stata sostituita da una pi\u00f9 comoda in muratura scavata nel muro e nascosta da una porticina. Agli angoli del pulpito vi sono due colonnine ornate da capitelli corinzi che sormontano due teste d'angelo; alle spalle nel muro si trova come motivo ornamentale un grande stucco a forma di chiocciola.\nLa cantoria, alla quale si accede tramite una scaletta scavata nel muro, \u00e8 dotata di un harmonium ed \u00e8 ornata da una balaustra lignea.\nPer accrescere la luminosit\u00e0 della chiesa, nel 1954 \u00e8 stata posta sotto la cantoria una nuova antiporta in legno con ampi vetri in quattro parti, cio\u00e8 due porticine laterali e due centrali con il segno della croce inscritta in una circonferenza al centro, opera di Vito Fulco. Per l'occasione \u00e8 stata rifatta anche la cantoria, facendola poggiare su colonne di cemento con base in marmo. Durante questi lavori inoltre \u00e8 stato sostituito il primo impianto elettrico (risalente al 1912) e sono stati collocati due fontini di marmo rosso per l'acqua benedetta.\nAll'esterno di una delle due finestre della cantoria sono collocate due campane.\nIl confessionale della chiesa \u00e8 fornito di due inginocchiatoi ed \u00e8 collocato in una nicchia scavata nella parete destra della chiesa.\nGli arredi sacri della chiesa, che sono stati realizzati grazie all'opera di beneficenza di Francesco Guarrasi Anna (nato nel 1825 e nominato \"Fratello benefattore specialissimo\"), sono:\nA questi si aggiunge la porta esterna in stile gotico con la gradinata, opera del capomastro Geraci, anch'essa realizzata grazie al benefattore Guarrasi Anna.\nFesta del Patrocinio.\nLa congregazione della Sacra Famiglia, che opera all'interno di tale chiesa, organizza ogni anno la festa del Patrocinio, che si svolge in piazza Ciullo. Durante la festa viene allestito un palco antistante la chiesa del Ges\u00f9 dove vengono fatte accomodare alcune persone indigenti che rappresentano la Sacra Famiglia, alle quali viene offerto il pranzo, servito dagli stessi membri della congregazione."}
{"id": "5823802", "revid": "767487", "url": "https://it.wikipedia.org/wiki?curid=5823802", "title": "Horace and Pete", "text": "Horace and Pete \u00e8 una webserie statunitense ideata, sceneggiata, diretta e prodotta da Louis C.K. e interpretata dallo stesso C.K. insieme a Steve Buscemi, rispettivamente nel ruolo dei protagonisti Horace e Pete, co-proprietari del bar \"Horace and Pete's\". La pubblicazione del primo episodio della serie \u00e8 avvenuta il 30 gennaio 2016 sul sito web di C.K. e non \u00e8 stata preceduta da alcun annuncio pubblico. I dieci episodi che compongono la serie sono stati prodotti e pubblicati settimanalmente. L'ultimo episodio \u00e8 stato pubblicato il 2 aprile 2016.\nProduzione e distribuzione.\nIl primo episodio di \"Horace and Pete\" \u00e8 stato pubblicato il 30 gennaio 2016, senza essere preceduto da alcun annuncio: in tal data gli iscritti alla \"mailing list\" del sito ufficiale di Louis C.K. hanno ricevuto un'email di notifica della sua disponibilit\u00e0. La scelta di vendere direttamente al consumatore senza intermediari era gi\u00e0 stata usata in precedenza e con successo da C.K., a partire dal 2011, per i suoi spettacoli comici e il suo film \"Tomorrow Night\".\nLa scelta di non promuovere la serie in alcun modo \u00e8 stata cos\u00ec commentata da C.K.:\nC.K. ha spiegato che la scelta di vendere l'episodio pilota a 5 dollari gli permetter\u00e0 di produrre gli episodi successivi. Dopo la pubblicazione del pilota, C.K. ha spiegato sul suo sito web la sfida nel creare, girare e realizzare uno spettacolo multicamera e ha rivelato che i successivi episodi sarebbero stati venduti a un prezzo inferiore (2$ per il secondo e 3$ per i successivi).\nLa serie \u00e8 girata come se fosse una rappresentazione teatrale e l'intervallo di tempo tra la produzione e la pubblicazione degli episodi \u00e8 molto breve, come dimostrano i vari riferimenti a eventi di attualit\u00e0.\nIl secondo episodio \u00e8 stato girato la settimana seguente la pubblicazione del primo ed \u00e8 stato reso disponibile a una settimana esatta dal primo episodio.\nIn merito a questo aspetto C.K. ha affermato: \nGenere.\nRiguardo al genere della serie, C.K. ha affermato:\nMusica.\nIl brano musicale utilizzato per la sigla della serie \u00e8 stato composto dal cantautore Paul Simon.\nAccoglienza.\nLa serie \u00e8 stata generalmente ben accolta dalla critica, che \u00e8 stata concorde nel lodare la sensazione di spettacolo dal vivo che la serie riesce a trasmettere e i momenti sottili messi in scena da un cast di attori navigati.\nLa serie \u00e8 stata inoltre favorevolmente paragonata alla serie degli anni cinquanta \"Playhouse 90.\""}
{"id": "5823822", "revid": "76963", "url": "https://it.wikipedia.org/wiki?curid=5823822", "title": "Jack Colvin", "text": "\u00c8 diventato famoso per il ruolo del giornalista Jack McGee nella serie televisiva \"L'incredibile Hulk\", e come il Dottor Ardmore nel film \"La bambola assassina\".\nBiografia.\nJack Colvin \u00e8 nato a Lyndon, Kansas, Stati Uniti, 27 miglia a sud di Topeka. Ha iniziato la sua carriera teatrale come interprete bambino. All'et\u00e0 di diciassette anni Colvin divenne allievo privato di Michail Aleksandrovi\u010d \u010cechov. Anche se \u00e8 apparso in centinaia di film e show televisivi, tornava sempre al teatro. I suoi ruoli teatrali comprendono il personaggio di Eugene Marchbanks nella commedia in tre atti di George Bernard Shaw, \"Candida\", Mercuzio, Romeo e Giulietta, Morgan Evans in \"Il grano \u00e8 verde\" di Emlyn Williams, Algernon Moncrieff in \"L'importanza di chiamarsi Ernesto\", Konstantin Gavrilovi\u010d Treplev ne \"Il gabbiano\", ed Edmund Tyrone in \"Lungo viaggio verso la notte\". \nLe pellicole cinematografiche che ha interpretato sono \"Riprendiamoci Forte Alamo!\" (1969), \"Corvo rosso non avrai il mio scalpo\" (1972), \"La morte arriva con la valigia bianca\" (1972), \"L'uomo dai 7 capestri\" (1972), \"Scorpio\" (1973), \"L'assassino di pietra\" (1973), \"L'uomo terminale\" (1974), \"Torna \"El Grinta\"\" (1975), \"Embryo\" (1976) e \"La bambola assassina\" (1988). \nLa sua collaborazione con Yvonne Wilder in una delle commedie di maggior successo degli anni 1960, \"Colvin e Wilder\", lo ha portato a comparire tutti gli Stati Uniti sul palco e in televisione, tra cui il \"The Dean Martin Show\", \"The Ed Sullivan Show\" e \"The Tonight Show starring Johnny Carson\", che si conclude con la loro esibizione d'addio al Carnegie Hall di New York. Altri ruoli televisivi l\u00ec ha avuti in programmi come \"Switch\", \"Agenzia Rockford\", \"L'uomo da sei milioni di dollari\", \"Kojak\", e \"La donna bionica\". Mentre sotto contratto con la Universal Pictures per sette anni, \u00e8 apparso in oltre un centinaio di ore di programmazione televisiva.\nColvin ha vinto a Los Angeles il Drama-Logue Awards, in cinque categorie separate, come attore, regista teatrale, drammaturgo, produttore teatrale e scenografo.\nHa insegnato presso il Centro sperimentale di cinematografia di Roma, la University of Southern California, l'Universit\u00e0 statale della California, l'Accademia americana di arti drammatiche, nel 1994 nel \"Michael Chekhov International Workshop\" situato nel Sussex, il \"Centre for Performance Research\" presso l'Universit\u00e0 di Birmingham nel 1999, e la \"The Michael Chekhov Association's\" presso l'Universit\u00e0 di New York nel giugno 2004. Tra le sue pupille erano comprese diverse stelle dello spettacolo, le cui interpretazioni hanno permesso di vincere successivamente gli Oscar, gli Emmy ed i Tony Awards. Colvin \u00e8 stato direttore artistico del \"Michael Chekhov Studio USA West\", una posizione che ha fondato, fino alla sua morte per complicazioni dovuta ad un ictus."}
{"id": "5823823", "revid": "1543377", "url": "https://it.wikipedia.org/wiki?curid=5823823", "title": "Harmonia (gruppo musicale)", "text": "Gli Harmonia sono stati un supergruppo tedesco composto dai due membri dei Cluster Dieter Moebius e Hans-Joachim Roedelius e Michael Rother dei Neu!.\nPropongono una variante pi\u00f9 accessibile della musica dei Cluster, adattando le loro sonorit\u00e0 \"space\" alla vena pi\u00f9 ritmica di Michael Rother. Le influenze spaziano dal rock, al minimalismo e ai paesaggi sonori di Brian Eno.\nStoria.\nVengono fondati nel 1973 e pubblicano nel 1974 il primo album \"Music von Harmonia\", destinato a ricevere ottimi consensi da parte della critica specializzata. In seguito all'uscita di \"Zuckerzeit\" (1975) dei Cluster, anch'esso una collaborazione con Rother, il gruppo incide \"Deluxe\", co-prodotto con Conny Plank e realizzato con Mani Neumaier dei Guru Guru. Nel 1976 incidono diversi brani inediti al fianco di Brian Eno che verranno pubblicati nel 1997 nell'album \"Tracks and Traces\" attribuito a Harmonia 76, mentre la rimasterizzazione del 2009 sar\u00e0 attribuita a Harmonia &amp; Eno '76. Lo stesso Eno definir\u00e0 gli Harmonia il \"gruppo rock pi\u00f9 importante del mondo\". La formazione si scioglie nel 1976, ma riprender\u00e0 sporadicamente la sua attivit\u00e0 agli inizi del nuovo millennio."}
{"id": "5823824", "revid": "1573940", "url": "https://it.wikipedia.org/wiki?curid=5823824", "title": "Zelotes angolensis", "text": "Zelotes angolensis \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dall'Angola, sul cui territorio sono stati rinvenuti gli esemplari, e dal suffisso latino \"-ensis\" che ne indica l'appartenenza.\nCaratteristiche.\nQuesta specie appartiene al \"laetus group\", la cui peculiarit\u00e0 \u00e8 che i maschi hanno il bulbo del pedipalpo di forma allungata e l'apofisi mediana retrolaterale genera un \"embolus\" che \u00e8 ricurvo frontalmente.\nL'olotipo femminile rinvenuto ha lunghezza totale \u00e8 di 5,08mm; la lunghezza del cefalotorace \u00e8 di 2,33mm; e la larghezza \u00e8 di 1,67mm.\nDistribuzione.\nLa specie \u00e8 stata reperita nell'Angola centroccidentale: l'olotipo femminile \u00e8 stato rinvenuto nei pressi di Kapolo, localit\u00e0 della provincia di Cuanza Sud.\nTassonomia.\nAl 2016 non sono note sottospecie e dal 2007 non sono stati esaminati nuovi esemplari."}
{"id": "5823828", "revid": "657000", "url": "https://it.wikipedia.org/wiki?curid=5823828", "title": "Anne-Happy", "text": ", anche noto come \"Unhappy\" (lett. \"Infelice\"), \u00e8 un manga scritto e disegnato da Cotoji, serializzato sulla rivista \"Manga Time Kirara Forward\" di H\u014dbunsha dal 24 dicembre 2012 al 24 novembre 2018. Un adattamento anime, prodotto da Silver Link, \u00e8 stato trasmesso in Giappone tra il 7 aprile e il 23 giugno 2016.\nTrama.\nAnne Hanakoizumi \u00e8 una giovane ragazza allegra e ingenua tanto quanto sfortunata. Durante il suo primo giorno di liceo, fa la conoscenza della timida e introversa Ruri Hibarigaoka, sua salvatrice da un ennesimo sfortunato evento. Per entrambe inizia la loro vita scolastica al prestigioso liceo Tennomifune, dove coincidenza vuole che capitino nella stessa classe 7 insieme alla timida e dolce Botan Kumegawa che diverr\u00e0 loro amica. Ben presto per\u00f2 le studentesse saranno messe davanti a una grande sorpresa: la classe 7 \u00e8 un'aula in cui vengono portati gli alunni pi\u00f9 sfortunati, che oltre alle normali discipline dovranno impegnarsi per arrivare alla felicit\u00e0 e quindi essere pi\u00f9 fortunati. Le avventure seguono la vita allegra e intrepida delle tre ragazze che presto saranno cinque: infatti al gruppo si uniranno anche l'altezzosa e intraprendente Hibiki Hagy\u016b e la fredda Ren Ekoda.\nMedia.\nManga.\nIl manga, scritto e disegnato da Cotoji, \u00e8 stato serializzato sulla rivista \"Manga Time Kirara Forward\" di H\u014dbunsha tra il 24 dicembre 2012 e il 24 novembre 2018. Il primo volume \"tank\u014dbon\" \u00e8 stato pubblicato il 12 luglio 2013 e al 9 agosto 2018 ne sono stati messi in vendita in tutto nove. In America del Nord i diritti sono stati acquistati da Yen Press.\nAnime.\nAnnunciato il 24 giugno 2015 sul \"Manga Time Kirara Forward\" di H\u014dbunsha, un adattamento anime, prodotto da Silver Link e diretto da Shin \u014cnuma, \u00e8 andato in onda dal 7 aprile al 23 giugno 2016. Le sigle di apertura e chiusura sono rispettivamente \"Punch Mind Happiness\" e delle Happy Clover, un gruppo costituito dalle doppiatrici Yumiri Hanamori, Haruka Shiraishi, Kiyono Yasuno, Hibiku Yamamura e Mayu Yoshioka. In tutto il mondo, ad eccezione dell'Asia, gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll."}
{"id": "5823840", "revid": "2151778", "url": "https://it.wikipedia.org/wiki?curid=5823840", "title": "Sitrick and Company", "text": "La Sitrick and Company \u00e8 una societ\u00e0 di pubbliche relazioni con sede a Los Angeles fondata da Mike Sitrick nel 1989. Ha successivamente aperto uffici a New York, Miami, San Francisco e nella Silicon Valley. La Sitrick and Company lavora con la Brinko Associates con il nome di Sitrick Brincko Group per offrire servizi di consulenza manageriale. Il gruppo annovera tra i suoi soci l'ex tenente generale dell'esercito degli Stati Uniti H. Steven Blum.\nAcquisto da parte di Resources Connection.\nNell'ottobre 2009, la Sitrick and Company e la societ\u00e0 in ristrutturazione Brincko Associates furono acquistate dall'impresa spin-off di Deloitte Resources Connection Inc. in una compravendita dal valore di quasi 43 milioni e mezzo di dollari. In quel periodo, la Sitrick and Company aveva 45 componenti (per la maggior parte ex giornalisti del \"Los Angeles Times\", del \"The Wall Street Journal\" e di altri media), contro i 2700 della Resources. Le due societ\u00e0 avevano un fatturato totale di 24 milioni di dollari nel 2008, secondo la Resources Connection. L'acquisto concentr\u00f2 le due societ\u00e0 in una nuova sussidiaria, la Sitrick Brincko Group. Mike Sitrick rimase alla direzione della sussidiaria dopo che l'acquisto fu completato.\nNel 2010, due ex impiegati fecero causa in una corte federale riguardo all'acquisizione da parte di Sitrick delle azioni dell'Employee Share Ownership Plan nel 2008, poco prima dell'accordo con la Resources Connection; secondo la causa Sitrick pag\u00f2 un prezzo irragionevolmente basso per il pacchetto azinario dell'ESOP, causando tagli del personale. Sitrick rispose con dei documenti che un amministratore fiduciario indipendente, con i propri financial advisor e avvocati, aveva negoziato il prezzo, non lui. Il caso termin\u00f2 poco dopo con un accordo fornito dalle agenzie assicurative.\nClientela.\nLa Sitrick and Company \u00e8 conosciuta per aver gestito casi e persone famose, e si stima abbia avuto circa 1000 clienti. Il suo lavoro ha fatto ottenere a Sitrick il titolo di \"re delle pubbliche relazioni durante una crisi\".\nDavid Duchovny assunse la societ\u00e0 per rappresentarlo di fronte ai media durante la sua battaglia legale contro la 20th Century Fox riguardo alla rottura del contratto del suo lavoro su uno show televisivo di \"The X-Files\"; la Sitrick and Company ottenne un servizio speciale su \"Forbes\" sul monopolio verticale della Fox, che mise pressione sulla Fox per ottenere un accordo con Duchovny.\nL'Arcidiocesi di Los Angeles assunse la \"firm\" nel 2002 durante lo scandalo di abusi sessuali che l'aveva coinvolta.\nLa Hewlett-Packard e la sua presidentessa uscente Patricia C. Dunn assunsero la societ\u00e0 per gestire i rapporti con la stampa riguardanti una crisi interna alla societ\u00e0 del 2006. Paris Hilton utilizz\u00f2 i loro servizi dopo un breve periodo trascorso in prigione. Steven Page del gruppo musicale Barenaked Ladies assunse la Sitrick and Company nel 2008 dopo il suo arresto per possesso di droga.\nIl CEO di Medicis Pharmaceutical Jonah Shacknai assunse la societ\u00e0 nel 2011 dopo la morte di Rebecca Zahau.\nIl condannato per aggressioni sessuali Jeffrey Epstein assunse la societ\u00e0 nel 2011 dopo la cattiva pubblicit\u00e0 che ricevette dalla stampa per aver riallacciato i rapporti con Prince Andrew. Al dicembre 2014, la Sitrick and Company dichiara che Epstein non ha ancora pagato la parcella di 103,500 dollari.\nSitrick ha consigliato \"Roy Disney e Stanley Gold quando programmarono la campagna di rimozione di Michael Eisner come presidente della Walt Disney nel 2003. La campagna port\u00f2 il 43% degli azionisti della Walt Disney a togliergli il supporto. Eisner successivamente si fece da parte di sua spontanea volont\u00e0.\"\nNel gennaio 2013 il CEO di Papa John, John Schnatter, si rivolse alla Sitrick perch\u00e9 chiedesse ai giornalisti di cancellare i commenti che aveva fatto sull'Obamacare affermando che avrebbe aumentato il costo della pizza dell'11%.\"\nNel giugno 2014, la Sitrick and Company inizi\u00f2 a rappresentare il fuggitivo sudcoreano Yoo Byung-eun. Dopo un fallito tentativo da parte della societ\u00e0 di pubbliche relazioni di Yoo, l'Ahae Press, di far smentire una serie di affermazioni a proposito di Yoo nell'articolo di John Powe \"The Cults of South Korea\", del 17 giugno 2014 nel \"The Diplomat\", la Sitrick and Company portavoce di Yoo il 19 giugno chiese che delle parti dell'articolo fossero rimosse."}
{"id": "5823855", "revid": "15756", "url": "https://it.wikipedia.org/wiki?curid=5823855", "title": "Seattle Seahawks 2016", "text": "La stagione dei Seattle Seahawks \u00e8 stata la 41\u00aa della franchigia nella National Football League, la 15\u00aa giocata nel CenturyLink Field (precedentemente conosciuto come Qwest Field) e la settima con Pete Carroll come capo-allenatore. Il 23 ottobre, la squadra termin\u00f2 con un risultato di 6-6 la gara contro gli Arizona Cardinals, il primo pareggio della storia della franchigia. In precedenza, i Seahawks erano la squadra pi\u00f9 antica a non avere mai pareggiato una sola partita, incluse le gare di pre-stagione.\nCon la vittoria nella settimana 15 contro i Los Angeles Rams, la squadra si aggiudic\u00f2 il decimo titolo di division della sua storia, il terzo nelle ultime quattro stagioni. Nel primo turno di playoff, il 7 gennaio al CenturyLink Field, Seattle batt\u00e9 i Detroit Lions per 26-6 ma venne eliminata la settimana successiva nel divisional round in casa degli Atlanta Falcons.\nPremi individuali.\nPro Bowler.\nInizialmente, i Seahawks ebbero quattro giocatori selezionati per il Pro Bowl 2017:\nIn seguito, per sostituire dei giocatori infortunati, ottennero altre tre convocazioni, terminando cos\u00ec la sesta stagione consecutiva con almeno cinque selezioni e la terza consecutiva con almeno sette:\nAll-Pro.\nDue giocatori vennero inseriti nella formazione ideale della stagione All-Pro:"}
{"id": "5823863", "revid": "481666", "url": "https://it.wikipedia.org/wiki?curid=5823863", "title": "Walter Legge", "text": "Molto importante la sua influenza sulla produzione dell'etichetta EMI. Molte delle sue registrazioni sono state successivamente inserite nella collana \"Great Recordings of the Century\". Ha lavorato nell'industria discografica dal 1927, scrivendo anche come critico per il \"The Manchester Guardian\". Fu assistente di Sir Thomas Beecham alla Royal Opera House, Covent Garden e nella seconda guerra mondiale ebbe un ruolo fondamentale nel portare la musica alla forze armate e ai civili.\nDopo la guerra, Legge fond\u00f2 la Philharmonia Orchestra e lavor\u00f2 per la EMI come produttore fino agli anni sessanta, quando lasci\u00f2 la compagnia per delle divergenze. Tent\u00f2 di sciogliere la Philharmonia Orchestra nel 1964, ma l'orchestra si organizz\u00f2 in cooperativa e continu\u00f2 l'attivit\u00e0 senza di lui. Da quel momento lavor\u00f2 affiancando la seconda moglie, Elisabeth Schwarzkopf, nelle registrazioni e nell'organizzazione di Masterclass."}
{"id": "5823864", "revid": "486946", "url": "https://it.wikipedia.org/wiki?curid=5823864", "title": "TGcom 24 Meteo", "text": ""}
{"id": "5823866", "revid": "729019", "url": "https://it.wikipedia.org/wiki?curid=5823866", "title": "Tagula", "text": "Tagula (nota anche come Vanatinai o Sudest) \u00e8 un'isola d'origine vulcanica di Papua Nuova Guinea.\nGeografia.\nL'isola di Tagula \u00e8 la pi\u00f9 grande delle Isole Louisiade ed \u00e8 situata a circa 280\u00a0km a sud-est dell'estrema punta sud-orientale di Papua Nuova Guinea. Lunga 80\u00a0km e larga circa 24\u00a0km raggiunge l'elevazione di 806\u00a0m nel Monte Rui, appartenente ad una piccola catena montuosa che attraversa l'isola. Circondata da barriere coralline, l'isola originariamente completamente ricoperta da foresta pluviale e da mangrovie lungo le coste, \u00e8 stata inizialmente sfruttata per giacimenti d'oro e successivamente per la coltivazione di palma da cocco per la produzione di copra, principale voce d'esportazione dei locali. Il clima \u00e8 tropicale monsonico.\nIl centro principale \u00e8 Vanatinai Town situata nella parte nord-occidentale dell'isola."}
{"id": "5823868", "revid": "125477714", "url": "https://it.wikipedia.org/wiki?curid=5823868", "title": "Ranieri Cupini", "text": "Biografia.\nNacque a Lucca il 3 marzo 1904, e nel corso del 1923 entr\u00f2 come Allievo Ufficiale nella Regia Accademia Aeronautica di Livorno, Corso Aquila. Tra il 1 luglio e il 12 agosto 1933 prese parte alla Crociera aerea del Decennale, come secondo pilota dell'idrovolante S.55X I-BISE, ai comandi del capitano pilota Attilio Biseo. Tra il 20 ed il 21 agosto 1937 prese parte alla corsa Istres-Damasco-Parigi a bordo dell'S.79CS Sparviero (I-CUPI) appartenente alla 205\u00aa Squadriglia da Bombardamento, vincendola insieme ad Amedeo Paradisi.\nIl 9 aprile 1938, in piena guerra civile spagnola, assunse il comando del 111\u00ba Stormo Bombardamento Veloce \"Sparvieri\", equipaggiato con i bombardieri S.79 Sparviero, ma il 14 maggio successivo lasci\u00f2 il comando al colonnello Aleandro Martire. Promosso colonnello per meriti di guerra a soli trentaquattro anni, partecip\u00f2 poi alla seconda guerra mondiale, nel corso della quale fu comandante del 10\u00ba Stormo Bombardamento Terrestre. Il 18 ottobre 1942 fu insignito dell'onorificenza di Cavaliere dell'Ordine militare di Savoia.\nPromosso generale di brigata aerea, sostitu\u00ec il generale Attilio Biseo al comando dei reparti da caccia della 1\u00aa Squadra aerea, il cui Quartier generale aveva sede presso la Caserma \"Passalacqua\" di Tortona. \nDopo la firma dell'armistizio dell'8 settembre 1943, l'indomani fu catturato dai tedeschi a Tortona e deportato in Germania, rientrando in Patria nel corso del 1945. Transitato in forza alla neocostituita Aeronautica Militare Italiana, il 1 aprile 1946 assunse il comando dell'Accademia Aeronautica di Nisida, mantenendolo fino al 10 luglio 1949. Gi\u00e0 il 24 giugno di quell'anno, con il grado di generale di divisione aerea, era stato nominato comandante della IV Zona Aerea Territoriale (Z.A.T.) di Bari, e nel 1951 fu promosso al rango di generale di squadra aerea. Mantenne tale incarico fino al 15 gennaio 1952, quando fu sostituito dal generale Mario Porru Locci.\nDal 10 settembre 1958 al 10 settembre 1960, data in cui lasci\u00f2 il servizio attivo, fu Presidente del Centro alti studi per la difesa (CASD). A partire dal 19 novembre 1963 fu tra i membri del Gruppo di Lavoro per il progetto San Marco (GLSM). \nIl 31 agosto 1968 fu tra i soci fondatori dell'Associazione Trasvolatori Atlantici (A.T.A.). Si spense a Roma l'11 maggio 1983."}
{"id": "5823870", "revid": "633073", "url": "https://it.wikipedia.org/wiki?curid=5823870", "title": "Vanatinai", "text": ""}
{"id": "5823871", "revid": "1240341", "url": "https://it.wikipedia.org/wiki?curid=5823871", "title": "TGcom Meteo", "text": ""}
{"id": "5823878", "revid": "686936", "url": "https://it.wikipedia.org/wiki?curid=5823878", "title": "Buffalo Bills 2016", "text": "La stagione dei Buffalo Bills \u00e8 stata la 57\u00aa della franchigia, la 47\u00aa nella National Football League e la seconda con Rex Ryan come capo-allenatore. Questi fu licenziato dopo la sconfitta ai tempi supplementari del penultimo turno che escluse i Bills dai playoff per la 17\u00aa stagione consecutiva, la pi\u00f9 lunga striscia attiva negli sport professionistici nordamericani. \nCalendario.\nNota: Gli avversari della propria division sono in grassetto."}
{"id": "5823880", "revid": "305330", "url": "https://it.wikipedia.org/wiki?curid=5823880", "title": "Vero (gladiatore)", "text": ""}
{"id": "5823893", "revid": "287204", "url": "https://it.wikipedia.org/wiki?curid=5823893", "title": "Giuseppe Renda", "text": ""}
{"id": "5823897", "revid": "729019", "url": "https://it.wikipedia.org/wiki?curid=5823897", "title": "Misima", "text": "Misima (nota in passato come St. Aignan) \u00e8 un'isola d'origine vulcanica di Papua Nuova Guinea.\nGeografia.\nL'isola di Misima appartiene alle Isole Louisiade ed \u00e8 situata a circa 200\u00a0km a sud-est dell'estrema punta sud-orientale di Papua Nuova Guinea. Lunga 40\u00a0km e larga circa 10\u00a0km, \u00e8 principalmente montagnosa con la cima pi\u00f9 elevata a 1.036\u00a0m del Monte Koia Tau. L'isola originariamente completamente ricoperta da foresta pluviale e da mangrovie lungo le coste, \u00e8 stata inizialmente sfruttata per giacimenti d'oro scoperti nel 1890 e sfruttati fino al 2001 e successivamente per la coltivazione di palma da cocco per la produzione di copra, principale voce d'esportazione dei locali. Il clima \u00e8 tropicale monsonico.\nIl centro principale \u00e8 Bwagaoia situata nella parte sud-orientale dell'isola. \u00c8 presente una pista d'atterraggio."}
{"id": "5823898", "revid": "228587", "url": "https://it.wikipedia.org/wiki?curid=5823898", "title": "New England Patriots 2016", "text": "La stagione dei New England Patriots \u00e8 stata la 47\u00aa della franchigia nella National Football League, la 57\u00aa complessiva e la 17\u00aa con Bill Belichick come capo-allenatore. Con la vittoria per 16\u20133 sui Denver Broncos nella settimana 15 i Patriots hanno conquistato per l'ottavo anno consecutivo il titolo della AFC East division, superando cos\u00ec il record NFL stabilito dai Los Angeles Rams, che avevano vinto la NFC West division per sette stagioni di seguito dal al . Grazie alla vittoria per 35-14 nell'ultima gara della stagione regolare in casa dei Miami Dolphins, New England ha concluso per la seconda volta nella propria storia la stagione con un record di 8-0 nelle partite in trasferta, qualificandosi inoltre ai playoff con il seed numero 1 della AFC per la sesta volta dalla fondazione della squadra.\nNei playoff i Patriots eliminarono i Texans nel divisional round e gli Steelers nella finale della AFC. Il 5 febbraio 2017 sconfissero per 34-28 gli Atlanta Falcons nel Super Bowl LI vincendo il loro quinto titolo. Fu il primo Super Bowl della storia terminato ai tempi supplementari, dove la squadra rimont\u00f2 uno svantaggio di 28-3 a tre minuti dal termine del terzo periodo. Per la quarta volta Tom Brady fu nominato MVP dell'evento, un nuovo record.\nCalendario.\nStagione regolare.\nIl calendario della stagione \u00e8 stato annunciato ad aprile 2016.\nLeader della squadra.\nFonte:"}
{"id": "5823902", "revid": "78797710", "url": "https://it.wikipedia.org/wiki?curid=5823902", "title": "Grattacielo ISP", "text": ""}
{"id": "5823904", "revid": "36426", "url": "https://it.wikipedia.org/wiki?curid=5823904", "title": "Le Macinelle", "text": "Le Macinelle \u00e8 il nome di una dorsale dell'isola d'Elba situata alle pendici meridionali del Monte Capanne, a maggior quota del Col di Paolo e non distante dalle formazioni rocciose di Pietra Murata e di Masso alla Guata. Il toponimo, attestato dal XVIII secolo, deriva da \"macignella\", diminutivo di \"macigna\", arcaico termine che significa \u00abpiccolo masso\u00bb. Il sito \u00e8 noto soprattutto per la presenza di un vasto caprile documentato dal XVIII secolo, con due ricoveri (\"grottini\") per la produzione di formaggi, edificati dal pastore Mamiliano Martorella intorno al 1930.\nAmbiente.\nLa vegetazione \u00e8 composta da macchia mediterranea caratterizzata da \"Erica arborea\" e \"Cistus monspeliensis\"."}
{"id": "5823927", "revid": "104458", "url": "https://it.wikipedia.org/wiki?curid=5823927", "title": "Kloech", "text": ""}
{"id": "5823929", "revid": "767487", "url": "https://it.wikipedia.org/wiki?curid=5823929", "title": "Il mondo \u00e8 meraviglioso (film 1956)", "text": "Il mondo \u00e8 meraviglioso (\"The Animal World\") \u00e8 un film-documentario del 1956 scritto e diretto da Irwin Allen."}
{"id": "5823933", "revid": "1442080", "url": "https://it.wikipedia.org/wiki?curid=5823933", "title": "Primo Cai", "text": "Medaglia d'oro al valor militare alla memoria.\nBiografia.\nSi trovava a Cefalonia al momento dell'armistizio e fu tra i militari che pi\u00f9 decisamente rifiutarono di arrendersi ai tedeschi. La motivazione della ricompensa al valore che, nel 1975, gli \u00e8 stata attribuita, con la qualifica di partigiano combattente, dal Presidente della Repubblica Giovanni Leone. Nel Ferrarese, a Campotto d'Argenta, a Primo Cai hanno intitolato una strada."}
{"id": "5823935", "revid": "729019", "url": "https://it.wikipedia.org/wiki?curid=5823935", "title": "Eli Marom", "text": "Biografia.\nI genitori di Marom si conobbero in Cina. Il padre era un ebreo tedesco, rifugiatosi in Cina durante la Seconda guerra mondiale; la madre era nata li, figlia di un cinese e di un'ebrea russa. In seguito emigrarono in Israele, e Marom nacque nel Moshav di Sde Eliezer, nella Valle di Hula. Ha studiato ingegneria militare ad Acri, dove il suo comandante lo soprannomin\u00f2 \"Chyni\". Nel 1975 inizi\u00f2 la sua carriera militare.\nNel corso della sua carriera, Marom ha ricoperto molti dei pi\u00f9 importanti ruoli nella marina israeliana. Secondo il quotidiano Haaretz, negli anni \u00e8 stato molto elogiato per le sue abilit\u00e0 come comandante, ma a causa del suo carattere ha avuto molte difficolt\u00e0 nel fare carriera, superate grazie alla sua condotta durante la Guerra in Libano nel 2006.\nDal 2015 \u00e8 a capo dell'Autorit\u00e0 Aeroportuale Israeliana.\nVita privata.\nMarom ha una moglie, Ora, e tre figli."}
{"id": "5823936", "revid": "729019", "url": "https://it.wikipedia.org/wiki?curid=5823936", "title": "Kiriwina", "text": "Kiriwina \u00e8 un'isola corallina di Papua Nuova Guinea.\nGeografia.\nL'isola di Kiriwina \u00e8 la pi\u00f9 grande delle Isole Trobriand ed \u00e8 situata a circa 200\u00a0km a nord dall'estrema punta sud-orientale di Papua Nuova Guinea. Lunga 48\u00a0km, larga dai 5 ai 16\u00a0km e relativamente piatta, \u00e8 ricoperta da foreste pluviali e da mangrovie lungo le coste. Il clima \u00e8 tropicale umido.\nDensamente popolata, il centro principale \u00e8 Losuia situata nella parte nord-occidentale. L'attivit\u00e0 principale \u00e8 la coltivazione di igname e la produzione di copra, i quali sono anche i maggiori prodotti esportati. \u00c8 presente una pista d'atterraggio.\nStoria.\nL'isola fu utilizzata come base aerea dalle forze alleate durante la seconda guerra mondiale."}
{"id": "5823938", "revid": "287204", "url": "https://it.wikipedia.org/wiki?curid=5823938", "title": "Mettersdorf", "text": ""}
{"id": "5823940", "revid": "767487", "url": "https://it.wikipedia.org/wiki?curid=5823940", "title": "Neve tropicale", "text": "Neve tropicale (\"Tropical Snow\") \u00e8 un film drammatico del 1988 scritto e diretto da Ciro Dur\u00e1n."}
{"id": "5823945", "revid": "726373", "url": "https://it.wikipedia.org/wiki?curid=5823945", "title": "Sinistron", "text": "Sinistron, conosciuto in Giappone come , \u00e8 un videogioco del genere sparatutto a scorrimento sviluppato da Alfa System e pubblicato nel 1990 da Information Global Service per TurboGrafx-16."}
{"id": "5823946", "revid": "22475", "url": "https://it.wikipedia.org/wiki?curid=5823946", "title": "Violent Soldier", "text": ""}
{"id": "5823948", "revid": "1305772", "url": "https://it.wikipedia.org/wiki?curid=5823948", "title": "Eichfeld", "text": ""}
{"id": "5823950", "revid": "767487", "url": "https://it.wikipedia.org/wiki?curid=5823950", "title": "Twister (film 1989)", "text": "Twister \u00e8 una commedia drammatica del 1989 diretta da Michael Almereyda.\nIl film \u00e8 basato sul romanzo \"Oh!\" di Mary Robison (1981)."}
{"id": "5823953", "revid": "104458", "url": "https://it.wikipedia.org/wiki?curid=5823953", "title": "Unterrakitsch", "text": ""}
{"id": "5823964", "revid": "767487", "url": "https://it.wikipedia.org/wiki?curid=5823964", "title": "In fuga a quattro zampe", "text": "In fuga a quattro zampe (\"Homeward Bound: The Incredible Journey\") \u00e8 un film statunitense del 1993 diretto da Duwayne Dunham.\nSi tratta del remake del film \"L'incredibile avventura\", girato in live action e uscito nel 1963. Questo film \u00e8 a sua volta ispirato dall'omonimo romanzo di Sheila Burnford del 1961.\nTrama.\nChance \u00e8 un cucciolo di bulldog americano appartenente a Jamie, l'ultimo dei tre figli di Laura Burnford, insieme al fratello Peter e la sorella Hope. A loro appartengono rispettivamente Shadow, un anziano e saggio Golden retriever, e Sassy, una altezzosa gatta himalayana. A seguito del matrimonio della madre con il professore universitario Robert \"Bob\" Seaver, la famiglia \u00e8 costretta a trasferirsi per un periodo a San Francisco, durante il quale gli animali resteranno al ranch di Kate, ex compagna di universit\u00e0 di Laura. Chance, che prima di allora era stato un randagio, inizia a sperare di avere finalmente trovato una famiglia. Tuttavia, dopo che lui, Shadow e Sassy vengono lasciati al ranch, crede di essere stato nuovamente abbandonato, mentre gli altri animali sono convinti che la famiglia torner\u00e0 a prenderli. Dopo che Kate deve allontanarsi per questioni di lavoro, Chance, Shadow e Sassy vengono chiusi in un recinto e lasciati soli (inconsapevoli del fatto che sarebbe arrivato pi\u00f9 tardi il suo vicino Frank per badare a loro).\nGli animali quindi decidono di fuggire e tornare a casa. Frattanto, Frank non si accorge della loro assenza in quanto il biglietto che Kate gli aveva lasciato \u00e8 caduto dal tavolo e lui legge il foglio sottostante, credendo che la vicina abbia portato i cani e il gatto con s\u00e9. Chance, Shadow e Sassy intanto si muovono a vuoto nei boschi sulla catena montuosa delle Sierras, finch\u00e9, un giorno Sassy non finisce accidentalmente nel fiume, per poi cadere gi\u00f9 da una cascata. Una volta accortasi della fuga degli animali, Kate informa Laura, e la notizia rattrista molto i suoi figli. Peter incolpa di ci\u00f2 Bob, affermando che avrebbero dovuto portarli con loro. Sentendosi effettivamente in colpa, lui stampa dei volantini di ricompensa e inizia a mandarli per la citt\u00e0, sperando di riuscire a ritrovarli. Frattanto, Shadow e Chance riescono a scampare all'attacco di un puma, per poi ricongiungersi con Sassy, la quale era stata soccorsa da un anziano montanaro. Dopo aver mangiato del pesce pescato da Sassy, Chance viene colpito da un ursone, i cui aculei gli si conficcano nel muso.\nPeter nel frattempo, inconsapevole di ci\u00f2 che ha fatto Bob, tenta anche lui di cercare gli animali rivolgendosi alla polizia, i quali gli danno appunto il consiglio di affiggere volantini. Tornato a casa, trova uno dei volantini stampati da Bob e inizia a ricredersi sul patrigno. Shadow, Sassy e Chance una sera trovano una bambina smarrita, e riescono a riportarla dai genitori. In questo stesso momento, le guardie forestali li riconoscono e informano immediatamente la famiglia. Tuttavia, essendo stati portati in un canile in attesa che li vengano a riprendere, Chance, Shadow e Sassy fuggono nuovamente e la famiglia rimane nuovamente molto delusa. Durante la strada, transitando per una ferrovia, Shadow cade in una buca scavata sotto delle rotaie e non riesce a uscire a causa della vecchiaia, seppure Chance continui a spronarlo a tentare.\nLa famiglia nel frattempo \u00e8 tornata nella loro vecchia casa. Mentre giocano nel giardino, i ragazzi iniziano ad accettare Bob come nuovo pap\u00e0 e gli animali tornano tutti e tre a casa. Nella scena finale, Chance afferma che finalmente aveva trovato la famiglia che desiderava.\nSequel.\nIl film ha un sequel dal titolo \"Quattro zampe a San Francisco\", uscito nel 1996 e diretto da David R. Ellis."}
{"id": "5823965", "revid": "965985", "url": "https://it.wikipedia.org/wiki?curid=5823965", "title": "William Edward Phipps", "text": ""}
{"id": "5823971", "revid": "95015795", "url": "https://it.wikipedia.org/wiki?curid=5823971", "title": "HuCard", "text": "L' o TurboChip \u00e8 un tipo di cartuccia creata da Hudson Soft e NEC per TurboGrafx-16 e SuperGrafx.\n\u00c8 basata sulla BeeCard realizzata da Hudson Soft in collaborazione con Mitsubishi per MSX, con cui condivide le dimensioni e la forma."}
{"id": "5823972", "revid": "767487", "url": "https://it.wikipedia.org/wiki?curid=5823972", "title": "Prossima fermata Wonderland", "text": "Prossima fermata Wonderland (\"Next Stop Wonderland\") \u00e8 un film del 1998 diretto da Brad Anderson."}
{"id": "5823973", "revid": "228587", "url": "https://it.wikipedia.org/wiki?curid=5823973", "title": "Yves Jamiaque", "text": "Vita.\nYves Jamiaque (vero nome \"Isaac Jedwab\", Jamiaque era il nome della madre, in realt\u00e0 Yamniak) \u00e8 nato a Reims, o a Parigi, il 30 gennaio 1918. \nDopo aver conseguito la laurea in Scienze umane con una specializzazione in Storia, venne reclutato fra le forze armate dell'esercito francese durante la seconda guerra mondiale, pi\u00f9 tardi sar\u00e0 fatto prigioniero. \nAlla Liberazione della Francia inizia la carriera artistica di Jamiaque nella recitazione drammaturgica in \"Lorenzaccio\" di Musset, diretto da Gaston Baty, nel ruolo di Scoroncocolo. Due anni dopo, nel 1949, ecco il suo debutto di drammaturgo, adattando la Chanson de Roland (\"La Trag\u00e9die de la Passion\"), al Th\u00e9\u00e2tre Lancry. \nIn seguito d\u00e0 vita al primo spettacolo di \"suoni e di luci\" (1952), testo di Jean Martin-Dum\u00e9zil, nello scenario del castello di Chambord, con la collaborazione del compositore Maurice Jarre e di Jean-Wilfrid Garett. \u00c8 stato uno dei pionieri del \"Club d'Essai de la Radio T\u00e9l\u00e9vision Fran\u00e7aise\", studio di musica elettronica e di produzioni radiofoniche, assieme a Jean Tardieu che gli propone di scrivere radiodrammi. Su Radio Europe 1, l'8 marzo 1957 lancia una nuova narrativa poliziesca nella formula del \"documentario\" di cronache dell'Interpol, realizzata in collaborazione con Pierre Lafor\u00eat (due anni pi\u00f9 tardi cureranno la collana \"Interpol\" su casi criminali reali per la casa editrice Grand Damier con un primo volume firmato da Jamiaque, \"Ocre pour les brunes\"). \nParallelamente all'attivit\u00e0 di autore radiofonico nascono i drammi per il teatro: \"Habeas corpus\" e \"Negro spiritual\" (1954), \"Les Lingots du Havre\" (1956), \"Les Cochons d'Inde\" (1960) per il Th\u00e9\u00e2tre du Vieux-Colombier.\nNel frattempo riduce per la radio uno dei suoi romanzi dal titolo \"L'Homme \u00e0 la voiture rouge\": quasi 800 gli episodi in onda su Radio Luxembourg (RTL), tra il 1961 e il 1963. \u00c8 l'autore di sketch per lo spettacolo \"Dimanche dans un fauteuil\" (\"Domenica in poltrona\", 1963) di Jean Chouquet per la radio France Inter. \nIl passo successivo fu la televisione: si adopera in una cinquantina di sceneggiature fra feuilleton e drammi, che in Italia sono tuttora inediti. Lavora ad alcune produzioni sia tratte da proprie opere che da libri di autori noti (com'\u00e8 stato nel caso di \"Sign\u00e9 alouette\" del giallista Pierre V\u00e9ry). \nHa ideato le parole per brani musicali, fra cui la canzone \"Chandernagor\" nel 1967, per la colonna sonora del film \"Sign\u00e9 Alouette\", interpretata dai \"Petits Chanteurs D'Estampuis\" con la musica di Georges Garvarentz. \n\u00c8 stato presidente della Societ\u00e0 francese degli Autori e Compositori Drammatici (SACD), dal 1981 al 1983; presidente del Consiglio internazionale degli autori drammatici, all'interno della CISAC (\"Conf\u00e9d\u00e9ration Internationale des Soci\u00e9t\u00e9s d'Auteurs et Compositeurs\"). \nTra i numerosi riconoscimenti ha ricevuto: Le prix des U, il Grand Prix de la Ville d'Enghien, il Premio Ibsen (1960), il \"Challenge Theatra de Bruxelles\", il Premio Antenne 2 per la migliore commedia dell'anno (\"\"Acapulco Madame\"). \n\u00c8 scomparso nel giugno del 1987, a Nizza; riposa nel cimitero di Saint-Paul-de-Vence. Ha una figlia, Laurence Jyl, scrittrice.\nLe opere teatrali continuano ad essere rappresentate in molti paesi, tra cui Stati Uniti, America Latina, Spagna, Portogallo, Italia, Grecia, e in particolare in Germania e URSS. La commedia \"La coda del diavolo\"\" di Yves Jamiaque fu proposta per la televisione italiana nel 1964, regia di Leonardo Cortese."}
{"id": "5823975", "revid": "633073", "url": "https://it.wikipedia.org/wiki?curid=5823975", "title": "Isola Normanby", "text": ""}
{"id": "5823977", "revid": "729019", "url": "https://it.wikipedia.org/wiki?curid=5823977", "title": "Transocean Air Lines", "text": "La Transocean Air Lines era una compagnia aerea che comprendeva un'organizzazione di 10 compagnie, occupando pi\u00f9 di 6,700 persone. Il fatturato annuale di questa compagnia era di 50 milioni di dollari. Nell'aprile del 1958 la Transocean Air Lines, dopo 12 anni di attivit\u00e0, aveva trasportato 1,290,966,900 di passeggeri e 126,990,642 tonnellate di merci. Gli aerei avevano compiuto 66,828,237 miglia equivalente a circa 135 volte di giri intorno alla Luna. Nel 1946 il presidente della Transocean Air Lines era Orvis M. Nelson mentre il vicepresidente era W.E Rhoades. La Transocean Air Lines compiva servizi in Afghanistan, Pakistan, Germania, Giappone e Iran; termin\u00f2 le operazioni nel 1960."}
{"id": "5823992", "revid": "1924342", "url": "https://it.wikipedia.org/wiki?curid=5823992", "title": "History (One Direction)", "text": "History \u00e8 un singolo del gruppo musicale britannico One Direction, pubblicato il 5 febbraio 2016 come quarto estratto dal quinto album in studio \"Made in the A.M.\".\nVideo musicale.\nIl video musicale \u00e8 stato pubblicato il 26 gennaio 2016 attraverso il canale Vevo del gruppo. Esso mostra un collage dei vari videoclip pubblicati dal gruppo durante la loro carriera (alcuni di questi includono anche l'ex membro Zayn Malik), ma anche alcune scene in cui i quattro componenti cantano il brano. Al termine del video i membri si allontanano salutandosi, ognuno in una direzione diversa: tale scena \u00e8 stata interpretata come una conferma della separazione definitiva degli One Direction, tuttavia i registi del video hanno spiegato che l'idea iniziale era quella di far riunire i componenti alla fine del video e che \u00abla scena finale non avrebbe dovuto far sembrare solo che prendessero direzioni diverse, era una specie di \"ci rivediamo tra poco, ragazzi\"\u00bb."}
{"id": "5823995", "revid": "287204", "url": "https://it.wikipedia.org/wiki?curid=5823995", "title": "Pirching", "text": ""}
{"id": "5823997", "revid": "767487", "url": "https://it.wikipedia.org/wiki?curid=5823997", "title": "Tenhults Idrottsf\u00f6rening", "text": "Il Tenhults Idrottsf\u00f6rening (meglio noto come Tenhults IF o semplicemente Tenhult) \u00e8 una societ\u00e0 calcistica svedese con sede a Tenhult, area urbana nei pressi di J\u00f6nk\u00f6ping. Disputa le proprie partite casalinghe al Kabevallen.\nFondata nel 1912, la polisportiva oggi conta sezioni di calcio e floorball."}
{"id": "5823998", "revid": "1214201", "url": "https://it.wikipedia.org/wiki?curid=5823998", "title": "Tenhults IF", "text": ""}
{"id": "5824001", "revid": "1305772", "url": "https://it.wikipedia.org/wiki?curid=5824001", "title": "Cangjie", "text": "Cangjie (, cantonese Jyutping\u00a0: \"Cong\u00b9 Kit\u00b3\") \u00e8 una figura leggendaria della tradizione cinese, ministro del leggendario Imperatore giallo e mitico inventore dei caratteri cinesi.\nCangjie sarebbe vissuto all'epoca del leggendario Imperatore Giallo ( \"Huangdi\").\nMolti testi del periodo dei regni combattenti, lo menzionano attribuendogli l'invenzione dei caratteri cinesi. Tra questi testi figurano gli \"Annali di L\u00fc\", lo \"Han Feizi\", e lo \"Huainanzi\". Un passo di quest'ultimo recita: \"Quando Cangjie invent\u00f2 i caratteri, il cielo fece piovere miglio e gli spiriti maligni piansero tutta la notte\". Secondo Xunzi, \"Molti erano, un tempo, coloro che conoscevano la scrittura, ma Cangjie \u00e8 colui che ce l'ha trasmessa dopo averla sistematizzata\".\nIl 20 aprile di ogni anno, l'Organizzazione delle Nazioni Unite ha istituito la Giornata della lingua cinese.\nLeggende.\nUna versione della leggenda di Cangjie racconta che l'Imperatore Giallo gli ordin\u00f2 di inventare un sistema di scrittura, dopo che aveva unificato il suo regno, per sostituire il sistema di notazione delle corde annodate. Egli si stabil\u00ec vicino ad un fiume e rimase a lungo senza ottenere risultati. Un giorno, una fenice cinese fece cadere davanti a lui un pezzo di terra indurita che recava impressa un'impronta. In quel momento un cacciatore giungeva sulla strada, e Cangjie gli chiese se riconoscesse o meno l'animale che aveva lasciato quell'impronta. \u00ab\u00c8 un pixiu\u00bb rispose senza esitare il cacciatore. Questa fu una rivelazione per Cangjie. Da quel momento, egli osserv\u00f2 qualsiasi cosa cercandovi un segno che la rendesse immediatamente riconoscibile.\nL'Imperatore Giallo, soddisfatto, fece diffondere l'uso della sua scrittura in tutto il paese e fece costruire un tempio in riva al fiume in corrispondenza del luogo dove Cangjie lavorava.\nWang Chong lo descrisse come avente quattro occhi che gli permettevano di vedere i segreti del cielo e della terra. Un'altra leggenda lo descrive dotato di pupille doppie, tratto attribuito anche ad altre figure mitiche come i sovrani Yu, l'Imperatore Shun e il duca Jin Wen Gong.\nSiti consacrati a Cangjie.\nDiversi luoghi in Cina rivendicano di aver ospitato l'inventore della scrittura e hanno una tomba od un tempio dedicato a Cangjie, o un sito descritto come il personaggio mitico avrebbe per la prima volta creato i nuovi caratteri: Shouguang nello Shandong, Kaifeng e Nanle nello Henan, Baishui e Xi'an nello Shaanxi.\nAltri usi del suo nome.\nIl nome di Cangjie \u00e8 stato usato anche per altri oggetti:"}
{"id": "5824016", "revid": "61051", "url": "https://it.wikipedia.org/wiki?curid=5824016", "title": "Central African Republic Air Force", "text": ""}
{"id": "5824018", "revid": "61051", "url": "https://it.wikipedia.org/wiki?curid=5824018", "title": "Aeronautica militare della Repubblica Centrafricana", "text": ""}
{"id": "5824019", "revid": "61051", "url": "https://it.wikipedia.org/wiki?curid=5824019", "title": "Force a\u00e9rienne centrafricaine", "text": ""}
{"id": "5824024", "revid": "1305772", "url": "https://it.wikipedia.org/wiki?curid=5824024", "title": "Kornberg", "text": ""}
{"id": "5824025", "revid": "61051", "url": "https://it.wikipedia.org/wiki?curid=5824025", "title": "Forze armate centrafricane", "text": ""}
{"id": "5824029", "revid": "104458", "url": "https://it.wikipedia.org/wiki?curid=5824029", "title": "Loedersdorf", "text": ""}
{"id": "5824051", "revid": "486946", "url": "https://it.wikipedia.org/wiki?curid=5824051", "title": "Maitre Gims", "text": ""}
{"id": "5824052", "revid": "729019", "url": "https://it.wikipedia.org/wiki?curid=5824052", "title": "Isole Schouten (Papua Nuova Guinea)", "text": "Le Isole Schouten (note anche come Isole Schouten orientali o Isole Le Maire per distinguerle dall'altro omonimo arcipelago situato nella Baia di Cenderawasih) sono un arcipelago di Papua Nuova Guinea.\nGeografia.\nLe Isole Schouten sono un gruppo di piccole isole di origine vulcanica situato lungo le coste nord-orientali di Papua Nuova Guinea. L'arcipelago consiste di 6 isole, Vokeo, Vial, Blup Blup, Bam, Kadovar e Koil. Alcune di esse sono vulcani attivi."}
{"id": "5824055", "revid": "1543377", "url": "https://it.wikipedia.org/wiki?curid=5824055", "title": "St. Petersburg Ladies Trophy 2016 - Singolare", "text": "La detentrice del titolo era Je\u013cena Ostapenko, ma \u00e8 stata sconfitta al primo turno da Yanina Wickmayer.\nRoberta Vinci si \u00e8 aggiudicata il torneo, battendo in finale Belinda Bencic per 6-4, 6-3.\nTeste di serie.\nLe prime quattro teste di serie hanno ricevuto un bye per il secondo turno."}
{"id": "5824058", "revid": "1149807", "url": "https://it.wikipedia.org/wiki?curid=5824058", "title": "Filmation's Ghostbusters", "text": ""}
{"id": "5824060", "revid": "78799690", "url": "https://it.wikipedia.org/wiki?curid=5824060", "title": "Banda giovanile", "text": ""}
{"id": "5824062", "revid": "439868", "url": "https://it.wikipedia.org/wiki?curid=5824062", "title": "Bierbaum", "text": ""}
{"id": "5824069", "revid": "92723", "url": "https://it.wikipedia.org/wiki?curid=5824069", "title": "St. Petersburg Ladies Trophy 2016 - Qualificazioni singolare", "text": ""}
{"id": "5824071", "revid": "729019", "url": "https://it.wikipedia.org/wiki?curid=5824071", "title": "Ronchetto (Giussago)", "text": "Ronchetto \u00e8 una frazione del comune di Giussago in provincia di Pavia posta a nordovest del centro abitato, verso Casarile.\nStoria.\nRonchetto era un comune appartenente alla Campagna Soprana, e nel XVIII secolo era feudo dei \"Landolfi\" di Milano. Nello stesso secolo gli furono aggregati gli ex comuni di Cassina Scacabarozzi e Cosnasco, appartenenti allo stesso feudo. Nel 1859 fu unito a Baselica Bologna per ordine militare sabaudo."}
{"id": "5824073", "revid": "78799838", "url": "https://it.wikipedia.org/wiki?curid=5824073", "title": "Cambio d'ora", "text": ""}
{"id": "5824074", "revid": "110157", "url": "https://it.wikipedia.org/wiki?curid=5824074", "title": "Baia di Cenderawasih", "text": "La baia di Cenderawasih nota in passato come baia di Geelvink o baia di Sarera \u00e8 una grande insenatura della Nuova Guinea.\nEtimologia.\nIl significato del nome in lingua locale \u00e8 \"baia dell'uccello del paradiso\".\nGeografia.\nSituata nella parte indonesiana dell'isola, la baia aperta a nord separa le due province di Papua e Papua Occidentale. La sua massima ampiezza \u00e8 di 450\u00a0km e la massima profondit\u00e0 \u00e8 di 1.627\u00a0m. All'interno sono presenti diverse isole, tra le quali Yapen e le Isole Schouten e una piccola penisola lungo le coste sud-occidentali. I principali centri che si affacciano su di essa sono Nabire, nella parte pi\u00f9 meridionale e Manokvari, nel lato occidentale dove \u00e8 presente anche l'omonima area protetta di 1,5 milioni di ettari, il pi\u00f9 grande parco naturale dell'Asia sud-orientale. \nBiologia.\nLa baia \u00e8 di interesse biologico notevole per la presenza durante tutto l'anno dello squalo balena. L'isolamento geologico dagli oceani verificatosi in pi\u00f9 riprese ha generato un ecosistema unico al mondo, con una grande quantit\u00e0 di forme endemiche."}
{"id": "5824081", "revid": "767487", "url": "https://it.wikipedia.org/wiki?curid=5824081", "title": "Doc Severinsen", "text": "Conosciuto principalmente per aver guidato, durante un arco di tempo di trent'anni, l'orchestra del famoso programma televisivo \"The Tonight Show\", il talk-show statunitense trasmesso dalla NBC. La peculiarit\u00e0 del suo stile sta nella padronanza assoluta del registro acuto, che riesce ad eseguire con uno straordinario controllo e un incredibile effetto melodico.\nGli inizi.\nCarl Hilding \"Doc\" Severinsen \u00e8 nato il 7 luglio 1927 ad Arlington, piccola cittadina degli Stati Uniti d'America situata sulle sponde del Columbia River, nello Stato dell'Oregon. Figlio di Carl Severinsen (1898-1972), di professione dentista, e di Minnie Mae (1897-1998).\nIl padre, soprannominato \"Big Doc\", era violinista di un certo talento e insistette affinch\u00e9 il figlio suonasse il violino, ma il piccolo Severinsen (\"Little Doc\"), probabilmente ispirato dall'ascolto della banda di Arlington che sfilava per le strade durante il \"Memorial Day\", chiese al padre di acquistargli un trombone. Nel piccolo negozio di strumenti musicali di Arlington il padre non riusc\u00ec a trovare un trombone e il figlio dovette accontentarsi di una tromba. Una settimana pi\u00f9 tardi, con l'aiuto del padre e di un piccolo manuale di istruzioni, Carl, che aveva soltanto sette anni, era gi\u00e0 abbastanza bravo per essere invitato ad unirsi alla banda del liceo.\nAll'et\u00e0 di dodici anni Severinsen vinse il prestigioso \"Music Educator National Contest\". Mentre era ancora studente di liceo fu assunto per un periodo affinch\u00e9 suonasse per le strade con il Ted Fio Rito Orchestra, ma il rapporto con la band si interruppe in seguito all'arrivo della Seconda Guerra Mondiale. Dopo aver prestato servizio nell'esercito degli Stati Uniti, Severinsen fece il suo debutto in una trasmissione radiofonica suonando dal vivo musica popolare (Kodl Radio in The Dalles, Oregon). L'era delle big band era in pieno svolgimento e la sua reputazione come solista crebbe rapidamente. Alla fine degli anni '40 fu chiamato a suonare da parecchi artisti famosi, tra cui Noro Morales, Charlie Barnet, Tommy Dorsey e Benny Goodman.\nLa lunga esperienza del \"The Tonight Show\".\nLa svolta nella carriera di Severinsen avvenne nel 1949, quando si trasfer\u00ec a New York e inizi\u00f2 il suo rapporto di lavoro con il network radiotelevisivo NBC (\"National Broadcasting Company\"). A partire dal 1952 inizi\u00f2 a suonare come prima tromba nella band diretta da Skitch Henderson all'interno della trasmissione televisiva \"The Tonight Show\", il cui conduttore era Steve Allen.\nNell'ottobre del 1962 la conduzione del talk-show pass\u00f2 nelle mani di Johnny Carson e da questo momento inizi\u00f2 un intenso e solido rapporto lavorativo che Carson e Severensin condivisero con Ed McMahon, la spalla di Carson durante i talk-show. Il rapporto di fraterno e goliardico cameratismo fu la chiave del successo della trasmissione, che raggiunse picchi d'ascolto mai raggiunti prima. Cinque anni dopo, nel 1967, Severinsen divenne direttore dell'orchestra, conquistando in breve tempo una grande notoriet\u00e0 e distinguendosi davanti al pubblico televisivo per il suo modo di vestire molto appariscente. Sotto la direzione di Severinsen l'orchestra divenne in breve tempo la big band pi\u00f9 conosciuta dal pubblico televisivo americano. La band realizzava le sigle degli sketch, le musiche di scena, le sigle di presentazione per gli ospiti, le musiche di intermezzo durante le pause delle stazioni. Severinsen colse l'occasione per rivisitare brani famosi della musica swing e del jazz, inclusi i classici di Cole Porter, Dizzy Gillespie, e altri.\nIn qualche occasione Severinsen sostituiva Ed McMahon come spalla di Carson e la direzione dell'orchestra veniva affidata a Tommy Newsom.\nIl rapporto tra Severinsen, Carson e McMahon si protrasse fino al 1992, anno di pensionamento di Carson, che lasci\u00f2 il suo posto al nuovo conduttore Jay Leno. Uscito di scena Carson, Severinsen e McMahon decisero di fare altrettanto, concludendo cos\u00ec la fortunata esperienza televisiva durata ininterrottamente per trent'anni.\nNel periodo immediatamente successivo Severinsen si dedic\u00f2 all'insegnamento, continuando le sue apparizioni in diversi paesi. Nel febbraio del 2015 Severinsen \u00e8 apparso nuovamente al talk-show nella diretta di Los Angeles condotta da Jimmy Fallon. Lo spettacolo ha ripercorso la trentennale carriera del trombettista americano riproponendo alcuni dei suoi successi e promuovendo il tour nazionale di Severinsen con la sua band.\nCarriera discografica e direzioni d'orchestra.\nNel periodo che va dalla fine degli anni '50 ai primi anni '70 Severinsen realizz\u00f2 una serie di album di jazz classico, principalmente swing e bebop, ma anche jazz fusion, esibendosi in assoli molto melodici. In questo periodo suon\u00f2 come prima tromba registrando diversi album con la casa discografica Enoch Light's Command Records. A partire dagli anni '70 e fino ai primi anni '90 pubblic\u00f2 diversi album con il nome \"The Tonight Show Band with Doc Severinsen\". Registr\u00f2 i suoi album con importanti case discografiche, come RCA, Epic, ABC Records, e con diverse orchestre, come la Cincinnati Pops Orchestra e la National Philharmonic Orchestra di Londra.\nCopr\u00ec l'incarico di direttore per diverse orchestre americane prima e dopo la sua permanenza al \"The Tonight Show\", come la Phoenix Symphony Orchestra, l'Orchestra Sinfonica del Colorado, la Milwaukee Symphony Orchestra, l'Orchestra del Minnesota, la Buffalo Philharmonic Orchestra e la Pacific Symphony Orchestra.\nPartecip\u00f2 a molte sessioni di registrazione in studio, spaziando attraverso vari generi musicali, dal pop al rock, dalla musica classica al rhythm and blues. Diresse inoltre la New York Pops Orchestra presso la famosa Carnegie Hall di New York.\nSeverinsen in Messico.\nNel 2006 Severinsen si trasfer\u00ec in Messico e conobbe il chitarrista Gil Gutierrez, con il quale intraprese un nuovo percorso musicale. Suonarono regolarmente in tour con il gruppo chiamato The San Miguel Five, precedentemente noto come El Ritmo De La Vida. Suon\u00f2 una variet\u00e0 eclettica di generi musicali, tra cui musica classica spagnola, gypsy jazz e latino, ballate americane. Nel febbraio 2012 il gruppo venne chiamato con breve preavviso per sostituire Marvin Hamlisch in un concerto con la Nashville Symphony.\nVita privata.\nSeverinsen ha 5 figli: Nancy, Judy e Cindy, nati dal primo matrimonio, Robin e Allen, nati dal secondo matrimonio. Ha anche otto nipoti, tra cui Blaire e Gray Reinhard, che realizzano e suonano musica rock e pop con la Blaire Reinhard Band. Severinsen \u00e8 stato sposato tre volte. L'autrice televisiva e produttrice Emily Marshall \u00e8 la sua terza moglie, con la quale \u00e8 sposato dal 1980. Si sono conosciuti quando Emily lavorava come segretaria al \"The Tonight Show\".\nLe trombe di Severinsen.\nIl nome di Severinsen \u00e8 cos\u00ec famoso che alcuni produttori hanno deciso di realizzare trombe che portano il suo nome, come nel caso della Getzen Eterna Severinsen o della Conn 1000B Doc Severinsen. Una numerosa serie di bocchini per tromba \u00e8 stata realizzata nello stesso modo. Scelte dettate dal marketing che hanno contribuito a rendere famosi alcuni modelli di trombe e i relativi marchi.\nSeverinsen ha sempre dimostrato grande interesse nella progettazione delle trombe, contribuendo egli stesso alla realizzazione di alcuni modelli divenuti molto famosi. Ha cercato per diverso tempo un partner con il quale realizzare il suo sogno di produrre trombe personalizzate di alta qualit\u00e0, fino a quando ha conosciuto il produttore Steve Shires. Severinsen ha collaborato attivamente con Steve Shires nella realizzazione di trombe personalizzate (compresa la \"Destino Generation 3\") per la \"S.E. Shires Company\", che ha prodotto strumenti interamente realizzati in casa.\nRiconoscimenti.\nNel 1997 riceve un Grammy Award per la miglior performance strumentale-Big Band per il suo disco \"Doc Severinsen and The Tonight Show Band-Volume I\". Viene nominato \"Pops Conductor Emeritus\" in Milwaukee e \"Pops Conductor Laureate\" in Minnesota. Viene anche nominato \"Distinguished Visiting Professor of Music\" e \"Katherine K. Herberger Heritage Chair for Visiting Artists at Arizona State University School of Music\" nel 2001 e 2002. Nel 2014 viene inserito nella \"Scandinavian-American Hall of Fame\" assieme a Sig Hansen e al cantante Bobby Vee.\nDiscografia.\nLa discografia di Doc Severinsen comprende una serie di dischi registrati dal vivo nei quali Severinsen ha suonato con altri artisti in qualit\u00e0 di leader o sideman, e riedizioni di album di successo non inserite nel suddetto elenco, disponibili su CD in versioni rimasterizzate digitalmente o scaricabili direttamente dal web."}
{"id": "5824083", "revid": "1788047", "url": "https://it.wikipedia.org/wiki?curid=5824083", "title": "Cascavel Esporte Clube", "text": "Il Cascavel Esporte Clube, noto anche semplicemente come Cascavel, era una societ\u00e0 calcistica brasiliana con sede nella citt\u00e0 di Cascavel, nello stato del Paran\u00e1.\nStoria.\nIl club \u00e8 stato fondato il 19 dicembre 1979. Il Cascavel ha vinto il Campionato Paranaense nel 1980. Il club ha partecipato al Campeonato Brasileiro S\u00e9rie B nel 1981 e nel 1982 dove \u00e8 stato eliminato alla prima fase in entrambe le edizioni. Il Cascavel ha partecipato al Campeonato Brasileiro S\u00e9rie C nel 1995 e nel 1996 dove \u00e8 stato eliminato alla prima fase in entrambe le edizioni. Il club si fuse con il \"SOREC\" e il \"Cascavel S/A\" il 17 dicembre 2001 per formare il Cascavel Clube Recreativo."}
{"id": "5824089", "revid": "486946", "url": "https://it.wikipedia.org/wiki?curid=5824089", "title": "Generale dell'Esercito (Stati Uniti d'America)", "text": ""}
{"id": "5824094", "revid": "298229", "url": "https://it.wikipedia.org/wiki?curid=5824094", "title": "Ariane Andrew", "text": ""}
{"id": "5824116", "revid": "121149263", "url": "https://it.wikipedia.org/wiki?curid=5824116", "title": "Sergio Badino", "text": "Carriera.\nInizia a lavorare nel campo del fumetto nel 1999, come vignettista per l'edizione genovese di La Repubblica. Dal 1999 al 2002 frequenta la scuola del fumetto di Milano e successivamente un corso sulla sceneggiatura all'accademia Disney \nNel 2001 entra come sceneggiatore nella filiale italiana della The Walt Disney Company, esordendo nello stesso anno con una serie di mini-storie da una tavola pubblicate in italiano su Topolino. In dieci anni di collaborazione scenegger\u00e0 circa un centinaio di storie. Tra le sceneggiature realizzate anche \"Topolino alla conquista del Polo Sud\", storia commemorativa del centenario della \"competizione\" tra Roald Amundsen e Robert Falcon Scott per il raggiungimento del Polo sud, tradotta in 8 lingue, che \u00e8 stata anche esposta nel Palazzo Ducale di Genova a corredo della tappa italiana della mostra \"Race\" del American Museum of Natural History. Oltre alle sceneggiature, sempre per la Disney cura l'adattamento e la traduzione di alcune versioni in fumetto di film (I Robinson - Una famiglia spaziale, Come d'incanto e WALL\u2022E). \u00c8 il creatore dei personaggi \"Anacardo Mitraglia\", nipote di Anacleto Mitraglia, il litigioso vicino di casa di Paperino, e di \"Penny\", cugina della Banda Bassotti. Il primo \u00e8 apparso per la prima volta nella storia \"Qui Quo Qua e la sfida delle soap box\" del 2006, mentre la seconda nella storia \"I Bassotti in: Arriva Penny\" del 2005.\nDal 2006 pubblica diversi saggi con l'editore Tunu\u00e9, collaborando anche alla sua rivista Mono. Tra i saggi principali, \"Conversazione con Carlo Chendi\", finalista del \"Premio Franco Fossati\" nel 2007 e \"Professione sceneggiatore\", di cui nel 2012 \u00e8 stata realizzata una seconda edizione, finalista nel 2008.\nNel 2008 sceneggia una striscia settimanale per il quotidiano Il Secolo XIX, avente come protagonista il \"Gatto Berio\", mascotte della biblioteca comunale omonima, con cui in quel periodo stava collaborando per la creazione di una sezione dedicata ai fumetti.\nNel 2009 inizia a lavorare anche per la Sergio Bonelli Editore, come sceneggiatore di Martin Myst\u00e8re e Dylan Dog. Tra il 2009 ed il 2012 insegna sceneggiatura presso l'Accademia ligustica di belle arti, per poi fondare nel 2012 una propria scuola di sceneggiatura \"StudioStorie\".\n\u00c8 tra gli autori del cartone animato per bambini in et\u00e0 prescolare \"Ondino\" (Animabit e Rai Fiction) e di alcuni episodi della miniserie \"Mostri e pirati\" (Mondo TV in collaborazione con Ferrero, in Italia mandata in onda su Italia 1).\n\u00c8 tra gli organizzatori della Mostra internazionale dei cartoonists di Rapallo, di cui ha curato anche diversi cataloghi insieme al fondatore Carlo Chendi.\nCon l'associazione Liberodiscrivere pubblica due romanzi, \"Uccidete il Pipistrello!\" (2014) e \"ErreQuattro\" (2015), ed \u00e8 l'autore di alcuni brevi racconti noir apparsi sulla rivista \"Blue Liguria\" dell'editore Sagep. Collabora con la rivista Andersen - Il mondo dell'infanzia.\nAttualmente collabora con Paolo Giovannetti nel corso magistrale di \"Teoria e tecniche del racconto\" all'Universit\u00e0 IULM di Milano ed \u00e8 docente di Sceneggiatura presso SDAC, Scuola D'Arte Cinematografica di Genova."}
{"id": "5824119", "revid": "287204", "url": "https://it.wikipedia.org/wiki?curid=5824119", "title": "Noord", "text": "Il Noord (tradotto in italiano: Nord) \u00e8 un fiume dei Paesi Bassi nel bacino del delta del Reno, della Mosa e della Schelda. \nIl Noord inizia il suo corso pressonla citt\u00e0 di Dordrecht, dove la Beneden Merwede si divide nell'Oude Maas e il Noord stesso. Presso Kinderdijk, poco dopo aver superato Ridderkerk, si unisce al Lek formando assieme la Nieuwe Maas. La lunghezza \u00e8 di 8,6 chilometri e la direzione della corrente dipende dalle maree.\nIl Noord separa l'isola di IJsselmonde dall'Alblasserwaard, sulla terraferma.\nStoria.\nDurante il Medioevo il fiume era la continuazione della Merwede, a sua volta considerato essere il seguito del fiume Waal, uno dei pi\u00f9 importanti emissari del Reno. In seguito all'Inondazione di Santa Elisabetta del 1421 la Merwede trov\u00f2 un nuovo e pi\u00f9 corto percorso verso il mare, l'attuale Hollandsch Diep, e la diramazione verso nord, il Noord appunto, divenne salmastra. In seguito a diversi interventi di sbarramento e deviazione delle acque intervenuti nel corso dei secoli a opera dell'uomo, il Noord \u00e8 tornato ad essere, come in origine, un fiume dalle acque dolci."}
{"id": "5824121", "revid": "78801733", "url": "https://it.wikipedia.org/wiki?curid=5824121", "title": "SS 35 dir", "text": ""}
{"id": "5824122", "revid": "124123", "url": "https://it.wikipedia.org/wiki?curid=5824122", "title": "Ryszard Lenczewski", "text": "Biografia.\nAssieme a \u0141ukasz \u017bal ha ottenuto una nomination all'Oscar alla migliore fotografia nel 2015 per \"Ida\" di Pawe\u0142 Pawlikowski. Sempre per lo stesso film ha vinto l'European Film Awards per la miglior fotografia.\nCon Pawlikowski ha collaborato anche in altri film, tra cui \"My Summer of Love\" per cui ottenne una nomination all'European Film Awards per la miglior fotografia."}
{"id": "5824123", "revid": "121198872", "url": "https://it.wikipedia.org/wiki?curid=5824123", "title": "\u0141ukasz \u017bal", "text": "\u00c8 stato candidato due volte all'Oscar alla migliore fotografia: nel 2015 assieme a Ryszard Lenczewski per \"Ida\" e nel 2019 per \"Cold War\".\nBiografia.\nHa studiato fotografia cinematografica alla Scuola nazionale di cinema, televisione e teatro Leon Schiller di \u0141\u00f3d\u017a, laureandovisi nel 2007.\nHa esordito alla fotografia di un lungometraggio nel 2014 con \"Ida\" di Pawe\u0142 Pawlikowski, che ha girato in bianco e nero e per accentuarne l'ambientazione d'epoca; originariamente, \u017bal era stato scelto come primo assistente dell'abituale direttore della fotografia del regista, Ryszard Lenczewski, ma un suo improvviso malore ha fatto s\u00ec che finisse per prenderne il posto. Lo stesso anno, \u017bal \u00e8 stato incluso dalla rivista \"Variety\" nella propria lista dei \"10 direttori della fotografia da tenere d'occhio\". Per il film, \u00e8 stato candidato a diversi premi, tra cui un Oscar e un BAFTA.\nTra i film di cui ha curato la fotografia in seguito c'\u00e8 stato l'ibrido animazione-pittura \"Loving Vincent\", che ha richiesto pi\u00f9 di sei anni di lavorazione. Nel 2018 \u00e8 tornato a collaborare con Pawlikowski in \"Cold War\", nel quale ha adottato nuovamente le caratteristiche della fotografia di \"Ida\", ricevendo un'altra candidatura agli Oscar. L'anno seguente \u00e8 stato eletto membro onorario della Royal Photographic Society."}
{"id": "5824126", "revid": "287204", "url": "https://it.wikipedia.org/wiki?curid=5824126", "title": "Lukasz Zal", "text": ""}
{"id": "5824127", "revid": "965226", "url": "https://it.wikipedia.org/wiki?curid=5824127", "title": "Philippe Le Sourd", "text": "Biografia.\nComincia la sua carriera negli anni '90 come assistente di Darius Khondji sul set di \"Io ballo da sola\" di Bernardo Bertolucci, \"La citt\u00e0 perduta\" di Jean-Pierre Jeunet e Marc Caro e \"Prima della pioggia\", di Mil\u010do Man\u010devski. Realizza poi la fotografia di numerosi spot.\nHa ottenuto una nomination all'Oscar alla migliore fotografia nel 2014 per \"The Grandmaster\" di Wong Kar-wai. Tra gli altri suoi film \"Sette anime\" di Gabriele Muccino e \"Un'ottima annata - A Good Year\" di Ridley Scott"}
{"id": "5824128", "revid": "71433", "url": "https://it.wikipedia.org/wiki?curid=5824128", "title": "Danny Cohen", "text": "Biografia.\nHa ottenuto una nomination all'Oscar alla migliore fotografia nel 2011 per \"Il discorso del re\" di Tom Hooper. Con Hooper ha collaboratore in cinque occasioni: \"Longford\" (2006), \"John Adams\" (2008), \"Il discorso del re\" (2010), \"Les Mis\u00e9rables\" (2012), and \"The Danish Girl\" (2015)."}
{"id": "5824129", "revid": "124123", "url": "https://it.wikipedia.org/wiki?curid=5824129", "title": "Zhao Xiaoding", "text": "Ha ottenuto una nomination all'Oscar alla migliore fotografia nel 2005 per \"La foresta dei pugnali volanti\" di Zh\u0101ng Y\u00ecm\u00f3u. Con Y\u00ecm\u00f3u ha collaboratore in: \"La foresta dei pugnali volanti\" (2004), \"Mille miglia... lontano\" (2005), \"La citt\u00e0 proibita\" (2006), \"Sangue facile\" (2009), \"I fiori della guerra\" (2011) \"Lettere di uno sconosciuto\" (2014) e \"Ying\" (2018)."}
{"id": "5824131", "revid": "8596", "url": "https://it.wikipedia.org/wiki?curid=5824131", "title": "Xiaoding Zhao", "text": ""}
{"id": "5824150", "revid": "767487", "url": "https://it.wikipedia.org/wiki?curid=5824150", "title": "Bassano Virtus 55 Soccer Team 2011-2012", "text": "Questa pagina raccoglie le informazioni riguardanti il Bassano Virtus 55 Soccer Team nelle competizioni ufficiali della stagione 2011-2012."}
{"id": "5824152", "revid": "78802005", "url": "https://it.wikipedia.org/wiki?curid=5824152", "title": "SS 226", "text": ""}
{"id": "5824153", "revid": "78802020", "url": "https://it.wikipedia.org/wiki?curid=5824153", "title": "SS 227", "text": ""}
{"id": "5824155", "revid": "78802045", "url": "https://it.wikipedia.org/wiki?curid=5824155", "title": "SS 233", "text": ""}
{"id": "5824157", "revid": "78802079", "url": "https://it.wikipedia.org/wiki?curid=5824157", "title": "SS 236", "text": ""}
{"id": "5824159", "revid": "2171879", "url": "https://it.wikipedia.org/wiki?curid=5824159", "title": "888 (numero)", "text": "Ottocentoottantotto (888) \u00e8 il numero naturale dopo l'887 e prima dell'889.\nSignificati simbolici.\nNella numerologia cristiana il numero 888 rappresenta Ges\u00f9 o, ancora pi\u00f9 specificamente, il Redentore. Tale significato simbolico deriverebbe o dalla Gematria (perch\u00e9 sommando i valori delle lettere dell'alfabeto greco nel quale viene traslitterato il nome di Ges\u00f9 si ottiene 888) oppure perch\u00e9 opposto a 666, il Numero della Bestia.\nNella numerologia cinese 888 ha un diverso significato, quello di \"tripla fortuna\", perch\u00e9 in esso viene rafforzato il carattere propizio della cifra 8. Per questa ragione anche indirizzi e numeri telefonici che contengono la sequenza di tre 8 sono considerati particolarmente fortunati, e per ottenerne l'assegnazione pu\u00f2 essere richiesto il pagamento di un extra rispetto al costo di un numero \"ordinario\"."}
{"id": "5824160", "revid": "458786", "url": "https://it.wikipedia.org/wiki?curid=5824160", "title": "Carrarese Calcio 1908 2011-2012", "text": "Questa pagina raccoglie le informazioni riguardanti la Carrarese Calcio 1908 nelle competizioni ufficiali della stagione 2011-2012."}
{"id": "5824164", "revid": "767487", "url": "https://it.wikipedia.org/wiki?curid=5824164", "title": "Stazione luna", "text": "Stazione luna (\"Way... Way Out\") \u00e8 un film del 1966 diretto da Gordon Douglas;\u00e8 una commedia fantascientifica statunitense sulla corsa allo spazio interpretata da Jerry Lewis, Connie Stevens, Robert Morley e Anita Ekberg.\nTrama.\nNel 1989 la corsa allo spazio ha portato russi e statunitensi a impiantare basi permanenti sulla Luna presidiate da due astronauti/cosmonauti. Ma il problema della lunga convivenza in isolamento ha condotto il personale alla pazzia. Il problema \u00e8 stato gi\u00e0 da tempo brillantemente risolto dai russi, che hanno mandato sulla Luna una coppia mista formata da un uomo e una donna. Ora anche gli americani intendono fare lo stesso. Hanno cos\u00ec addestrato una coppia di sposi per la missione, ma durante la luna di miele la coppia scoppia e, ad appena tre giorni dal lancio, la NASA \u00e8 costretta a trovare dei rimpiazzi.\nIl nome scelto per la sostituzione \u00e8 quello di Peter Mattemore, uno scapestrato astronauta che ha sempre trovato il modo di scantonare qualsiasi lancio. Ma \u00e8 anche uno scapolone impenitente cui viene chiesto di scegliere tra le sole due candidate disponibili quella che lo dovr\u00e0 accompagnare sulla Luna e che dovr\u00e0 convincere a sposarlo, per poter condividere cos\u00ec i dodici mesi di missione. La scelta cade su Eileen Forbes, la pi\u00f9 avvenente delle due, che per\u00f2 non si dimostra inizialmente ben disposta.\nRaggiunto un accordo che prevede che i due non abbiano rapporti carnali, Peter ed Eileen si sposano e vengono spediti sulla Luna. Qui fanno amicizia con i loro \"vicini di casa\", i cosmonauti russi Igor Valkleinokov e Anna Soblova, che vivono in concubinaggio senza essere sposati. La frequentazione della coppia occidentale spinger\u00e0 la Soblova a pretendere e infine ottenere di essere sposata da Valkleinokov, mentre Eileen ceder\u00e0, concedendosi infine a Pete anima e corpo.\nProduzione.\nLa parte dello scapolo scapestrato e sciupafemmine protagonista del film era stata scritta originalmente per Jack Lemmon, ma venne in seguito passata a Jerry Lewis, gi\u00e0 protagonista della commedia fantascientifica \"Un marziano sulla Terra\" sei anni prima.\nIl film \u00e8 stato girato presso il Manned Flight Space Center di Houston (Texas), nelle strutture della NASA a Cape Kennedy e ad Huntsville (Alabama).\nLa voce narrante del film \u00e8 quella del Colonnello John \"Shorty\" Powers, commentatore ufficiale per la NASA di sei missioni del programma Mercury.\nColonna sonora.\nLa colonna sonora \u00e8 stata composta da Lalo Schifrin, mentre i titoli di testa sono cantati da Gary Lewis e i Playboys.\nDel commento sonoro originale esiste una edizione in CD, pubblicata da Intrada del 2008, dove la colonna sonora di \"Stazione luna\" viene affiancata a quella del film \"Braddock\".\nDistribuzione.\nIl film \u00e8 stato distribuito in formato CinemaScope negli Stati Uniti a partire dal 26 ottobre 1966. La pellicola \u00e8 stata in seguito distribuita anche in Svezia con il titolo \"V\u00e5r man p\u00e5 m\u00e5nen\", a partire dal 16 dicembre dello stesso anno, e in Germania Ovest, dal 20 dicembre, con il titolo \"Das Mondkalb\" (nello stesso paese \u00e8 stata in seguito ridistribuita anche con i titoli \"Jerry am Arsch der Welt\" e \"Verflucht und zugen\u00e4ht\").\nNel 1967 il film \u00e8 stato distribuito poi in: Austria, nel gennaio con il titolo di \"Das Mondkalb\", in seguito come \"Jerry am Arsch der Welt\" e ridistribuito nel 1980; Finlandia, dal 10 febbraio, con il titolo di \"Jerry avaruudessa\"; Danimarca, dal 26 maggio, con il titolo \"Jerry p\u00e5 m\u00e5nefart\"; Spagna, dal 4 settembre, con il titolo \"Un chalado en \u00f3rbita\"; Messico, dal 21 dicembre, con il titolo \"Un loco en \u00f3rbita\".\nSuccessivamente \u00e8 stato presentato anche al Cin\u00e9tol Science-Fiction Festival nei Paesi Bassi il 21 marzo 1969. La prima trasmissione televisiva in Germania Ovest risale al 14 luglio 1972.\nIl film \u00e8 inoltre conosciuto anche con i titoli: \"Um Biruta em \u00d3rbita\" (Brasile), \"Tiens bon la rampe, Jerry\" (Francia e Canada), \"Tiens bon la rampe, Jerry\" (Francia), \"O Jerry Lewis katakta to diastima\" (Grecia), \"Um Maluco em \u00d3rbita\" (Portogallo), \"Fezayi kurtaran adam\" (Turchia).\nAccoglienza.\nIncassi.\nIl film ebbe uno scarso riscontro commerciale: a fronte di un budget di 2,955 milioni di dollari, si stima che ne ricav\u00f2 solo 1,2 milioni nelle sale in Stati Uniti e Canada; in Francia vendette 361 933 biglietti al cinema.\nCritica.\nFantafilm scrive che si tratta di \u00abuna discreta commediola [...] in cui Jerry Lewis fa da mattatore [...] giocando con la fantascienza, con la guerra fredda e con la corsa alla conquista dello spazio\u00bb."}
{"id": "5824167", "revid": "122790234", "url": "https://it.wikipedia.org/wiki?curid=5824167", "title": "Steve Caballero", "text": "Carriera.\nSteve ha iniziato a praticare skateboard a 12 anni nel 1976 ottenendo due anni dopo il suo primo sponsor il Campbell Skate Park.\nNel 1979 a Escondido ha partecipato al primo evento nazionale di skate riuscendo a piazzarsi quinto assoluto e ottenendo lo sponsor Powell Peralta ottenuto proprio parlando con lo stesso Stacy Peralta.\nDi conseguenza nel 1980 divenne a tutti gli effetti professionista e nello stesso anno durante l'evento Gold Cup tenutosi allo Oasis Skatepark nella California del sud chiuse il \"Caballerial\" o Half Cab 360 praticamente il primo fakie 360\u00b0 mai chiuso al quale fu proprio attribuito allo stesso Steve con tale nome.\nOltre a questo numero, Steve ha inventato anche il frontside boarslide.\nNel 1987 in Germania al Munster World Championship si laure\u00f2 campione del mondo sia nel Vert che Street stabilendo anche il record di altezza in half-pipe con 11 piedi battuto poi dieci anni pi\u00f9 tardi da Danny Way.\nNel 1999 fiss\u00f2 un altro record come maggiore scivolata su un corrimano di 44 scalini.\nNella sua carriera Steve \u00e8 anche entrato a far parte del leggendario gruppo dei Bones Brigate apparendo anche nel video \"The Search For Animal Chin\".\nAttualmente \u00e8 sponsorizzato oltre alla Powell Peralta di Stacy Peralta da Bones Bearings, Indipendent Truck Company, Autobahn Weels, Vans, Bones Wheels e Red Dragon Apparel.\nVerso la met\u00e0 degli anni ottanta Steve era ritenuto uno dei tre migliori skater in circolazione apparendo spesso anche raffigurato sulla rivista \"Trasher Magazine\" mentre successivamente e stato incluso in cinque videogiochi della serie THPS.\nNel 2012 Steve \u00e8 stato inserito nel documentario prodotto da Stacy Peralta intitolato \"Bones Brigade : An Autobiography\" in pratica un'autobiografia del leggendario gruppo Bones Brigate insieme ad altre leggende come Tommy Guerrero, Tony Hawk, Rodney Mullen, Mike McGill e Lance Mountain.\nAltri progetti.\nSteve oltre ad essere un professionista nello skateboard \u00e8 stato membro di vari gruppi di musica punk rock come i The Faction, Odd Man Out, Shovelhead, and Soda pubblicando anche una sorta di the best che racchiude le maggiori canzoni di successo di Steve nelle varie band in cui ha militato mentre la sua canzone pi\u00f9 nota \u00e8 con i The Faction intitolata \"Skate and Destroy\" che fu inserita anche nel Bones Brigate Video Show.\nOltre alla musica e un collezionista di giochi, un pittore, un pilota di motocross e amante di Hot Rod.\nCon la Vans \u00e8 anche stato creato un modello di scarpa a suo nome chiamata Half Cab."}
{"id": "5824172", "revid": "400694", "url": "https://it.wikipedia.org/wiki?curid=5824172", "title": "Way... Way Out", "text": ""}
{"id": "5824182", "revid": "767487", "url": "https://it.wikipedia.org/wiki?curid=5824182", "title": "Unione Sportiva Latina Calcio 2011-2012", "text": "Questa pagina raccoglie le informazioni riguardanti l'Unione Sportiva Latina Calcio nelle competizioni ufficiali della stagione 2011-2012."}
{"id": "5824184", "revid": "4711", "url": "https://it.wikipedia.org/wiki?curid=5824184", "title": "BBC Bayreuth", "text": ""}
{"id": "5824193", "revid": "1793900", "url": "https://it.wikipedia.org/wiki?curid=5824193", "title": "Cherokee Studios", "text": "I Cherokee Studios sono stati dei famosi studi di registrazione inaugurati a Hollywood nel 1972. Hanno chiuso i battenti dopo 35 anni di attivit\u00e0, nel 2007, per far spazio ad una nuova struttura denominata Lofts @ Cherokee Studios.\nNella sua autobiografia George Martin, lo storico produttore dei Beatles, ha definito i Cherokee come i migliori studi di registrazione dell'intera America.\nArtisti che hanno registrato ai Cherokee.\nElencati per ordine alfabetico:"}
{"id": "5824205", "revid": "767487", "url": "https://it.wikipedia.org/wiki?curid=5824205", "title": "La valigia del boia", "text": "La valigia del boia (\"The Quare Fellow\") \u00e8 un film irlandese del 1962 diretto da Arthur Dreifuss e tratto dal dramma omonimo di Brendan Behan del 1954 (uscito in italia nel 1956 col titolo \"L'impiccato di domani\").\nTrama.\nDivenuto guardia carceraria, Thomas Crimmin si trasferisce dalla provincia a Dublino, dove assister\u00e0 un collega anziano nei difficili giorni che precedono un'esecuzione capitale. Nella casa in cui Thomas alloggia vive anche Kathleen, moglie del condannato a morte, che dopo un'accoglienza fredda e ostile inizia una relazione con lui. Conosciuti dalla donna alcuni particolari della vicenda giudiziaria del marito omessi nel corso del processo, Thomas cerca di procurarle un appuntamento col direttore del carcere affinch\u00e9 sospenda l'esecuzione; nel frattempo, avendo assistito al suicidio di un condannato a morte che pure era stato graziato, e venuto a un pi\u00f9 stretto contatto con gli altri carcerati e con i loro problemi, Thomas inizia a sentire dentro di s\u00e9 tutto l'orrore della pena capitale. Il marito di Kathleen viene ugualmente giustiziato e Thomas, anzich\u00e9 distruggere come da prassi le sue ultime lettere, le consegna ad alcuni detenuti che poi le rivenderanno ai giornalisti: l'opinione pubblica verr\u00e0 quindi finalmente a sapere cosa prova un condannato a morte nelle sue ultime ore."}
{"id": "5824208", "revid": "729019", "url": "https://it.wikipedia.org/wiki?curid=5824208", "title": "Hockey su ghiaccio ai XXIII Giochi olimpici invernali", "text": "Le gare di hockey su ghiaccio dei XXIII Giochi olimpici invernali si sono disputate in due sedi nel Parco Olimpico di Gangneung: lo stadio dell'hockey su ghiaccio di Gangneung, che pu\u00f2 ospitare 10.000 spettatori, ha ospitato le gare del torneo maschile, mentre lo stadio dell'hockey su ghiaccio di Kwandong, con 6.000 posti a sedere, quelle del torneo femminile.\nDodici squadre si sono sfidate nel torneo maschile, con gare che si sono disputate dal 13 al 25 febbraio, e otto squadre nel torneo femminile, con gare che hanno avuto luogo dal 10 al 22 febbraio.\nQualificazioni.\nTorneo maschile.\nAl torneo maschile si sono qualificate di diritto le prime otto squadre del ranking IIHF, le altre tre sono uscite dai tre tornei di qualificazione, a loro volta preceduti da quattro tornei di prequalificazione. Tutte queste si aggiungono alla , qualificata d'ufficio in quanto organizzatrice del torneo.\nTorneo femminile.\nAl torneo femminile si sono qualificate di diritto le prime cinque squadre del ranking IIHF, le altre due sono uscite dai due tornei di qualificazione, a loro volta preceduti da ter tornei di prequalificazione. Tutte queste si aggiungono alla , qualificata d'ufficio in quanto organizzatrice del torneo."}
{"id": "5824216", "revid": "155634", "url": "https://it.wikipedia.org/wiki?curid=5824216", "title": "Hajer Football Club Al-Hasa", "text": "L'Hajer Football Club Al-Hasa \u00e8 una societ\u00e0 calcistica saudita con sede nella citt\u00e0 di Al-Hasa. Milita nella Saudi First Division, la seconda divisione del campionato saudita. La squadra gioca le partite casalinghe al Prince Abdullah bin Jalawi Stadium."}
{"id": "5824232", "revid": "400694", "url": "https://it.wikipedia.org/wiki?curid=5824232", "title": "Concetta Rosalie Ann Ingolia", "text": ""}
{"id": "5824248", "revid": "486946", "url": "https://it.wikipedia.org/wiki?curid=5824248", "title": "Cimitero protestante degli inglesi", "text": ""}
{"id": "5824254", "revid": "486946", "url": "https://it.wikipedia.org/wiki?curid=5824254", "title": "Jiangsu Suning Football Club", "text": ""}
{"id": "5824261", "revid": "78803505", "url": "https://it.wikipedia.org/wiki?curid=5824261", "title": "Aeroporto di Strasburgo Entzheim", "text": ""}
{"id": "5824262", "revid": "78803539", "url": "https://it.wikipedia.org/wiki?curid=5824262", "title": "Aeroporto di Rennes Saint-Jacques", "text": ""}
{"id": "5824265", "revid": "481349", "url": "https://it.wikipedia.org/wiki?curid=5824265", "title": "Cembre", "text": "Cembre S.p.A. \u00e8 un'azienda Italiana attiva nel campo della connessione elettrica; \u00e8 leader in Italia nei settori dei connettori elettrici e delle attrezzature per la loro installazione; \u00e8 il primo produttore in Europa e tra i principali produttori mondiali di attrezzature per l'installazione di connettori elettrici di potenza.\nProduce inoltre altre linee di prodotto quali: pressacavi, segnafili e prodotti per la marcatura di cavi di componenti elettrici e stampanti a trasferimento termico, macchine ed attrezzature per il settore ferroviario.\nCembre \u00e8 quotata sul listino di Borsa Italiana, a seguito del collocamento sul mercato del 1995, dove \u00e8 presente negli indici FTSE Italia STAR e FTSE Italia Small Cap.\nStoria.\nCembre (acronimo di Costruzioni Elettro-meccaniche Bresciane) viene fondata nel marzo del 1969 a Brescia dall'Ing. Carlo Rosani.\nIl 1977 segna l'inizio dell'attivit\u00e0 nel nuovo sito di Via Serenissima.\nNel 1986 si costituisce la filiale Cembre Ltd. a Coleshill, Birmingham, Regno Unito, mentre nel 1988 nasce Cembre S.a.r.l. a Bagneaux, Parigi, Francia.\nNel 1992 Loyd Register rilascia a Cembre S.p.A. la Certificazione del Sistema di Qualit\u00e0 secondo ISO 9001 per la progettazione, produzione, commercializzazione di connettori elettrici ed utensili ed assistenza post vendita.\nNel 1994 si costituisce la nuova filiale \u201cCembre Espa\u00f1a SL.\u201d a Madrid, Spagna.\nSegue nel 1995 la Costituzione di Cembre AS a Stokke, Norvegia e nel 1997 di Cembre GmbH a Monaco di Baviera, Germania.\n\u00c8 anche l'anno dell'ingresso di Cembre in borsa, IPO e quotazione sul mercato telematico di Borsa Valori di Milano con la sigla CEM.\nIl 1999 vede l'acquisizione di OELMA s.r.l. societ\u00e0 attiva nella produzione e commercializzazione di pressacavi e materiale elettrico in genere e si costituisce Cembre Inc. a Edison, New Jersey, Stati Uniti d'America.\nNel 2001 Cembre entra nell'indice FTSE Italia STAR, la cui sigla STAR \u00e8 acronimo di segmento Titoli con Alti Requisiti, del Mercato MTA di Borsa Italiana.\nNel 2002 viene acquisita General Marking S.r.l., per la produzione di segnafili e prodotti per la marcatura di cavi e componenti elettrici.\nNel 2008 Cembre adotta il nuovo ERP SAP e prende la certificazione del Sistema di Gestione Ambientale secondo ISO 14001:2004.\nNel 2012 certifica il Sistema di gestione per la Salute e la Sicurezza dei lavoratori secondo OHSAS 18001:2007. Nello stesso anno, viene messo in funzione il nuovo magazzino automatizzato e viene definita l'incorporazione della societ\u00e0 General Marking S.r.l. in Cembre S.p.A..\nNel 2018 viene acquisita IKUMA GmbH &amp; Co. KG, societ\u00e0 attiva sul mercato tedesco nel settore del materiale elettrico.\nGruppo Cembre.\nAlla capogruppo con sede a Brescia si affiancano sei societ\u00e0 controllate, di cui cinque commerciali\ne una produttiva e commerciale\nLa sede di Brescia, con uffici, stabilimento, magazzini, laboratori e servizi, si sviluppa su una superficie coperta di ca. 60.000 m\u00b2, inserita in un'area di oltre 121.000 m\u00b2.\nIn Italia Cembre S.p.A. vanta una rete distributiva capillare, con uffici a Milano, Roma, Torino, Padova, Bologna e Firenze.\nRiconoscimenti.\nNel 1999 i contatti alla rotaia Cembre tipo AR 60 vengono installati in tutta la lunghezza dell'Euro Tunnel (Tunnel della Manica) ed in entrambi i terminali Inglese e Francese.\nNel 2009 l'avvitatore Cembre NR-11P \u00e8 utilizzato dall'ente Ferroviario Cinese con ottimi risultati sulla Ferrovia del Qingzang, ad altitudini vicine ai 5.000 m.\nNel 2012 Cembre GmbH \u00e8 insignita da Deutsche Bahn del premio \u201cFornitore dell'anno 2012\u201d, categoria speciale \u201cper lo sviluppo di connettori adatti all'utilizzo su cavi di nuova generazione\u201d.\nNel 2018, in seguito al risultato di indagine di Statista, Panorama riconosce Cembre tra le 400 aziende dove si lavora meglio in Italia.\nAzionariato.\nL'azionariato comunicato alla Consob \u00e8 il seguente:"}
{"id": "5824279", "revid": "1805885", "url": "https://it.wikipedia.org/wiki?curid=5824279", "title": "Pierre Tetar van Elven", "text": "Dipinse anche alcuni pezzi di genere con l'alta societ\u00e0 francese."}
{"id": "5824281", "revid": "1310927", "url": "https://it.wikipedia.org/wiki?curid=5824281", "title": "Hockey su ghiaccio ai XXIII Giochi olimpici invernali - Qualificazioni al torneo maschile", "text": "Al torneo maschile di hockey su ghiaccio sono qualificate di diritto le prime otto squadre del ranking IIHF, rilevato dopo il mondiale 2015: Canada, Finlandia, Repubblica Ceca, Russia, Slovacchia, Stati Uniti, Svezia e Svizzera. A queste si aggiunge la , in qualit\u00e0 di paese ospitante.\nLe altre tre si sono qualificate dai tre tornei di qualificazione, a loro volta preceduti da tre tornei di prequalificazione e quattro tornei preliminari.\nLe qualificazioni si sono svolte dal 1\u00b0 al 4 settembre 2016, le prequalificazioni dall'11 al 14 febbraio 2016, i tornei del turno preliminare dal 5 all'8 novembre 2015.\n\"Seeding\" per l'accesso alle qualificazioni.\nPer qualificarsi direttamente, una nazionale doveva essere nei primi otto posti del ranking al termine del campionato mondiale 2015. Le squadre che volessero prendere parte ai tornei, avevano tempo fino ad aprile 2015 per iscriversi. \nSistema di punteggio del ranking IIHF.\nI punteggi relativi ai tornei del pi\u00f9 recente negli anni presi in considerazione vengono presi per intero; quelli relativi al secondo anno, vengono conteggiati per il 75%; quelli relativi al terzo anno, vengono conteggiati al 50%; quelli relativi al quarto anno per il 25%.\nPreliminari.\nLe due squadre col ranking pi\u00f9 basso si sono affrontate in uno spareggio, per limitare a 8 il numero delle squadre partecipanti al turno preliminare. L'incontro si \u00e8 tenuto a Sofia il 10 ottobre 2015. Il turno preliminare si \u00e8 poi tenuto dal 5 all'8 novembre 2015.\nGruppo K.\nGli incontri del gruppo K sono stati giocati a Tallinn, Estonia.\nGruppo L.\nGli incontri del gruppo L si sono svolti a Valdemoro, Spagna.\nPrequalificazioni.\nI tre \"round robin\" saranno giocati tra l'11 ed il 14 febbraio 2016. Le nazionali classificate al 18\u00ba, 19\u00ba e 20\u00ba posto hanno avuto il diritto di organizzare un girone ciascuna. Le vincitrici di ciascun gruppo avanzer\u00e0 al turno finale delle qualificazioni.\nGruppo G.\nGli incontri del gruppo G si sono svolti a Cortina d'Ampezzo, Italia.\nGruppo H.\nGli incontri del gruppo H si sono svolti a Budapest, Ungheria.\nGruppo J.\nGli incontri del gruppo J si sono svolti a Sapporo, Giappone.\nTornei di qualificazione.\nGruppo D.\nGli incontri del gruppo D si sono svolti a Minsk, Bielorussia.\nGruppo E.\nGli incontri del gruppo E si sono svolti a Riga, Lettonia.\nGruppo F.\nGli incontri del gruppo F si sono svolti a Oslo, Norvegia."}
{"id": "5824283", "revid": "1543377", "url": "https://it.wikipedia.org/wiki?curid=5824283", "title": "Gesine Arps", "text": "Biografia.\nGesine Arps frequenta la Glockseeschule, scuola che segue i principi della Summerhill School nella sua citt\u00e0 natale. Stimolata dalla madre ad intraprendere un percorso artistico, inizia ad esporre giovanissima in diverse collettive e nel 1985 ad Hannover tiene la sua prima personale. A vent'anni si trasferisce ad Urbino dove termina gli studi artistici alla Sezione Ceramica dell'Accademia Raffaello con il professor Paolo Sgarzini. Nel 1990 inizia la sua collaborazione come designer presso lo studio dello stilista Piero Guidi, per il quale progetter\u00e0 il disegno \"Magic Circus\" ancora oggi in produzione.\nDurante il soggiorno italiano si susseguono a ritmo incalzante le occasioni espositive all'estero e gli appuntamenti artistici italiani. Dal 1994 amplia la sua ricerca artistica, non si dedica pi\u00f9 solamente alla pittura, ma inizia a sperimentare differenti mezzi e forme espressive, intervenendo anche con performance ed installazioni con i materiali pi\u00f9 inconsueti.\nViene spesso chiamata a partecipare ad eventi culturali e mostre di carattere internazionale, come \"Spazi ritrovati\", un progetto artistico internazionale incentrato nella riqualificazione dei giardini pubblici, per il quale nel 1996 esegue una scultura che viene collocata permanentemente a Trasanni. Nel 1998 progetta il mosaico \"Pellegrinaggio verso il 2000\", realizzato nella stazione metropolitana Numidio Quadrato di Roma nell'ambito del progetto artistico internazionale \"Arte Metro Roma\" teso alla riqualificazione dell'area.\nNel 1999 partecipa alla XXVI del Premio Sulmona, curata da Giorgio Di Genova; espone anche nell'edizione del 2000, in cui riceve la Targa d'Argento, e del 2001. Partecipa nel 2002 alla Rassegna internazionale d'arte G. B. Salvi nel 2002; alla medesima esposizione, questa volta curata da Mauro Corradini, espone anche nel 2004.\nContinuano anche i rapporti con la Germania dove viene invitata sempre pi\u00f9 spesso ad esporre in musei ed enti pubblici come il Museo di Duingen nel 2003 e Tribunale di Colonia nel 2004 in occasione di \"Str\u00f6mungen\", collettiva di pittrici organizzata dalla F\u00e9d\u00e9ration Internationale Culturelle F\u00e9minine.\nStile e opere.\nL'arte di Gesine Arps si esprime nella pittura, nella poesia, nella scultura e nelle installazioni. Nelle sue opere si ritrova spesso l'utilizzo dell'oro e dell'argento, sua caratteristica \u00e8 il lavorare per strati.\nDede Auregli, responsabile di Spazio Aperto del Museo d'arte moderna di Bologna, descrive le sue opere come una festa cromatica in cui vengono rappresentate piccole favole di sottile e simpatica ironia. Una poetica dal linguaggio apparentemente semplice, animata da figure legate alla fantasia o alla memoria che la critica collega allo stile di Marc Chagall.\nLe sue opere sono spesso create e pensate per essere fruite attivamente dal pubblico. Rappresentativa in questo senso \u00e8 \"La colomba della pace\" una scultura interattiva di oltre tre metri di lunghezza e due metri d'altezza realizzata come messaggio universale di pace. Rivestita di brandelli di stoffa usati \u00e8 un contenitore itinerante i ricordi e immagini che nasconde al suo interno aperture e cassetti segreti. La scultura \u00e8 stata inaugurata nel 2009 sulla piazza della Basilica superiore di Assisi, poi ha viaggiato tra Germania (Kulturzentrum Englische Kirche di Bad Homburg, 2010), Paesi Bassi (Duomo di Utrecht, 2010), Francia (Pont Neuf a Parigi, 2011) e nel 2015 \u00e8 stata al Caff\u00e8 Pedrocchi di Padova.\nLa scultura \"Pesce di fiori\" \u00e8 stata scelta come simbolo e brand identificativo del progetto \"Bagno senza confini\" di Paolo Paci e del Gruppo Quid in occasione del Salone Internazionale del Mobile del 1997. La scultura successivamente \u00e8 stata esposta agli Ex Magazzini Ferroviari a Bologna, al Centro Arti Visive Pescheria di Pesaro, alle Ex Acciaierie Riva Calzoni di Milano, alla Fiera di Francoforte. Alla scultura \u00e8 stata anche dedicata la copertina del numero di ottobre 2000 di Modo rivista internazionale di cultura del progetto.\nLe sue opere fanno parte di numerose collezioni pubbliche e private come il quadro \"Gli sposi\" acquistato nel 2010 dal Comune di Bad Homburg vor der H\u00f6he e collocato nella sala per le celebrazioni del matrimonio civile.\nIl quadro \"\u00c8 bello stare sul prato d'estate\" dal 2013 fa parte della Collezione Permanente di Arte Contemporanea di Palazzo Gasparini a Mercatello sul Metauro."}
{"id": "5824290", "revid": "287204", "url": "https://it.wikipedia.org/wiki?curid=5824290", "title": "Stefano Kun\u010dev", "text": "Carriera.\nClub.\nEgersund.\nA febbraio 2016, Kun\u010dev ha firmato un contratto con i norvegesi dell'Egersund, compagine di 2. divisjon.\nNazionale.\nKun\u010dev ha esordito nelle qualificazioni al campionato europeo Under-21 per la Bulgaria in data 7 settembre 2010, schierato titolare nella sconfitta interna per 0-1 contro la Svezia.\nStatistiche.\nPresenze e reti nei club.\n\"Statistiche aggiornate al 23 febbraio 2017.\""}
{"id": "5824310", "revid": "287204", "url": "https://it.wikipedia.org/wiki?curid=5824310", "title": "Morton Grove (Illinois)", "text": "Morton Grove \u00e8 un comune degli Stati Uniti d'America, situato in Illinois, nella contea di Cook."}
{"id": "5824316", "revid": "287204", "url": "https://it.wikipedia.org/wiki?curid=5824316", "title": "689 (numero)", "text": "Seicentottantanove \u00e8 il numero naturale dopo il 688 e prima del 690."}
{"id": "5824317", "revid": "1305772", "url": "https://it.wikipedia.org/wiki?curid=5824317", "title": "Fortress (videogioco 1983)", "text": "Fortress \u00e8 un videogioco strategico a turni pubblicato da Strategic Simulations nel 1983 per Apple II e Atari 8-bit e nel 1984 per Commodore 64. Nel 1989 uscirono anche versioni per i giapponesi NEC PC-8801 e NEC PC-9801.\nModalit\u00e0 di gioco.\nIl gioco avviene su una scacchiera 6 x 6 inizialmente vuota, tra due giocatori umani o contro il computer. Una partita dura un numero di turni prefissato (di default 21) e lo scopo \u00e8 occupare il maggior numero di caselle con il proprio colore (bianco o nero) alla fine.\nAl proprio turno il giocatore deve piazzare una fortezza su una casella priva di fortezze nemiche; se \u00e8 gi\u00e0 occupata da una delle proprie fortezze, questa viene rinforzata, raddoppiandone o al massimo triplicandone l'efficacia. La mossa aumenta di un grado il controllo del giocatore anche su tutte le caselle adiacenti in orizzontale e verticale, producendo un effetto a seconda di cosa contengono:\nInizialmente vengono forniti cinque possibili avversari computerizzati, con diversa abilit\u00e0 e diversi stili di gioco, ma \u00e8 possibile creare e salvare su disco le statistiche di altri giocatori umani e computerizzati. I giocatori controllati dal computer in particolare possono apprendere dalle partite fatte e migliorare la propria strategia con l'esperienza, salvandola quindi su disco.\nAll'epoca della pubblicazione di \"Fortress\", Strategic Simulations organizz\u00f2 anche un torneo, con un premio di 1000 dollari, tra i giocatori computerizzati \"allenati\" dai partecipanti; per partecipare bisognava spedire a SSI un dischetto contenente il salvataggio del proprio giocatore computerizzato, che l'azienda avrebbe fatto competere contro quelli degli altri."}
{"id": "5824320", "revid": "838137", "url": "https://it.wikipedia.org/wiki?curid=5824320", "title": "Le incredibili avventure al di l\u00e0 di Tule", "text": ""}
{"id": "5824321", "revid": "838137", "url": "https://it.wikipedia.org/wiki?curid=5824321", "title": "Le incredibili meraviglie al di l\u00e0 di Tule", "text": ""}
{"id": "5824322", "revid": "436907", "url": "https://it.wikipedia.org/wiki?curid=5824322", "title": "Infinite volte (Lorenzo Fragola)", "text": "Infinite volte \u00e8 un singolo del cantante italiano Lorenzo Fragola, pubblicato il 10 febbraio 2016 come primo estratto dal secondo album in studio \"Zero Gravity\".\nDescrizione.\nTraccia d'apertura dell'album, \"Infinite volte\" \u00e8 stata scritta dallo stesso Fragola insieme a Rory Di Benedetto, Rosario Canale, Fabrizio Ferraguzzo e Antonio Filippelli, ed \u00e8 stata presentata dal cantante al Festival di Sanremo 2016, dove si \u00e8 classificato al 5\u00ba posto.\nFragola ha descritto il brano come una ballata malinconica che racconta \u00abuna storia d'amore di quelle che ti capitano poche volte nella vita\u00bb.\nVideo musicale.\nIl videoclip, diretto da Antonio Usbergo e Niccol\u00f2 Celaia e girato a Brighton (Regno Unito), \u00e8 stato pubblicato il 10 febbraio 2016 attraverso il canale YouTube del cantante."}
{"id": "5824323", "revid": "1226", "url": "https://it.wikipedia.org/wiki?curid=5824323", "title": "Romanzo alessandrino", "text": ""}
