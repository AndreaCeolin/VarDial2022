{"id": "5893232", "revid": "729019", "url": "https://it.wikipedia.org/wiki?curid=5893232", "title": "Rocco Iannelli", "text": "Biografia.\nIn servizio presso il nucleo radiomobile di Milano il 14 maggio 1999 rimase coinvolto con altri militari, maresciallo ordinario Luigi Mangano, vicebrigadiere Giuseppe Ciminelli, carabiniere Pierpaolo Frau, nel comune di Milano, in un conflitto a fuoco con alcuni pregiudicati che stavano assaltando un furgone portavalori.\nCon decreto del presidente della Repubblica datato 31 maggio 2000 gli \u00e8 stata tributata la medaglia d'oro al valor civile."}
{"id": "5893233", "revid": "547034", "url": "https://it.wikipedia.org/wiki?curid=5893233", "title": "Macarthur (Territorio della Capitale Australiana)", "text": "Macarthur (postcode 2904) \u00e8 un sobborgo di Canberra, nel distretto di Tuggeranong, che prende il nome da John Macarthur, uno dei pionieri dell'industria tessile specializzata nella lana Merino, Fondato nel 1983, ricopre una superficie di 1,27 chilometri quadrati e nel 2011 aveva una popolazione circa 1500 abitanti"}
{"id": "5893257", "revid": "1305772", "url": "https://it.wikipedia.org/wiki?curid=5893257", "title": "A.W.O.L.", "text": ""}
{"id": "5893268", "revid": "149485", "url": "https://it.wikipedia.org/wiki?curid=5893268", "title": "Campionato mondiale di hockey su ghiaccio - Terza Divisione 2016", "text": "Il Campionato mondiale di hockey su ghiaccio - Terza Divisione 2016 \u00e8 un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 31 marzo e il 6 aprile 2016. Le sei squadre partecipanti sono state riunite in un unico gruppo. Le partite si sono svolte a Istanbul, in Turchia. La ha concluso il torneo in prima posizione, garantendosi la partecipazione al Campionato mondiale di hockey su ghiaccio - Seconda Divisione 2017."}
{"id": "5893270", "revid": "287204", "url": "https://it.wikipedia.org/wiki?curid=5893270", "title": "Giro delle Fiandre 2016", "text": "Il Giro delle Fiandre 2016, centesima edizione della corsa e valido come ottava prova dell'UCI World Tour 2016, si \u00e8 svolto il 3 aprile 2016 su un percorso di 255\u00a0km. Lo ha vinto, per la prima volta, lo slovacco Peter Sagan, che ha concluso in 6h10'37\", alla velocit\u00e0 media di 41,28 km/h.\nIl campione del mondo Peter Sagan, della Tinkoff, ha attaccato sul Paterberg, ultima salita della corsa, vincendo in solitaria dopo 13 km di fuga. Il tre volte vincitore Fabian Cancellara, della Trek-Segafredo, si \u00e8 dovuto accontentare del secondo posto dopo un inseguimento condotto insieme a Sep Vanmarcke, della Lotto NL-Jumbo. Alexander Kristoff, del Team Katusha, ha invece vinto lo \"sprint\" del secondo gruppo di inseguitori."}
{"id": "5893271", "revid": "916580", "url": "https://it.wikipedia.org/wiki?curid=5893271", "title": "Fagus orientalis", "text": "Fagus orientalis , comunemente chiamato \"faggio orientale\", \u00e8 una specie arborea decidua appartenente alla famiglia Fagacee. La specie \u00e8 originaria dell'Eurasia, in Europa dell'est e Asia occidentale.\nDescrizione.\nIl faggio orientale \u00e8 un albero di grandi dimensioni, capace di raggiungere 45\u00a0m di altezza e una circonferenza di 3\u00a0m, anche se in media misura 25\u201335\u00a0m di alto e 1,5\u00a0m di diametro.\nLe foglie sono alterne, picciuolate, intere o con un margine appena crenato; misurano 7\u201315\u00a0cm in lunghezza e 5\u20139\u00a0cm di larghezza, con 7\u201313 nervature su ogni faccia (le nervature sono 6\u20137 nella \"F. sylvatica\"). Le gemme hanno un aspetto allungato e sottile, lunghe di 15\u201330\u00a0mm e 2\u20133\u00a0mm di spessore e possono essere pi\u00f9 spesse, fino a 4\u20135\u00a0mm, dove gemmano i fiori.\nI fiori sono piccoli armenti che appaiono poco dopo la nascita delle foglie a primavera.\nI semi sono delle piccole noci triangolari lunghe 15\u201320\u00a0mm e larghe 7\u201310\u00a0mm alla base; maturano in autunno 5\u20136 mesi dopo l'impollinazione. I semi sono racchiusi in un involucro, detto \"cupola\", che ne racchiude due alla volta. La cupola differisce da quella del faggio europeo nell'avere un'appendice appiattita alla base, simile ad una foglia.\nTassonomia.\n\"Fagus orientalis\" \u00e8 uno stretto parente di \"Fagus sylvatica\", col il quale si sovrappone nei Balcani e in Turchia nord-occidentale. Essi formano ibridi chiamati \"Fagus \u00d7 taurica\".\nDistribuzione e habitat.\nL'aerale naturale di \"F. orientalis\" va dal massiccio montuoso Strand\u017ea in Bulgaria, al nord dell'Asia minore, al Caucaso in Georgia e Russia, ai monti Elborz in Iran.\nLo si trova ad altitudini di 500\u00a0m in Europa orientale, fino a 2100\u00a0m sul Caucaso.\nSullo Strand\u017ea cresce anche ad altitudini minori, 200\u2013300\u00a0m, per via del microclima locale unico, e vi forma tipiche foreste di \"Fagus orientalis\"\u2212\"Rhododendron ponticum\", assieme a cespugli sempreverdi.\nAd ovest della zona di distribuzione, si incontrano ibridi \"Fagus \u00d7 taurica\", frutto dell'incrocio con faggi europei."}
{"id": "5893275", "revid": "461603", "url": "https://it.wikipedia.org/wiki?curid=5893275", "title": "Athlitiko Somateio Ammochostou Nea Salamis", "text": ""}
{"id": "5893277", "revid": "1605525", "url": "https://it.wikipedia.org/wiki?curid=5893277", "title": "June Thomson", "text": "Biografia.\nNata nell'Essex, June Thomson ha studiato alla \"Chelmsford County High School for Girls\".\nDopo aver lavorato come insegnante, June Thomson si \u00e8 dedicata alla letteratura poliziesca, scrivendo a partire dal 1971 una serie di romanzi polizieschi in cui indaga l'ispettore della polizia di Chelmsford Jack Finch, affiancato dal sergente Tom Boyce. Per le edizioni statunitensi dei romanzi, il cognome del protagonista \u00e8 stato cambiato in Rudd.\nA partire dal 1990 June Thomson ha pubblicato una serie di opere dedicate a Sherlock Holmes: alcune antologie di racconti apocrifi, un romanzo (\"Sherlock Homes and the Lady in Black\") ed un saggio sul rapporto fra Holmes e Watson (\"Holmes and Watson: A Study in Friendship\")."}
{"id": "5893278", "revid": "219110", "url": "https://it.wikipedia.org/wiki?curid=5893278", "title": "Monumento a Mario Cermenati", "text": "Il monumento a Mario Cermenati \u00e8 una scultura marmorea collocata nell'omonima piazza di Lecco in memoria del naturalista e geologo fondatore dei Musei civici di Lecco.\nL'opera inaugurata il 25 settembre 1927, avvenne curiosamente lo stesso giorno del Monumento a Stoppani situato poco distante sul lungolago.\nStoria e descrizione.\nL'attuale monumento, inaugurato il 25 settembre 1927, \u00e8 una sostituzione dell'originale in bronzo realizzato dal siciliano Mario Rutelli il quale fu requisito e fuso dal regime fascista durante la Seconda guerra mondiale per alimentare l'industria bellica. La sua opera ritraeva il geologo in piedi mentre gesticolava animatamente.\nNel 1945 Francesco Modena ricevette la commissione per erigere una seconda statua che egli realizz\u00f2 in marmo ponendola sull'originario piedistallo roccioso che simula un ammasso di rocce dove \u00e8 incisa un'epigrafe del poeta chiavennasco Giovanni Bertacchi.\nIl geologo \u00e8 raffigurato in posizione eretta con lo sguardo rivolto verso il lago e la mano destra appoggiata a tre tomi che sono tecnicamente e simbolicamente il suo supporto: Leonardo, geologia e storia delle scienze.\nIn epoca pi\u00f9 recente, agli inizi del XXI secolo, in concomitanza con la ristrutturazione della vecchia \"piazza del Grano\", denominata \"Cesare Battisti\" ed infine a \"Cermenati\", il basamento protetto da un'elegante recinzione in ferro battuto fu attorniato da uno specchio d'acqua e quattro fontane ai punti cardinali oltre ad un restauro conservativo dell'epigrafe."}
{"id": "5893284", "revid": "461603", "url": "https://it.wikipedia.org/wiki?curid=5893284", "title": "Athlitiko Somateio Ammochostou Nea Salamis 2010-2011", "text": ""}
{"id": "5893285", "revid": "76963", "url": "https://it.wikipedia.org/wiki?curid=5893285", "title": "Francesco Negri (carabiniere)", "text": ""}
{"id": "5893286", "revid": "461603", "url": "https://it.wikipedia.org/wiki?curid=5893286", "title": "Athlitiko Somateio Ammochostou Nea Salamis 2011-2012", "text": ""}
{"id": "5893298", "revid": "880789", "url": "https://it.wikipedia.org/wiki?curid=5893298", "title": "Monumento a Cermenati", "text": ""}
{"id": "5893300", "revid": "121663431", "url": "https://it.wikipedia.org/wiki?curid=5893300", "title": "Harmelen", "text": "Harmelen \u00e8 una localit\u00e0 di circa 8.000 abitanti del centro dei Paesi Bassi, facente parte della provincia di Utrecht e situata nella regione di Groene Hart e alla confluenza del Leidse Rijn con l'Oude Rijn. Dal punto di vista amministrativo, si tratta di un-ex-comune, dal 2001 accorpato alla municipalit\u00e0 di Woerden.\nEtimologia.\nIl toponimo \"Harmelen\", attestato anticamente come \"Harmale\" (1202), \"Harmalen\" (1220 circa), \"Heermalen\" (1333) e \"Heremael\" (1334), \u00e8 formato dalle parole germaniche \"harja*\", che significa \"esercito\" e \"ma\u00fela-\", che significa \"luogo di riunione\", \"luogo del giudizio\". Tale nome deriva probabilmente dalle strutture difensive erette tra il 695 e il 714 contro le invasioni da parte di Frisoni.\nGeografia fisica.\nCollocazione.\nIl villaggio Harmelen si trova nella parte centro-orientale della provincia della Utrecht, al confine con la provincia dell'Olanda Meridionale ed \u00e8 situato a met\u00e0 strada tra le localit\u00e0 di Woerden e De Meern (rispettivamente ad ovest della prima e ad est della seconda), a circa 15\u00a0km ad est di Utrecht.\nSociet\u00e0.\nEvoluzione demografica.\nAl censimento del 2007, Harmelen contava una popolazione pari a 8.190 abitanti, di cui 4.130 erano donne e 4.050 erano uomini.\nStoria.\nLa localit\u00e0 venne menzionata per la prima volta come \"Hermale\" nel 1202.\nNel 1857, il comune di Harmelen fu ingrandito, allorch\u00e9 venne accorpata ad esso la municipalit\u00e0 di Geverscop.\nNel 1954, il comune di Harmelen fu ulteriormente ingrandito, allorch\u00e9 vennero accorpate ad esso parti delle municipalit\u00e0 di Vleuten e Veldhuizen.\nL'8 gennaio del 1962, Harmelen fu teatro della pi\u00f9 grande sciagura ferroviaria nella storia dei Paesi Bassi, quando si scontrarono due treni provenienti uno da Leeuwarden, l'altro da Rotterdam, sciagura che provoc\u00f2 la morte di 93 persone.\nNegli anni settanta, numerosi edifici di Harmelen furono demoliti per favorire la costruzione di strade.\nNel 1989, il comune di Harmelen fu ingrandito, allorch\u00e9 venne accorpata ad esso parte della municipalit\u00e0 di Linschoten.\nStemma.\nLo stemma di Harmelen presenta tre rombi rossi e una fascia nera centrale su sfondo giallo.\nLo stemma \u00e8 derivato da quello della famiglia Van Zuylen van Harmelen, che governava la signoria locale..\nMonumenti e luoghi d'interesse.\nHuis Harmelen.\nTra gli edifici principali di Harmelen, figura Huis Harmelen, conosciuto anche come castello di Harmelen e risalente al tardo Medioevo.\nCastello Batestein.\nAltro edificio storico di Harmelen \u00e8 il Castello Batestein (Kasteel Batestein) o Huis Batestein, risalente al XV secolo.\nFeste ed eventi.\nTra i festeggiamenti principali, vi sono quelli del periodo di Carnevale, durante il quale Harmelen viene chiamata Kwakbollenpoel."}
{"id": "5893302", "revid": "76963", "url": "https://it.wikipedia.org/wiki?curid=5893302", "title": "Alessandro Micalizzi", "text": ""}
{"id": "5893311", "revid": "287204", "url": "https://it.wikipedia.org/wiki?curid=5893311", "title": "La purpura de la rosa", "text": ""}
{"id": "5893315", "revid": "729019", "url": "https://it.wikipedia.org/wiki?curid=5893315", "title": "Stazione di Roditti", "text": "La stazione di Roditti () \u00e8 una stazione ferroviaria posta sulla linea per Divaccia-Pola; serve l'omonimo comune.\nStoria.\nLa stazione fu attivata il 20 settembre 1876, con l'apertura della ferrovia Istriana. Era una semplice fermata col solo binario di corsa.\nDopo la prima guerra mondiale, con l'annessione della zona al Regno d'Italia, la stazione pass\u00f2 alle Ferrovie dello Stato italiane, assumendo il nome di \"Roditti\".\nDopo la seconda guerra mondiale la stazione pass\u00f2 alla rete jugoslava (J\u017d), venendo ribattezzata \"Rodik\", analogamente al centro abitato. Nel 1984, con la realizzazione del comando centralizzato del traffico sulla nuova linea per Capodistria, essendoci qui il punto culminante della linea dove si sganciano i locomotori di spinta, venne abbandonata la vecchia fermata e costruita a 600 metri da quella la nuova stazione, coincidente con il culmine e munita di raddoppio con due binari e un nuovo fabbricato. Oltretutto in questo modo la nuova stazione \u00e8 molto pi\u00f9 vicina al paese. Dal 1991 appartiene alla rete slovena (Slovenske \u017eeleznice)."}
{"id": "5893316", "revid": "228587", "url": "https://it.wikipedia.org/wiki?curid=5893316", "title": "Rapporto di sovraconsolidazione", "text": "In geotecnica, il rapporto di sovraconsolidazione (OCR) \u00e8 un indice che suggerisce la storia di carico di un particolare terreno. Conoscere tale rapporto \u00e8 dunque fondamentale ai fini di comprendere se il terreno sul quale si vuole costruire ha sopportato in passato un carico maggiore rispetto a quello che si andr\u00e0 ad applicare con la nuova costruzione (come accade per terreni erosi), o se viceversa la pi\u00f9 grande sollecitazione avverr\u00e0 quando la messa in opera della nuova costruzione sar\u00e0 completata. L'OCR consente di osservare indirettamente molte caratteristiche del terreno, le quali permettono uno studio pi\u00f9 approfondito e preciso del terreno stesso.\nDefinizione.\nL'OCR \u00e8 definito in geotecnica come:\nformula_1; dove al numeratore \u00e8 posto il valore di sforzo verticale efficace massimo che il terreno ha sopportato nel tempo (ottenibile da una Prova edometrica), mentre a denominatore si ha lo sforzo verticale efficace che attualmente sta stimolando il terreno. Il comportamento del materiale dipende da quanti cicli di carico si considerano: nel definire l'OCR, si trascura il comportamento a grande numero di cicli.\nIl terreno, in base al valore di OCR ottenuto, viene definito in diversi modi:\nSi noti come l'OCR non possa mai essere inferiore ad 1: nel caso estremo di normalconsolidazione, infatti, il valore di sforzo attuale superer\u00e0 il valore di sforzo massimo precedente, diventando lui stesso lo sforzo massimo mai registrato per quel terreno e dando come risultato del rapporto, 1. Inoltre, \u00e8 possibile dimostrare facilmente come l'OCR decresce all'aumentare della profondit\u00e0: a parit\u00e0 di carico applicato, infatti, gli sforzi efficaci verticali varieranno a seconda del peso specifico del terreno (che si pu\u00f2 supporre costante in ogni punto) e il termine z di profondit\u00e0: un incremento di essa scaturisce dunque un aumento di sforzo efficace."}
{"id": "5893319", "revid": "287451", "url": "https://it.wikipedia.org/wiki?curid=5893319", "title": "Aldo Bolognesi", "text": ""}
{"id": "5893320", "revid": "729019", "url": "https://it.wikipedia.org/wiki?curid=5893320", "title": "Stazione di Erpelle-Cosina", "text": "La stazione di Erpelle-Cosina () \u00e8 una stazione ferroviaria posta sulla linea per Divaccia-Pola; serve l'omonimo comune.\nStoria.\nLa stazione fu attivata il 20 settembre 1876, con l'apertura della ferrovia Istriana. Con l'apertura della linea Trieste-Erpelle nel 1887 la stazione divent\u00f2 di diramazione, tale linea rimase in esercizio fino 31 dicembre 1958.\nDopo la prima guerra mondiale, con l'annessione della zona al Regno d'Italia, la stazione pass\u00f2 alle Ferrovie dello Stato italiane, assumendo il nome di \"Erpelle-Cosina\".\nDopo la seconda guerra mondiale la stazione pass\u00f2 alla rete jugoslava (J\u017d), venendo ribattezzata \"Hrpelje-Kozina\", analogamente al centro abitato. Dal 1991 appartiene alla rete slovena (Slovenske \u017eeleznice)."}
{"id": "5893322", "revid": "1700659", "url": "https://it.wikipedia.org/wiki?curid=5893322", "title": "Boston Patriots 1962", "text": "La stagione dei Boston Patriots \u00e8 stata la terza della franchigia nell'American Football League e la seconda con Mike Holovak come capo-allenatore.. La squadra concluse con un bilancio di nove vittorie, quattro sconfitte e un pareggio, al secondo posto nella AFL Eastern division. \nRoster.\nTutti i seguenti giocatori hanno disputato almeno una partita con i Boston Patriots nella stagione 1962.\nClassifiche.\nNota: Le partite pareggiate non vennero conteggiate a fini delle classifiche fino al 1972. "}
{"id": "5893324", "revid": "1711941", "url": "https://it.wikipedia.org/wiki?curid=5893324", "title": "Geografia di Israele", "text": "Israele, ufficialmente Stato d'Israele, in ebraico \"Medinat Yisra\u02beel\", in arabo \"Isr\u0101\u02be\u012bl\", \u00e8 un paese del Medio Oriente, situato all'estremit\u00e0 orientale del mar Mediterraneo. Confina a nord con il Libano, a nord-est con la Siria, a est e a sud-est con la Giordania, a sud-ovest con l'Egitto, e a ovest con il mar Mediterraneo. Gerusalemme \u00e8 sede del governo e capitale proclamata, ma quest'ultimo status non ha ricevuto largo riconoscimento internazionale.\nMorfologia.\nNonostante le sue piccole dimensioni, circa 470\u00a0km di lunghezza da nord a sud e 135\u00a0km di larghezza da est a ovest nel suo punto pi\u00f9 ampio, Israele presenta quattro regioni geografiche - la piana costiera mediterranea, le regioni collinari settentrionali e centrali, la Great Rift Valley e il Negev - e tutta un'intera variet\u00e0 di aspetti fisici unici e microclimi.\nLa piana costiera \u00e8 una sottile striscia di terra lunga circa 185\u00a0km che si allarga fino a circa 40\u00a0km nel sud. Un litorale sabbioso con molte spiagge borda la costa del Mediterraneo. Nell'entroterra a est, la zona di terreno fertile ospita insediamenti agricoli in sviluppo e le citt\u00e0 di Tel Aviv e Haifa e i loro sobborghi.\nNel nord del paese, le montagne della Galilea costituiscono il punto pi\u00f9 elevato di Israele, raggiungendo i 1208 m di altitudine con il monte Meron (in arabo: \"Jebel Jarmaq\"). Queste montagne terminano a est in una scarpata che sovrasta la Great Rift Valley. Le montagne della Galilea sono separate a sud dalle colline della Cisgiordania, occupata da Israele, dalla fertile piana di Esdraelon (in ebraico: \"\u02bfEmeq Yizre\u02bfel\"), che, estendendosi approssimativamente da nord-ovest a sud-est, congiunge la piana costiera con la Great Rift Valley. La catena del monte Carmelo, che culmina con una cima alta 546 m, forma uno sperone che dagli altopiani della Cisgiordania raggiunge il nord-ovest del paese, separando quasi in due parti la costa di Haifa.\nLa Great Rift Valley, una lunga fessura nella crosta terrestre, ha inizio oltre la frontiera settentrionale di Israele e forma una serie di vallate che corrono generalmente verso sud, seguendo la lunghezza del paese, fino al golfo di Aqaba. Il Giordano, che segna parte della frontiera tra Israele e Giordania, scorre verso sud attraverso il rift da Dan alla frontiera settentrionale di Israele, dove il suo letto \u00e8 a 152 m sul livello del mare, per raggiungere prima la valle di \u1e24ula (in ebraico: \"\u02bfEmeq \u1e24ula\"), e poi il lago di Tiberiade, noto anche come mar di Galilea (in ebraico: \"Yam Kinneret\"), uno specchio d'acqua dolce posto 209 m sotto il livello del mare. Il Giordano procede verso sud lungo il margine orientale della Cisgiordania - ora attraverso la valle del Giordano (in ebraico: \"\u02bfEmeq HaYarden\") - e finalmente giunge nel mar Morto, dalle acque estremamente salate, che, trovandosi 400 m sotto il livello del mare, \u00e8 il punto naturale pi\u00f9 basso della superficie della Terra. A sud del mar Morto, il Giordano continua attraverso il rift, formando ora la valle di \u02bfArava (termine ebraico che vuol dire \u00absavana\u00bb), un'arida pianura che si estende fino al porto di Elat sul mar Rosso.\nIl Negev, scarsamente popolato, occupa la met\u00e0 meridionale di Israele. Questa piatta e sabbiosa regione desertica a forma di freccia si restringe verso sud, dove diviene estremamente arida e la sua superficie \u00e8 ricoperta da una serie di colline calcaree attraversate da wadi, canyon e falesie prima di raggiungere infine il punto dove l'\u02bfArava raggiunge Elat.\nIdrografia.\nIl principale sistema idrografico del paese \u00e8 costituito dal lago di Tiberiade e dal Giordano. Altri fiumi di Israele sono lo Yarqon, che sfocia nel Mediterraneo presso Tel Aviv; il Qishon, che scorre attraverso la parte occidentale della piana di Esdraelon per sfociare nel Mediterraneo ad Haifa; e una piccola sezione dello Yarm\u016bk, un affluente del Giordano che scorre verso ovest lungo il confine tra Siria e Giordania. La maggior parte degli altri torrenti del paese sono effimeri e scorrono stagionalmente sotto forma di wadi. I fiumi sono alimentati da una falda freatica sotterranea che viene sfruttata dall'uomo attraverso numerosi pozzi. Israele ha una carenza cronica di acqua, e le sue risorse idriche vengono pienamente utilizzate: circa tre quarti per l'irrigazione e il rimanente per utilizzi industriali e domestici.\nClima.\nIsraele ha una gran variet\u00e0 di condizioni climatiche, dovute soprattutto alla diversa topografia del paese. Vi sono due stagioni distinte: un inverno fresco e piovoso (ottobre-aprile) e un'estate asciutta e calda (maggio-settembre). Lungo la costa, le brezze di mare mitigano leggermente il clima, e le spiagge mediterranee sono molto popolari. Le precipitazioni sono scarse nel sud, dove ammontano a circa 25\u00a0mm all'anno nella valle di \u02bfArava a sud del mar Morto, mentre nel nord sono relativamente pesanti, e nell'Alta Galilea possono cadere fino a 1120\u00a0mm di pioggia all'anno. Nelle citt\u00e0 maggiori, lungo la piana costiera, cadono in media circa 508\u00a0mm di pioggia all'anno. Nel corso dell'anno vi sono circa 60 giorni di pioggia, concentrati soprattutto nella stagione delle piogge. Si registrano gravi scarsit\u00e0 idriche estive negli anni in cui le piogge arrivano in ritardo o il totale delle precipitazioni \u00e8 inferiore al normale.\nLe temperature medie annuali variano in tutta Israele a seconda dell'altitudine e della posizione: le aree costiere adiacenti al mar Mediterraneo hanno temperature pi\u00f9 miti - che spaziano tra i 29\u00a0\u00b0C circa in agosto e i 16\u00a0\u00b0C circa in gennaio - e pi\u00f9 alti tassi di umidit\u00e0 delle aree interne, specialmente durante l'inverno. Al contrario, le regioni pi\u00f9 elevate, come l'Alta Galilea, hanno notti fresche, perfino in estate, e occasionalmente neve in inverno. Tuttavia, la citt\u00e0 costiera di Elat, nel sud, nonostante la sua vicinanza al mar Rosso, ha un clima pi\u00f9 simile a quelli delle valli del Giordano e di \u02bfArava e del Negev, pi\u00f9 caldi e aridi di quello della costa settentrionale; in questi luoghi, le temperature diurne raggiungono i 21\u00a0\u00b0C circa in gennaio e possono raggiungere i 46\u00a0\u00b0C in agosto, quando la temperatura media \u00e8 di 40\u00a0\u00b0C.\nFlora e fauna.\nLa vegetazione spontanea \u00e8 estremamente varia, e nel paese sono state identificate oltre 2500 specie di piante. Le foreste sempreverdi originarie, i leggendari \u00abcedri del Libano\u00bb, sono in gran parte scomparse dopo molti secoli di abbattimenti per costruire navi e liberare terre per l'agricoltura e l'allevamento delle capre; esse sono state rimpiazzate da boschi secondari di querce e di conifere sempreverdi pi\u00f9 piccole. Le colline sono ricoperte soprattutto da macchia mediterranea, e nella stagione delle piogge il terreno si riempie dei colori dei fiori di campo. Nel Negev e sulle dune di sabbia della piana costiera crescono solamente arbusti propri del deserto. A nord di Beersheba, la maggior parte delle terre \u00e8 coltivata o destinata al pascolo. Dove l'irrigazione \u00e8 disponibile, fioriscono agrumeti, frutteti di specie subtropicali e colture di ortaggi. A seguito di un programma di rimboschimento del governo sono stati piantati milioni di alberi.\nAnche la vita animale \u00e8 molto varia. Tra i mammiferi figurano gatti selvatici, cinghiali, gazzelle, stambecchi, sciacalli, iene, lepri, procavie, tassi e puzzole marmorizzate. Caratteristici tra i rettili sono i gechi, le lucertole del genere \"\u0100gama\" e varie vipere, quali quella rostrata (\"Echis carinatus\"). Nella regione sono state identificate pi\u00f9 di 400 specie di uccelli, compresi la pernice, il cuculo tropicale, l'otarda, la pterocle e l'allodola del deserto. Vi sono molte specie di pesci e insetti, e talvolta le locuste, dal deserto, invadono le aree degli insediamenti. In alcune regioni sono state istituite riserve naturali, soprattutto in zone dell'\u02bfArava nel sud e sul monte Carmelo, sul monte Meron e in ci\u00f2 che rimane del lago di \u1e24ula e delle paludi vicine nel nord. La costa mediterranea e le valli del Giordano e di \u02bfArava sono importanti rotte per gli uccelli migratori."}
{"id": "5893331", "revid": "110157", "url": "https://it.wikipedia.org/wiki?curid=5893331", "title": "Niente fiori", "text": "Niente fiori (titolo originale \"No Flowers by Request\") \u00e8 un romanzo poliziesco del 1987 della scrittrice britannica June Thomson, tredicesimo della serie di romanzi in cui indaga l'ispettore Jack Finch della polizia di Chelmsford nell'Essex, affiancato dal sergente Tom Boyce.\nTrama.\nFelix Napier, gentiluomo di Woodstone, dopo la morte della moglie Helen, per cancellare il dolore ha venduto la casa e gli annessi canili a Steven Bradley, ritirandosi in una villetta di campagna, poco distante dal cottage dei coniugi Pagett, Dodie e Mike. Napier nutre un certo risentimento nei confronti di Bradley, dato che quest'ultimo si \u00e8 mostrato infastidito dalle continue ingerenze di Napier sul modo migliore di gestire i canili, troncando di fatto ogni rapporto.\nLa figlia di Felix, Elizabeth, che vive col marito avvocato David Hamilton in una bella casa confinante con la propriet\u00e0 di Bradley decide di organizzare un party al quale invita fra gli altri anche Steven Bradley, per cercare di smussare gli attriti fra questi e Felix, e a sorpresa anche Kate Denby, un'insegnante collega di Dodie Pagett. Bradley spera di avere presto una risposta positiva da Hamilton a proposito della sua richiesta di chiudere il varco nella siepe che mette in comunicazione le due propriet\u00e0, ma durante la festa non ha modo di parlare con Hamilton su questo argomento. Napier partecipa alla festa organizzata dalla figlia, anche se cerca di stare lontano da Bradley, ed ha modo di conoscere meglio Kate che invita a casa per il marted\u00ec della settimana successiva."}
{"id": "5893339", "revid": "287204", "url": "https://it.wikipedia.org/wiki?curid=5893339", "title": "Galassia Nana dei Cani da Caccia II", "text": "La Galassia Nana dei Cani da Caccia II (CVn II) \u00e8 una galassia nana sferoidale situata nell'omonima costellazione alla distanza di circa 520.000 anni luce dalla Terra.\n\u00c8 una galassia satellite della Via Lattea verso la quale si muove alla velocit\u00e0 di 129\u00a0km/s. Conseguentemente, fa parte del Gruppo Locale. Fu scoperta nel 2006, insieme ad altre galassie satellite, grazie ai dati ottenuto dallo Sloan Digital Sky Survey.\nTra le galassie satellite della Via Lattea, CVn II \u00e8 una delle pi\u00f9 piccole e deboli con una luminosit\u00e0 complessiva di circa 8.000 volte quella del Sole, quindi inferiore rispetto ad un tipico ammasso globulare. La massa di CVn II invece \u00e8 stimata in circa 2,5 milioni di masse solari. Pertanto il rapporto massa/luminosit\u00e0 \u00e8 circa 340 ed un valore cos\u00ec alto implica che CVn II \u00e8 dominata dalla presenza di materia oscura.\nLa popolazione stellare \u00e8 costituita prevalentemente da vecchie stelle con et\u00e0 di 12 miliardi di anni con una metallicit\u00e0 molto bassa, circa 150 volte meno del nostro Sole. Perci\u00f2, molto probabilmente, le stelle di CVn II sono tra le prime formatesi nell'Universo. Attualmente non si rilevano segni dell'attivit\u00e0 di formazione stellare.\nNon \u00e8 stata rilevata la presenza di regioni H I, cosa che \u00e8 risultata comune a tutte le galassie satellite della Via Lattea situate entro una distanza di circa 270 kpc. Bisogna tenere presente, tuttavia, che in tali condizioni non \u00e8 possibile rilevare le regioni che abbiano una massa inferiore a 10.000 masse solari, mentre per le galassie poste oltre i 270 kpc si rilevano solitamente regioni H I con massa tra 100.000 e 100.000.000 di masse solari."}
{"id": "5893340", "revid": "486946", "url": "https://it.wikipedia.org/wiki?curid=5893340", "title": "Komplett.no Arena", "text": ""}
{"id": "5893342", "revid": "290023", "url": "https://it.wikipedia.org/wiki?curid=5893342", "title": "Mashtrantoni/Li Candareri", "text": ""}
{"id": "5893343", "revid": "729019", "url": "https://it.wikipedia.org/wiki?curid=5893343", "title": "Stazione di Bresenza", "text": "La stazione di Bresenza () \u00e8 una fermata ferroviaria posta sulla linea per Divaccia-Pola ed \u00e8 il punto di diramazione della linea per Capodistria; serve il centro abitato di Bresenza, frazione del comune di Erpelle-Cosina.\nStoria.\n Con l'apertura della linea Bresenza-Capodistria nel 1967 la stazione divenne di diramazione.\nDopo la prima guerra mondiale, con l'annessione della zona al Regno d'Italia, la fermata pass\u00f2 alle Ferrovie dello Stato italiane, assumendo il nome di \"Bresenza del Taiano\".\nDopo la seconda guerra mondiale la fermata pass\u00f2 alla rete jugoslava (J\u017d), venendo ribattezzata \"Pre\u0161nica\", analogamente al centro abitato. Dal 1991 appartiene alla rete slovena (Slovenske \u017eeleznice)."}
{"id": "5893345", "revid": "158913", "url": "https://it.wikipedia.org/wiki?curid=5893345", "title": "Wolf Children", "text": ""}
{"id": "5893346", "revid": "79970441", "url": "https://it.wikipedia.org/wiki?curid=5893346", "title": "Acciuga europea", "text": ""}
{"id": "5893347", "revid": "1543377", "url": "https://it.wikipedia.org/wiki?curid=5893347", "title": "Scherma ai Giochi della XVI Olimpiade - Fioretto a squadre maschile", "text": "La competizione del fioretto a squadre maschile di scherma ai Giochi della XVI Olimpiade si tenne il giorno 23 novembre 1956 al \"Royal Exhibition Building\" di Melbourne.\nRisultati.\n1\u00ba Turno.\nTre gruppi, le prime due squadre classificate accedevano alle semifinali.\nSemifinali.\nGruppo A.\nDue gruppi, le prime due squadre classificate accedevano al girone finale."}
{"id": "5893350", "revid": "363629", "url": "https://it.wikipedia.org/wiki?curid=5893350", "title": "Associazione Sportiva Como 1936-1937", "text": "Questa pagina raccoglie le informazioni riguardanti l\u2019Associazione Sportiva Como nelle competizioni ufficiali della stagione 1936-1937.\nStagione.\nNella stagione 1936-1937 il Como ha disputato il girone D della Prima Divisione Lombarda. Con 23 punti si \u00e8 piazzato in seconda posizione."}
{"id": "5893353", "revid": "84604", "url": "https://it.wikipedia.org/wiki?curid=5893353", "title": "Collare elisabettiano", "text": "Il collare elisabettiano \u00e8 un presidio medico di forma troncoconica che viene messo al collo di cani, gatti e ad altri animali per impedir loro di leccarsi una ferita o di strapparsi medicazioni o punti di sutura. \nNel caso dei cani il collare elisabettiano, tramite una serie di asole, viene fissato ad un collare normale, quello utilizzato per i gatti viene invece semplicemente chiuso intorno al collo del gatto.\nI collari elisabettiani sono normalmente venduti nei negozi di articoli per animali o presso i veterinari: realizzato generalmente in plastica, ne esistono anche versioni in tessuto rigido oppure gonfiabili. \nIl nome deriva dalle gorgiere usate in epoca elisabettiana."}
{"id": "5893356", "revid": "729019", "url": "https://it.wikipedia.org/wiki?curid=5893356", "title": "Dassault Falcon 8X", "text": "Il Dassault Falcon 8X \u00e8 un aereo d'affari di alta gamma della famiglia dei Falcon costruito da Dassault Aviation, il cui assemblaggio \u00e8 iniziato nel 2014 a Biarritz. Questo \"trireattore\" si presenta come un modello derivato e profondamente modificato e aggiornato del Falcon 7X, realizzato nel 2005. L'aereo \u00e8 stato annunciato al salone \"EBACE (European Business Aviation Convention &amp; Exhibition)\" nel maggio 2014.\nConcezione.\nIl nuovo business jet di Dassault Aviation si presenta come un modello derivato, profondamente modificato e aggiornato del Falcon 7X, l'aereo di punta del gruppo, messo in servizio nel 2007.\nMotorizzato con una versione migliorata dei motori Pratt &amp; Whitney Canada PW307, il Falcon 8X dispone di una nuova superficie alare in alluminio, di carrelli d'atterraggio rinforzati, di una fusoliera e di una cabina allungata. Capace di trasportare fino a 19 passeggeri, l'aereo \u00e8 un business jet di alta gamma, con una larga cabina e raggio d'azione molto lungo. L'aereo potr\u00e0 raggiungere gli 11\u00a0945 km senza scalo (945\u00a0km in pi\u00f9 rispetto al 7X), con 8 passeggeri e 3 membri di equipaggio. Si tratta del pi\u00f9 lungo raggio d'azione di un aereo della gamma Falcon.\nL'assemblaggio finale e i test del Falcon 8X si svolgono nell'hangar Charles Lindbergh dell'aeroporto di Bordeaux M\u00e9rignac. La campagna di test a terra \u00e8 terminata nel novembre 2014, mentre il primo volo, effettuato il 6 febbraio 2015, ha dato l'avvio alla campagna di test in volo, alla quale parteciperanno 3 aerei. La certificazione di volo per il Falcon 8X \u00e8 prevista per la met\u00e0 2016, in modo da consentire le prime consegne nel secondo semestre del 2016. Dassault Aviation prevede di assemblare 3 aerei al mese fino al 2018.\nIl Falcon 8X si posiziona come concorrente del Gulfstream G550 e del Bombardier Global 6000."}
{"id": "5893364", "revid": "88740", "url": "https://it.wikipedia.org/wiki?curid=5893364", "title": "Thalmann", "text": ""}
{"id": "5893375", "revid": "729019", "url": "https://it.wikipedia.org/wiki?curid=5893375", "title": "Stazione di Piedimonte", "text": "La stazione di Piedimonte () \u00e8 una stazione ferroviaria posta sulla linea per Divaccia-Pola; serve l'omonimo comune.\nStoria.\nLa stazione fu attivata il 20 settembre 1876, con l'apertura della ferrovia Istriana.\nDopo la prima guerra mondiale, con l'annessione della zona al Regno d'Italia, la stazione pass\u00f2 alle Ferrovie dello Stato italiane, assumendo il nome di \"Piedimonte del Taiano\".\nDopo la seconda guerra mondiale la stazione pass\u00f2 alla rete jugoslava (J\u017d), venendo ribattezzata \"Podgorje\", analogamente al centro abitato. Dal 1991 appartiene alla rete slovena (Slovenske \u017eeleznice).\n\u00c8 dotata di 4 binari in quanto vi si svolge il caricamento di materiali inerti proveniente dalla vicina cava di Cernotti. Il traffico viaggiatori, fino a pochi anni fa costituito da pochi pendolari verso Divaccia, oggi \u00e8 quasi inesistente (vi transitano solo due coppie di treni internazionali per Pinguente, spesso sostituiti da autobus)."}
{"id": "5893376", "revid": "1543377", "url": "https://it.wikipedia.org/wiki?curid=5893376", "title": "Philadelphia Nationals", "text": "I Philadelphia Nationals furono un club calcistico Statunitense attivo a Filadelfia dal 1936 al 1954 nella ASL II. Giocarono le loro partite interne al Holmes Stadium.\nStoria.\nFondati come Philadelphia Passon, nel 1941 presero la denominazione di Nationals vincendo quattro campionati nazionali. Il club ha fatto un \"mini-double\" nel 1949 e nel 1951, vincendo il campionato e la coppa (Lewis Cup). Vinse di nuovo la Lewis Cup nel 1952"}
{"id": "5893385", "revid": "547034", "url": "https://it.wikipedia.org/wiki?curid=5893385", "title": "Supercoppa brasiliana (pallavolo femminile)", "text": "La Supercoppa brasiliana \u00e8 trofeo nazionale brasiliano di pallavolo femminile, organizzato dalla Federazione pallavolistica del Brasile. Si affrontano i club che hanno vinto il campionato brasiliano e la Coppa del Brasile."}
{"id": "5893386", "revid": "729019", "url": "https://it.wikipedia.org/wiki?curid=5893386", "title": "Stazione di Sasseto", "text": "La stazione di Sasseto () \u00e8 una fermata ferroviaria posta sulla linea per Divaccia-Pola; serve l'omonimo comune.\nStoria.\nLa fermata fu attivata il 20 settembre 1876, con l'apertura della ferrovia Istriana.\nDopo la prima guerra mondiale, con l'annessione della zona al Regno d'Italia, la fermata pass\u00f2 alle Ferrovie dello Stato italiane, assumendo il nome di \"Sasseto\".\nDopo la seconda guerra mondiale la fermata pass\u00f2 alla rete jugoslava (J\u017d), venendo ribattezzata \"Zazid\", analogamente al centro abitato. Dal 1991 appartiene alla rete slovena (Slovenske \u017eeleznice).\nEssendo posta a distanza dall'omonimo centro abitato e molto pi\u00f9 in quota, collegata da una strada non carrozzabile, il traffico viaggiatori negli anni 2000 \u00e8 del tutto cessato e a fermata \u00e8 stata soppressa nel 2013."}
{"id": "5893389", "revid": "287204", "url": "https://it.wikipedia.org/wiki?curid=5893389", "title": "Supercoppa brasiliana 2015 (pallavolo femminile)", "text": "La Supercoppa brasiliana 2015 si \u00e8 svolta il 6 novembre 2015: al torneo hanno partecipato due squadre di club brasiliane e la vittoria finale \u00e8 andata per la prima volta al Rio de Janeiro V\u00f4lei Clube.\nRegolamento.\nLe squadre hanno disputato una gara unica."}
{"id": "5893410", "revid": "247222", "url": "https://it.wikipedia.org/wiki?curid=5893410", "title": "No Flowers by Request", "text": ""}
{"id": "5893411", "revid": "478814", "url": "https://it.wikipedia.org/wiki?curid=5893411", "title": "Nikoloz Basila\u0161vili", "text": "Vanta cinque titoli nel circuito ATP e la sua miglior posizione nella classifica mondiale \u00e8 stata la 16\u00aa, raggiunta nel maggio 2019. \u00c8 il primo tennista georgiano a essersi aggiudicato un titolo nel circuito maggiore.\nCarriera.\nAttivit\u00e0 tra gli juniores e trasferimento negli Stati Uniti.\nImpara a giocare a tennis dal padre all'et\u00e0 di 5 anni. Esordisce nel circuito ITF juniores alla fine del 2006 in un torneo statunitense. Nel 2007 si trasferisce ad allenarsi a Sacramento, negli Stati Uniti, dove rester\u00e0 fino al 2011. Nei due anni trascorsi tra gli juniores vince un solo titolo di Grade 4 nel marzo 2008. Il risultato pi\u00f9 significativo di questo periodo sono i quarti di finale raggiunti al prestigioso Orange Bowl in singolare nel dicembre 2008, al suo ultimo torneo tra gli juniores. Il mese dopo raggiunge il suo miglior ranking di categoria in 59\u00aa posizione.\n2008-2011: primi anni tra i professionisti, primi titoli ITF e ritorno in Europa.\nFa il suo esordio tra i professionisti nel circuito ITF nel settembre 2008 al torneo Futures U.S.A. F23 e subito vince i primi due incontri, guadagnando i primi punti ATP. In ottobre fallisce le qualificazioni in un torneo dell'ATP Challenger Tour. Il debutto nel tabellone principale di un Challenger avviene in novembre con una sconfitta in tre set nel torneo di Astana. Nel marzo 2009 raggiunge le semifinali nel Futures U.S.A. F6 in Texas e in settembre alza il primo trofeo da professionista con la vittoria in tre set su Mikhail Fufygin nella finale del torneo ITF Russia F9. Nel febbraio 2010 tenta per la prima volta le qualificazioni di un torneo maggiore a San Jose, vince il primo incontro e cede al secondo. Nel marzo 2010 si aggiudica il primo titolo ITF in doppio al Futures U.S.A. F7 in Texas. In ottobre vince per la prima volta un incontro nel main draw di un Challenger a Calabasas, in California, superando al primo turno Alex Kuznetsov in due set e perdendo al secondo contro Lester Cook. Nel giugno 2011 disputa il suo ultimo torneo negli Stati Uniti e chiude l'esperienza americana al 672\u00ba posto del ranking, dopo essere stato 506\u00ba nel marzo 2010. Torna quindi in Europa, dove nei mesi successivi non ottiene risultati di grande rilievo.\n2012-2014: primo titolo Challenger e top 200.\nTra il giugno e il dicembre 2012 disputa in Europa sette finali ITF in singolare, vincendone 5; in agosto fa il suo ingresso nella top 400, continua a progredire nel ranking e a fine anno si trova al 264\u00ba posto, nuovo best ranking. Nel 2013 comincia giocare con pi\u00f9 frequenza nei Challenger, ma i soli risultati positivi arrivano dai tornei ITF con una vittoria e due sconfitte nelle tre finali disputate durante la stagione. La penuria di risultati rispetto alla stagione precedente si riflette nel ranking, con il 447\u00ba posto di fine 2013. Nel gennaio 2014 all'ITF Germany F3 vince sia il torneo in singolare che in doppio, e il mese dopo disputa la sua prima semifinale in Challenger ad Astana, persa in tre set da Andrey Golubev. In aprile supera per la prima volta le qualificazioni in un torneo ATP a Bucarest, battendo tra gli altri il n\u00ba 91 del ranking Tobias Kamke, primo top 100 sconfitto in carriera; al primo turno del tabellone principale si arrende in tre set a Ri\u010dardas Berankis. Il 19 maggio 2014 vince il primo titolo Challenger a Qarshi battendo in finale Chase Buchanan con il punteggio di 7-6, 6-2, risultato che gli consente un balzo di 85 posti in classifica, passando dal 294\u00ba al 209\u00ba posto. Tenta invano le qualificazioni in un torneo dello Slam a Wimbledon in giugno e agli US Open in agosto, ma in questo periodo entra per la prima volta nella top 200. La finale nel Challenger di Andria, nella quale \u00e8 costretto al ritiro, e i due Futures vinti in dicembre in Qatar lo portano al 157\u00ba posto del ranking.\n2015: Esordio nei tornei dello Slam, 2 titoli Challenger e top 100.\nInizia bene il 2015 superando le qualificazioni all'ATP 250 di Doha con la vittoria sul n\u00ba 93 ATP Filip Krajinovi\u0107; al primo turno del main draw batte in due set il n\u00ba 47 Mikhail Youzhny, ottenendo la prima vittoria nel circuito maggiore, ed esce al secondo per mano di Ivo Karlovi\u0107. In marzo si aggiudica il secondo titolo Challenger battendo Luk\u00e1\u0161 Lacko nella finale di Ra'anana. Supera per la prima volta le qualificazioni in un torneo del Grande Slam al Roland Garros e perde al primo turno contro Thanasi Kokkinakis. Il mese dopo si qualifica anche a Wimbledon, dove batte al primo turno Facundo Bagnis e al secondo il numero 15 del tabellone Feliciano L\u00f3pez, avanzando al terzo turno di uno Slam per la prima volta in carriera. I risultati di Wimbledon e il titolo conquistato nel successivo Challenger dell'Aia lo proiettano per la prima volta tra i top 100 del ranking ATP. A fine agosto accede per la prima volta al tabellone principale degli US Open, ma viene eliminato al primo turno da Feliciano L\u00f3pez in tre set. In ottobre fa la sua prima esperienza nel tabellone principale di un torneo Masters 1000 a Shanghai ed esce al primo turno dopo aver strappato un set al n\u00ba 14 ATP Gilles Simon. A fine torneo si trova all'86\u00ba posto nella classifica mondiale, suo nuovo best ranking.\n2016: prima finale ATP e 2 titoli Challenger.\nNel 2016 partecipa all'Australian Open, la prima prova di uno Slam a cui accede per diritto di classifica, e al primo turno raccoglie solo 5 giochi contro il n\u00ba 3 del mondo Roger Federer. Non ottiene comunque altri risultati di rilievo nella seconda parte del 2015 e nella prima parte del 2016. In marzo partecipa alla sfida di Coppa Davis persa 5-0 a Tbilisi contro la Danimarca e viene sconfitto in singolare dallo sconosciuto Christian Sigsgaard, alla sua prima vittoria da professionista. Si mantiene attorno alla 100\u00aa posizione mondiale grazie ai titoli Challenger vinti in primavera a Guangzhou e a Heilbronn, battendo in finale rispettivamente Luk\u00e1\u0161 Lacko e Jan-Lennard Struff. Viene eliminato al primo turno al Roland Garros e nelle qualificazioni a Wimbledon. Raggiunge la prima finale ATP in carriera in luglio a Kitzb\u00fchel superando nell'ordine Luk\u00e1\u0161 Rosol, Igor Sijsling, Adam Pavl\u00e1sek e in semifinale Du\u0161an Lajovi\u0107; cede nell'atto decisivo a Paolo Lorenzi, che si impone con il punteggio di 6-3, 6-4. In agosto rappresenta il suo Paese alle Olimpiadi di Rio de Janeiro e viene eliminato al primo turno in tre set dalla testa di serie n\u00ba 11 Pablo Cuevas. Esce al primo turno anche a Cincinnati, alla seconda apparizione in un torneo Masters 1000, e non supera le qualificazioni agli US Open. Tra i risultati di fine stagione vi sono i secondi turni raggiunti a Metz e soprattutto a Vienna, dove al primo turno supera per la prima volta un top 10, il n\u00ba 10 del ranking Tom\u00e1\u0161 Berdych.\n2017: una finale ATP e 51\u00ba del ranking.\nEliminato al primo turno dell'AUstralian Open, in febbraio raggiunge la semifinale all'ATP 250 di Sofia battendo tra gli altri il n\u00ba 8 del mondo Dominic Thiem; viene eliminato in due set dal vincitore del torneo Grigor Dimitrov. La settimana successiva raggiunge a Memphis la sua seconda finale ATP e perde 1-6, 4-6 contro Ryan Harrison. La sequenza di risultati lo porta al 53\u00ba posto del ranking. In maggio disputa la sua terza semifinale stagionale a Lione e strappa un set al n\u00ba 13 ATP e padrone di casa Jo-Wilfried Tsonga. Vince i suoi primi incontri in carriera al Roland Garros sconfiggendo il n\u00ba 32 ATP Gilles Simon e il n\u00ba 35 Viktor Troicki, ma al terzo turno raccoglie un solo gioco di fronte a Nadal, che quell'anno vincer\u00e0 il suo 10\u00ba titolo nello Slam parigino. Arrivano quindi 9 sconfitte nei 10 incontri successivi, in cui l'unico successo \u00e8 al primo turno di Wimbledon. In agosto ottiene le sue prime vittorie in un torneo Masters 1000 a Cincinnati, piegando Borna \u0106ori\u0107 e Christian Harrison prima di cedere in due set a Jared Donaldson, che lo elimina anche al primo turno degli US Open. Arriva in semifinale anche a Metz e viene battuto in due set da Beno\u00eet Paire dopo aver sconfitto il n\u00ba 23 ATP Gilles M\u00fcller. Nell'ultima parte della stagione supera il primo turno solo al Chengdu Open e chiude il 2017 al 59\u00ba posto del ranking, dopo essere stato 51\u00ba in giugno.\n2018: primi due titoli ATP e 21\u00ba nel ranking.\nDopo il secondo turno giocato a Doha, Basila\u0161vili vince i suoi primi incontri in carriera all'Australian Open contro Gerald Melzer e Ruben Bemelmans ed esce al terzo turno sconfitto 5-7 al quinto set da Kyle Edmund. Subisce quindi 6 sconfitte consecutive e al Miami Masters viene eliminato al secondo turno. In primavera si spinge fino ai quarti a Marrakech, dove cede in tre set a Jo\u00e3o Sousa, e a Budapest, battuto in due set da Andreas Seppi. Alla sua prima esperienza agli Internazionali d'Italia supera le qualificazioni e il primo turno prima di arrendersi in due set a Novak \u0110okovi\u0107. Sia al Roland Garros che a Wimbledon si ferma al primo turno contro Gilles Simon e tra i due Slam raggiunge i quarti sull'erba dell'Antalya Open. Il 29 luglio 2018 conquista il suo primo titolo del circuito maggiore al torneo ATP 500 di Amburgo, imponendosi sul 2 volte campione Leonardo Mayer per 6-4 0-6 7-5. Con le vittorie su Alja\u017e Bedene, Jack Sock e Guido Pella raggiunge per la prima volta il quarto turno in uno Slam agli US Open, deve quindi inchinarsi in 4 set al n\u00ba 1 del mondo Nadal. In settembre perde nei quarti di finale a Metz da Kei Nishikori e il 7 ottobre conquista il suo secondo titolo ATP 500 al China Open di Pechino ai danni del n\u00ba 4 ATP Juan Mart\u00edn del Potro, sconfitto con un doppio 6-4. Grazie a questi risultati termina la stagione al 21\u00ba posto ATP, il suo nuovo best ranking.\n2019: un titolo ATP 500 e 16\u00ba nel ranking.\nApre il 2019 con i quarti di finale a Doha e il terzo turno all'Australian Open. In febbraio torna a disputare i quarti a Dubai grazie alle vittorie sui top 20 Karen Khachanov e Roberto Bautista Agut ed esce per mano del n\u00ba 13 ATP Borna \u0106ori\u0107, perdendo il tiebreak del set decisivo. Al Miami Masters arriva al quarto turno e viene battuto in tre set dal talento emergente Felix Auger-Aliassime. In maggio raggiunge i quarti nel Masters romano e la semifinale a Lione, migliora cos\u00ec il proprio best ranking con la 16\u00aa posizione. Dopo le delusioni per le eliminazioni al primo turno al Roland Garros e al secondo a Wimbledon, il 28 luglio si conferma campione al torneo ATP 500 di Amburgo sconfiggendo in 3 set Andrej Rubl\u00ebv dopo aver salvato due match-ball in semifinale contro il padrone di casa e n\u00ba 5 del mondo Alexander Zverev. Tra i risultati di fine stagione spiccano il terzo turno raggiunto al Masters di Montreal, agli US Open e allo Shanghai Masters e i quarti di finale a Metz.\n2020: discesa nel ranking.\nVince solo uno dei tre incontri disputati nella prima edizione della ATP Cup, che vede la Georgia eliminata nel girone iniziale. Al primo turno del'Australian Open sconfigge in 5 set Soonwoo Kwon e al secondo turno viene eliminato da Fernando Verdasco. Supera il primo turno anche in febbraio a Dubai per poi subire un pesante 0-6, 1-6 da Struff al secondo. In marzo garantisce l'unico punto della Georgia nella sfida di Davis contro l'Estonia e subito dopo il tennis mondiale si ferma per la pandemia di Covid-19. Alla ripresa delle attivit\u00e0 in agosto, Basila\u0161vili \u00e8 uno dei tennisti che risente maggiormente della lunga pausa, non vince pi\u00f9 alcun incontro e chiude il 2020 al 40\u00ba posto del ranking con un bilancio stagionale di 4 vittorie e 14 sconfitte.\n2021: due titoli ATP e prima finale in un Masters 1000.\nFa il suo esordio stagionale ad Antalya e interrompe la striscia di 9 sconfitte battendo Andrea Arnaboldi e Altug Celikbilek, rispettivamente n\u00ba 267 e 309 del ranking, al terzo turno raccoglie solo 6 giochi contro il vincitore del torneo Alex De Minaur. La crisi di risultati continua con le sconfitte al primo turno, senza vincere alcun set, nei successivi quattro tornei, tra cui l'Australian Open. Arriva quindi a sorpresa il suo trionfo nell'ATP 250 di Doha; dopo le vittorie contro John Millman e Malek Jaziri, al terzo turno salva un match-ball e sconfigge in tre set l'ex numero 1 del mondo Federer, reduce da 14 mesi di stop. In semifinale ha la meglio su Taylor Fritz e in finale supera il n\u00ba 13 ATP Roberto Bautista Agut con il punteggio di 7-6(5), 6-2. In aprile si spinge fino alla semifinale al Sardegna Open e raccoglie solo due giochi contro Laslo Djere. Il 2 maggio conquista il suo quinto titolo ATP sulla terra rossa di Monaco di Baviera, battendo in finale il tedesco Jan-Lennard Struff per 6-4, 7-6(5). Nei successivi tre tornei viene sempre sconfitto al primo turno e torna al successo al Roland Garros, prima di essere eliminato al secondo turno.\nTorna a mettersi in luce sull'erba di Halle raggiungendo la semifinale e viene sconfitto al terzo set da Andrej Rubl\u00ebv, mentre al primo turno di Wimbledon cede al quarto set a Andy Murray. Ad Amburgo raggiunge i quarti senza giocare, grazie a un bye al primo turno e al forfait dell'avversario al secondo, e subisce quindi un'altra pesante sconfitta contro Djere; gli vanno in scadenza i punti accumulati con il titolo vinto nel torneo nel 2019 e retrocede dal 29\u00ba al 42\u00ba posto del ranking. A fine luglio prende parte al torneo olimpico di Tokyo, supera nei primi turni Roberto Carball\u00e9s Baena e Lorenzo Sonego e al terzo turno viene eliminato da Alexander Zverev che vincer\u00e0 il titolo. Al successivo torneo di Metz viene eliminato nei quarti da Ga\u00ebl Monfils. Desta sensazione raggiungendo la sua prima finale in un Masters 1000 a Indian Wells, sconfigge nell'ordine Christopher Eubanks, Albert Ramos Vi\u00f1olas, Karen Khachanov e nei quarti il n\u00ba 3 del mondo Stefanos Tsitsipas. In semifinale ha la meglio su Taylor Fritz, che aveva eliminato Berrettini e Sinner, e in finale vince il primo parziale contro Cameron Norrie che si impone in rimonta al terzo set; con questo risultato Basila\u0161vili rientra nella top 30. La vittoria contro Pablo Carre\u00f1o Busta al primo turno all'ATP 500 di Vienna gli consente di chiudere la stagione al 22\u00ba posto mondiale.\n2022: una finale ATP.\nInizia la stagione perdendo tutti gli incontri nei primi cinque tornei disputati, tra i quali l'ATP Cup e gli Australian Open. Si riscatta in febbraio a Doha, dove l'anno prima aveva vinto il titolo battendo in finale Bautista Agut. Raggiunge nuovamente la finale grazie ai successi su Elias Ymer, Fucsovics e Rinderknech, e come l'anno prima si trova di fronte lo spagnolo, che si prende la rivincita sconfiggendo Basila\u0161vili in due set."}
{"id": "5893422", "revid": "599013", "url": "https://it.wikipedia.org/wiki?curid=5893422", "title": "Dorivaldo Becca", "text": "Carriera.\nDopo aver giocato con il tra il 1960 ed il 1967, si trasferisce in Canada per giocare nei , con cui ottiene il quarto posto nella Western Division della NPSL 1967.\nTerminata l'esperienza con i \"Falcons\" si trasferisce nell'El Salvador per giocare nel .\nNel 1977 \u00e8 nella rosa dei brasiliani del con cui nel secondo turno della III Copa Brasil ottiene il quinto posto del Gruppo J.\nNel 1979 \u00e8 all' con cui nel secondo turno della V Copa Brasil ottiene l'ottavo posto del Gruppo N. L'anno seguente ottiene l'ottavo posto del Gruppo C del primo turno.\nNel 1981 ritorna al ottenendo nel secondo turno il terzo posto del Gruppo G della Ta\u00e7a de Ouro 1981."}
{"id": "5893439", "revid": "124123", "url": "https://it.wikipedia.org/wiki?curid=5893439", "title": "Edward Palmer", "text": "Biografia.\nPalmer nacque il 12 gennaio e fu battezzato il 22 febbraio 1829 a Brandon, nel Suffolk, Inghilterra, da Robert e Mary Palmer.\nNel 1850 emigr\u00f2 negli Stati Uniti d'America, dove inizialmente si stabil\u00ec a Cleveland, nell'Ohio.\nQuindi, viaggi\u00f2 in America Meridionale e divenne medico, prestando servizio per la Union Army nel corso della Guerra civile americana.\nPalmer, autodidatta in Botanica, raccolse campioni naturali, soprattutto di piante, per conto dello Smithsonian Institution e dello U.S. Department of Agriculture, oltre che per altre istituzioni.\nSecondo il suo biografo McVaugh:\nPalmer raccolse campioni nel sudovest degli Stati Uniti, in Florida, in Messico (inclusa la Baja California) e in Sud America.\nNel 1871 Palmer redasse una relazione che fu uno dei lavori pionieristici in Etnobotanica.\nNella relazione riport\u00f2 gli impieghi di 61 piante l\u00ec descritte e per 24 delle quali raccolse campioni.\nAnche se fu soprattutto un botanico, Edward Palmer contribu\u00ec anche all'archeologia e all'etnologia dell'America precolombiana. Tra il 1882 e il 1884, Palmer lavor\u00f2 come assistente di campo per la Divisione di Esplorazione dei Tumuli (Mounds) del Bureau of American Ethnology. Lo scopo di questa spedizione era l'esecuzione di un'indagine estensiva dei tumuli indiani negli Stati Uniti orientali. Sebbene la maggior parte dell'attivit\u00e0 di ricerca archeologica di Palmer fosse stata svolta in Arkansas, egli comp\u00ec scavi di tumuli anche in Alabama, Louisiana, Mississippi, Tennessee e Georgia.\nIn Georgia, Palmer scav\u00f2 il sito dei Kolomoki Mounds nella Contea di Early. Sebbene avesse scavato molti dei tumuli di Kolomoki, si riporta che non scopr\u00ec nulla di importante tanto da essere catalogato. Comunque, egli esamin\u00f2 molti siti di abitazione e rinvenne parecchi depositi di ceneri e frammenti ceramici.\nNel 1894, fu pubblicata la relazione finale della Mound Exploration Division, scritta dal suo direttore Cyrus Thomas, la quale confut\u00f2 le teorie razziste che ipotizzavano che i tumuli degli Stati Uniti sudorientali fossero stati costruiti da una \"razza scomparsa di costruttori di tumuli\". La relazione riportava notevoli evidenze riguardo al fatto che i tumuli furono costruiti dagli antenati delle trib\u00f9 indigene di et\u00e0 storica.\nDopo che il progetto di esplorazione dei tumuli fu completato, Palmer ritorn\u00f2 a dedicarsi alla botanica e alla storia naturale e lavor\u00f2 come rappresentante in campo dello Smithsonian, come scienziato presso lo Smithsonian's Bureau of American Ethnology e come raccoglitore di campioni e \"esperto\" presso il Dipartimento di Agricoltura a Washington D.C. fino alla sua morte avvenuta il 10 aprile 1911.\nOnorificenze.\nCirca 200 specie e due generi (\"Palmerella\" e \"Malperia\") di piante furono denominate in suo onore."}
{"id": "5893440", "revid": "729019", "url": "https://it.wikipedia.org/wiki?curid=5893440", "title": "Stazione di Cernotti", "text": "La stazione di Cernotti (in sloveno \u010crnoti\u010de) \u00e8 una fermata ferroviaria della linea Bresenza-Capodistria; serve l'omonimo centro abitato.\nStoria.\nLa stazione fu attivata nel 1967, all'apertura dell'intera linea dalle Ferrovie Jugoslave.\nDal 1991 appartiene alla rete slovena (Slovenske \u017eeleznice)."}
{"id": "5893444", "revid": "729019", "url": "https://it.wikipedia.org/wiki?curid=5893444", "title": "Dassault Falcon 5X", "text": "Il Dassault Falcon 5X \u00e8 stato un business jet di alta gamma, bigetto monoplano ad ala bassa, progettato dall'azienda aeronautica francese Dassault Aviation negli anni duemiladieci. Il programma \"Falcon 5X\", lanciato nel 2013, \u00e8 stato annullato il 13 dicembre 2017.\nModello appartenente alla famiglia dei Falcon, il cui assemblaggio \u00e8 iniziato a fine 2013 negli stabilimenti di Argenteuil, questo bireattore si presenta come un modello ingrandito, anche per via della fusoliera pi\u00f9 larga, del Falcon 2000, anch'esso bimotore. L'aereo \u00e8 stato annunciato al salone \"NBAA (National Business Aviation Association)\" nell'ottobre 2013.\nL'aereo \u00e8 stato portato in volo per la prima volta il 5 luglio del 2017, ma il ritardo nella realizzazione dei motori da parte della Snecma ha portato il costruttore a decidere l'abbandono del progetto il 13 dicembre 2017. Il programma 5X \u00e8 sostituito dal nuovo programma 6X, lanciato il 28 febbraio 2018.\nStoria del progetto.\nIl programma del Falcon 5X era all'inizio chiamato \"SMS\" (per \"super mid-size\") fino alla presentazione ufficiale durante la convention annuale della \"National Business Aviation Association\" del 21 ottobre 2013 a Las Vegas.\nLa concezione di questo bimotore di 9\u00a0630\u00a0km di autonomia si \u00e8 orientata verso la possibilit\u00e0 di offrire la pi\u00f9 larga cabina sul mercato dei business jet. Essa misura 1,98 metri di altezza per 2,58 di larghezza e per 11,79 di lunghezza (esclusi la cabina di pilotaggio e il compartimento a bagagli), e ci\u00f2 permette di accogliere fino a 14 passeggeri.\nL'illuminazione naturale \u00e8 assicurata da 28 obl\u00f2 e da un obl\u00f2 speciale situato sulla parte superiore della fusoliera per aumentare la luminosit\u00e0 della cabina.\nL'aereo avrebbe dovuto essere equipaggiato con due motori turboventola di nuova generazione (Snecma Silvercrest) sviluppati da SAFRAN/Snecma, sviluppanti ognuno una spinta di 50,93 kN che avrebbero dovuto offrire un rapporto di diluizione pari a 6. Tuttavia, ritardi nella messa a punto di questi motori hanno ritardato il primo volo dell'aereo, che era previsto per il 2015, a non prima del 2017 con l'entrata in servizio prevista per il 2020.\nIl Falcon 5X era dotato di un'ala di elevata efficacia, ottimizzata grazie all'uso della simulazione informatica dei fluidi (CFD) e ai test in galleria del vento. La superficie alare aveva una freccia alare di 33\u00ba e un bordo d'uscita incurvato molto specifico con l'obiettivo di aumentare il \"buffeting\" del 15%, per aumentarne la sicurezza.\nIl primo volo \u00e8 stato effettuato il 5 luglio del 2017, ma il ritardo accumulato nella realizzazione dei propulsori ha indotto il costruttore a cancellare il programma del Falcon 5X, come annunciato al pubblico il 13 dicembre dello stesso anno. Il 28 febbraio 2018, in sostituzione del Falcon 5X, \u00e8 stato lanciato il Falcon 6X."}
{"id": "5893446", "revid": "729019", "url": "https://it.wikipedia.org/wiki?curid=5893446", "title": "Pokpung-ho", "text": "Il P'okp'ung-ho o Pokpung-ho (Chos\u014fn'g\u016dl: \ud3ed\ud48d\ud638; Hanja: \u66b4\u98a8\u865f) \u00e8 un carro armato da combattimento nordcoreano sviluppato negli anni novanta. Il carro incorpora le tecnologie tratte da T-62, T-72, Type 88 e Ch'\u014fnma-ho. All'estero \u00e8 conosciuto con il nome M-2002 in quanto il carro ha superato le prove di accettazione il 16 febbraio 2002 (ufficialmente confermate da fonti esterne), anche se il mezzo potrebbe essere in servizio gi\u00e0 dal 1992.\nAttualmente, da quanto si sa, il \"P'okp'ung-ho\" \u00e8 in servizio solo con la Nord Corea.\nStoria.\nOrigini.\nIn seguito alla dissoluzione dell'Unione Sovietica, un significativo numero di T-72 venne radiato dal servizio e rottamato per recuperarne il metallo. La Corea del Nord acquist\u00f2 parte di questi carri rottamati ed ottenne tecnologie sensibili da usare sul \"P'okp'ung-ho\" attraverso il reverse engineering. Pyongyang mostr\u00f2 interesse anche per il T-90 nell'agosto 2001, quando Kim Jong-il durante un suo viaggio in Russia visit\u00f2 gli impianti Omsktransmash, dove il T-90 veniva prodotto. Tuttavia, in seguito ad un accordo intergovernativo russo-sudcoreano del 1994 per la cessazione di trasferimento di tecnologie belliche, la Corea del Nord non pot\u00e9 acquistare il nuovo carro.\nL'esigenza di sviluppare un nuovo carro era emersa in seguito alle scarse prestazioni mostrate in combattimento dalle variani export del T-72 durante la guerra del Golfo. Impressionati dalla distruzione dei T-72 iraqeni da parte dei carri occidentali e condizionati dall'entrata in servizio presso la rivale del sud del K1 88, comparabile per prestazioni ai primi modelli di M1 Abrams, i nordcoreani decisero una significativa modernizzazione della propria flotta di carri armati al fine di colmare il gap tra i loro Ch'\u014fnma-ho ed i K1 del sud. Tuttavia, la disastrata situazione economica e la mancanza di alcune tecnologie chiave sembra abbiano impedito alla Corea del Nord la produzione di grosse quantit\u00e0 di \"P'okp'ung-ho\" prima della fine degli anni duemila.\nProduzione.\nIl primo \"P'okp'ung-ho\" dovrebbe essere stato prodotto nel 1992 presso gli stabilimenti della Ryu Kyong-su Tank Factory, localizzati a Sinhung (Hamgy\u014fng Meridionale). Le prestazioni delle ultime varianti sono state significativamente aumentate. A causa delle limitate capacit\u00e0 dell'industria nazionale, unite al dirottamento delle risorse allocate per il carro verso il programma nucleare, si riteneva, al 2007, che il paese allineasse meno di 250 di questi carri. Tuttavia sembra che la produzione sia ripresa nel 2010; nello stesso anno il \"P'okp'ung-ho\" \u00e8 stato mostrato al pubblico durante la grande parata, come nel 2012 durante esercitazioni militari.\nTecnica.\nLe prime immagini ufficiali del \"P'okp'ung-ho\" emersero nel 2010 e mostrarono un carro derivato dagli ultimi modelli di Ch'\u014fnma-ho, influenzato dal Type 85 cinese e dal T-72. Ovviamente rispetto al predecessore il carro ha una maggiore mobilit\u00e0, manovrabilit\u00e0 e potenza di fuoco.\nArmamento.\nL'armamento primario del carro \u00e8 quasi certamente il 115 mm 2A20 sovietico nei primi esemplari; tuttavia le ultime versioni sembrano equipaggiate con il pezzo da 125 mm 2A46 ad anima liscia, che spara munizioni perforanti prodotte in Nord Corea. L'armamento secondario \u00e8 basato sulla mitragliatrice pesante antiaerea KPVT da 14,5 mm e su una PKT coassiale in 7,62 mm, oltre che su quattro lanciagranate fumogene su ognui fiancata della torretta. Il carro, a differenza dei precedenti sovietici, non dispone della capacit\u00e0 di lanciare missili anticarro dal cannone.\nParte veicolare.\nNonostante il vano motore e la linea dello scafo ricordi il T-72, lo scafo \u00e8 essenzialmente una versione pesantemente modificata di quella del T-62, allungato e dotato di una coppia aggiuntiva di ruote. La piastra frontale, fortemente inclinata, \u00e8 protetta nelle versioni iniziali da piastre di corazzatura aggiuntiva, sostituita negli esemplari successivi da piastre reattive. Sul \"Pokpung-Ho I\" la torretta \u00e8 rinforzata da kit aggiuntivi a forma di cuneo, mentre il \"Pokpung-Ho II\" sembra dotato di corazzatura composita simile a quella dei primi modelli export del T-72, con piastre reattive aggiuntive infine sul \"Pokpung-Ho III\". Le gonne paracingoli dovrebbero essere costituite da corazzatura laminare leggera.\nMotore.\nNonostante la potenza del motore sia stata ipotizzata maggiore di 1.500 hp, \u00e8 pi\u00f9 probabile che essa si attesti sui 1.000-1.100\u00a0hp. \u00c8 stato riportato che la Nord Corea abbia rifiutato di potenziare il carro sviluppando il motore da 1.250\u00a0hp del T-80, giudicandolo non adatto per gli ingaggi tra carri sui terreni montagnosi e stretti della Corea, mentre nelle missioni difensive avrebbe fornito un vantaggio marginale. Nelle missioni offensive, il \"P'okp'ung-ho\" pu\u00f2 ingaggiare rapidamente il nemico grazie alle gi\u00e0 eccellenti doti di velocit\u00e0 ed accelerazione, che sono le basi delle tattiche carriste nordcoreane.\nSistemi.\nIl sistema di puntamento del \"P'okp'ung-ho\" \u00e8 relativamente moderno, dotato di un mast meteorologico digitale basato verosimilmente sul valido, anche se datato, sistema di puntamento del carro Chieftain, ceduto illegalmente dall'Iran in cambio di tecnologie nordcoreane. Se il sistema di puntamento \u00e8 basato su quello del T-72, probabilmente esso incorpora gli organi di mira diurni/notturni PNK-3 o PNK-4, con periscopio 1K13-49 combinato con sistema di guida passivo/attivo However the night sighting system is most likely to be the same with obsolete T-62.. Il carro \u00e8 dotato anche di sensore infrarosso TPN-3-49 o TPN-4, di telemetro laser e di faro di ricerca, che consentono al mezzo di operare di notte. Nonostante la qualit\u00e0 inferiore di questi equipaggiamenti rispetto alle controparti sudcoreane, il \"P'okp'ung-ho\" \u00e8 considerato una grave minaccia negli ingaggi a breve-media distanza, meno in quelli notturni a lunga distanza."}
{"id": "5893448", "revid": "729019", "url": "https://it.wikipedia.org/wiki?curid=5893448", "title": "Stazione di Cristoglie", "text": "La stazione di Cristoglie (in sloveno Hrastovlje) \u00e8 una fermata ferroviaria della linea Bresenza-Capodistria; serve l'omonimo centro abitato. In realt\u00e0 questo si trova a 3 km. di distanza, mentre la stazione sta accanto al paese di Dol, circondato dall'ansa a 180\u00b0 della ferrovia. La stazione quindi dovrebbe in realt\u00e0 chiamarsi Dol-Hravstolje.\nStoria.\nLa stazione fu attivata nel 1967, all'apertura dell'intera linea dalle Ferrovie Jugoslave.\nDal 1991 appartiene alla rete slovena (Slovenske \u017eeleznice)."}
{"id": "5893450", "revid": "1214201", "url": "https://it.wikipedia.org/wiki?curid=5893450", "title": "Allm\u00e4nna Idrottsklubben Fotboll 2016", "text": "Questa voce raccoglie le informazioni riguardanti lAllm\u00e4nna Idrottsklubben Fotboll, meglio conosciuto come AIK, nelle competizioni ufficiali della stagione 2016.\nMaglie e sponsor.\nLo sponsor tecnico per la stagione 2016 \u00e8 Adidas, mentre il main sponsor ufficiale \u00e8 la marca di birra \"\u00c5bro\". La prima divisa presenta una maglia nera con inserti gialli, pantaloncini bianchi (talvolta neri) e calzettoni gialloneri. La divisa di riserva \u00e8 bianca con inserti neri, pantaloncini bianchi e calzettoni bianchi.\nPer celebrare i 125 anni di vita del club, in occasione dei primi due turni preliminari di Europa League, la squadra ha indossato una speciale maglia commemorativa di colore grigio su cui campeggiava il vecchio stemma sociale."}
{"id": "5893451", "revid": "1214201", "url": "https://it.wikipedia.org/wiki?curid=5893451", "title": "AIK 2016", "text": ""}
{"id": "5893454", "revid": "729019", "url": "https://it.wikipedia.org/wiki?curid=5893454", "title": "Battaglia di Fidene (504 a.C.)", "text": "La battaglia di Fidene del 504 a.C. si svolse nei primi anni della Repubblica romana, tra l'esercito romano, guidato dai consoli romani Publio Valerio Publicola e Tito Lucrezio Tricipitino, ed una coalizione nemica, formata da Fidenati e Sabini, guidata da Sesto Tarquinio, figlio del deposto re Tarquinio il Superbo. I Romani ebbero la meglio.\nAntefatto.\nRoma, dopo varie peripezie, era riuscita a resistere all'assedio portato alla citt\u00e0 dagli etruschi di Chiusi guidati da Porsenna, ma i diversi popoli vicini, speravano che ne fosse comunque rimasta indebolita, tanto da poterla attaccare.\nTra questi i Sabini e le citt\u00e0 vicine di Fidenae e Cameria, che posero i propri uomini sotto il comando di Sesto Tarquinio. \u00c8 in questo frangente che Appio Claudio, capostipite della Gens Claudia, decise di abbandonare Fidenae per trasferirsi a Roma.\nLa battaglia.\nSesto divise i propri uomini in due forze, ponendola una dentro le mura cittadine, e l'altra poco fuori; Valerio accamp\u00f2 i propri uomini davanti a quelli nemici fuori citt\u00e0, mentre Valerio accamp\u00f2 i propri in posizione intermedia tra le mura cittadine e lo schieramento nemico all'esterno.\nIl disegno di Sesto era di sorprendere gli accampamenti romani di notte, facendo uscire dalla citt\u00e0 il contingente che vi stanziava, con armi leggere per non fare rumore, e una volta riunite le proprie forze, attaccare i due accampamenti con il favore delle tenebre. Ma il piano non rimase segreto a causa della defezione di un uomo che ne raccont\u00f2 i dettagli a Valerio che, dopo averne verificato l'autenticit\u00e0, ne inform\u00f2 il collega console.\nCos\u00ec, quando i Sabini uscirono da Fidenae, trovarono i romani pronti a combatterli e farne scempio. Negli scontri, che presto si tramutarono in una rotta precipitosa, perirono 13.000tra Sabini ed alleati, e 4.200 uomini furono fatti prigionieri.\nFidenae fu assediata e presa solo qualche giorno dopo. I Romani, dopo aver giustiziato i capi della rivolta, vi lasciarono una guarnigione. Per questa vittoria i due consoli ebbero il trionfo a Roma."}
{"id": "5893456", "revid": "599013", "url": "https://it.wikipedia.org/wiki?curid=5893456", "title": "Cheikh Ya-Ya Dia", "text": "Carriera.\nClub.\nDurante la sua permanenza quadriennale all'Universit\u00e0 di Georgetown, ha giocato due stagioni (dal 1994 al 1996) al fianco della futura stella NBA Allen Iverson. Nel 1996-1997 \u00e8 stato insignito del premio di giocatore pi\u00f9 migliorato della Big East Conference.\nA livello di club ha iniziato la carriera tra Uruguay, Argentina e Australia. Nel 2001 \u00e8 approdato in Italia alla Premiata Montegranaro, squadra alla sua prima esperienza nel professionismo della Legadue. Dia contribuisce con 16,3 punti e 10,2 rimbalzi di media, ma i gialloblu chiudono penultimi e retrocedono.\nHa continuato poi a girare in giro per il mondo tornando in Sudamerica e Australia, non prima di aver fatto parentesi in Russia, Israele, Turchia, Libano e Giordania. La sua ultima squadra \u00e8 stata l'Al-Fateh, in Arabia Saudita.\nNazionale.\nDopo aver vinto i Campionati africani 1997 con la Nazionale senegalese, nel 1998 ha giocato i Mondiali disputati in Grecia."}
{"id": "5893457", "revid": "402993", "url": "https://it.wikipedia.org/wiki?curid=5893457", "title": "Cheikh Dia", "text": ""}
{"id": "5893458", "revid": "1429175", "url": "https://it.wikipedia.org/wiki?curid=5893458", "title": "Lorenzo Marone", "text": "Biografia.\nHa pubblicato \"La tentazione di essere felici \"(Longanesi, 2015)\", \"18 edizioni in Italia, Premio Stresa 2015, Premio Scrivere per amore 2015, Premio Caff\u00e8 Corretto \u2013 Citt\u00e0 di Cave 2016\",\" che ha ispirato un film, La tenerezza\", \"con regia di Gianni Amelio; \"La tristezza ha il sonno leggero\" (Longanesi, 2016), Premio Citt\u00e0 di Como 2016, dal quale \u00e8 stato liberamente tratto l'omonimo film; \"Magari domani resto\" (Feltrinelli, 2017), 8 edizioni, Premio Selezione Bancarella 2017; \"Un ragazzo normale\" (Feltrinelli 2018)\",\" Premio Giancarlo Siani; la raccolta \"Cara Napoli\" (Feltrinelli, 2018), due edizioni; \"Tutto sar\u00e0 perfetto\" (Feltrinelli 2019); \"La donna degli alberi\" (Feltrinelli 2020), Premio Prata. Per Einaudi nel 2020 ha pubblicato il saggio \"Inventario di un cuore in allarme,\" e nel 2021 ha pubblicato il racconto \"Il bosco di l\u00e0\" all'interno della collana \"Il bosco degli scrittori\" di Aboca Edizioni.\n\u00c8 tradotto in 17 paesi, ha una rubrica domenicale (I Granelli) su 'La Repubblica di Napoli', collabora con 'Tuttolibri de La Stampa' e Il Venerd\u00ec di Repubblica.\nDal 2018 \u00e8 direttore artistico della fiera del libro di Napoli \"Ricomincio dai libri\". Dal 2021, inoltre, dirige la collana di letteratura italiana di Marotta&amp;Cafiero editori.\nVive a Napoli con la moglie Flavia e il figlio Riccardo."}
{"id": "5893460", "revid": "729019", "url": "https://it.wikipedia.org/wiki?curid=5893460", "title": "Stazione di Risano (Slovenia)", "text": "La stazione di Risano (in sloveno Ri\u017eana) \u00e8 una fermata ferroviaria della linea Bresenza-Capodistria; serve l'omonimo centro abitato.\nStoria.\nLa stazione fu attivata nel 1967, all'apertura dell'intera linea dalle Ferrovie Jugoslave.\nDal 1991 appartiene alla rete slovena (Slovenske \u017eeleznice)."}
{"id": "5893462", "revid": "402993", "url": "https://it.wikipedia.org/wiki?curid=5893462", "title": "Cheikh Ya Ya Dia", "text": ""}
{"id": "5893476", "revid": "399", "url": "https://it.wikipedia.org/wiki?curid=5893476", "title": "Anna (nome)", "text": ""}
{"id": "5893477", "revid": "399", "url": "https://it.wikipedia.org/wiki?curid=5893477", "title": "Ana (nome)", "text": ""}
{"id": "5893479", "revid": "767487", "url": "https://it.wikipedia.org/wiki?curid=5893479", "title": "Bazar Vakil", "text": "Il Bazar Vakil (Persiano: \u0628\u0627\u0632\u0627\u0631 \u0648\u06a9\u06cc\u0644) \u00e8 il bazar principale di Shiraz, in Iran, situato nel centro storico della citt\u00e0.\nIl bazar.\nSi pensa che il mercato in origine sia stato istituito con i Buwayhidi nel XI secolo, e fu completato principalmente dai Atabaks di Fars, ed \u00e8 stato ribattezzato dopo Karim Khan Zand solo nel XVIII secolo.\nIl bazar possiede bellissimi cortili, caravanserragli, bagni, e vecchie botteghe che sono ritenuti tra i migliori posti di Shiraz per acquistare tutti i tipi di tappeti persiani, spezie, artigianato in rame e oggetti d'antiquariato.\nCome altri bazar del Medio Oriente, ci sono un paio di moschee e Imamzadeh costruiti a fianco o dietro il bazar."}
{"id": "5893488", "revid": "190427", "url": "https://it.wikipedia.org/wiki?curid=5893488", "title": "Libert\u00e0 di religione in Giappone", "text": "La costituzione prevede la libert\u00e0 di religione in Giappone ed il governo rispetta generalmente questo diritto nella pratica.\nDemografia religiosa.\nIl governo non richiede ai gruppi religiosi di segnalare la loro presenza nel paese e il grado di adesione, quindi \u00e8 difficile determinare con precisione il numero di esponenti dei diversi gruppi religiosi. L'Agenzia per gli Affari Culturali ha riferito nel 2007 che i reclami di adesione da parte di gruppi religiosi sono stati pari a 206 milioni. Questo \u00e8 il dato su una popolazione totale di 128 milioni, ma non tiene conto della possibile sovrapposizione di appartenenza (alcune famiglie possono essere registrate sia ad un tempio buddista sia ad un santuario dello shintoismo), o doppia appartenenza a causa del cambiamento di indirizzo. Questo numero, che quasi \u00e8 due volte la popolazione del Giappone, riflette l'affiliazione di molti dei suoi cittadini a pi\u00f9 religioni contemporaneamente. Ad esempio, \u00e8 molto comune per il giapponese di praticare sia riti del buddhismo che shintoisti.\nSecondo l'annuario dell'Agenzia, 105 milioni di persone si identificano come shintoisti, 89 milioni come buddhisti, 2 milioni come affiliati al cristianesimo e 9 milioni nella categoria \"altre\" religioni, tra cui Tenriky\u014d, Seicho-No-Ie, Sekai Ky\u016bsei-ky\u014d e PL Ky\u014ddan o \"perfetta libert\u00e0\". Gli accademici stimano che ci siano tra i centomila e i centodiecimila musulmani in Giappone, il 10 per cento dei quali sono cittadini giapponesi. L'ambasciata israeliana stima che ci siano circa duemila ebrei nel paese, la maggior parte dei quali di origine straniera.\nA dicembre 2007, sotto la legge religiosa sulle persone giuridiche del 1951, il governo riconosceva 154 scuole del buddhismo. Le sei principali scuole originate dall'insegnamento di Gautama Buddha sono Tendai, Shingon, J\u014ddo, Zen (con la sottodivisione in sette Soto zen e Rinzai), Nichiren e Narabukkyo. In aggiunta, ci sono una serie di organizzazioni, tra cui i laici buddisti della Soka Gakkai, che ha registrato una adesione di otto milioni di persone. Le due principali scuole di Shinto sono Jinjahoncho e Kyohashinto.\nStato della libert\u00e0 religiosa.\nQuadro politico e giuridico.\nLa Costituzione prevede la libert\u00e0 di religione, e il governo rispetta questo diritto nella pratica. Il governo non si preoccupa di questioni religiose a nessun livello e mira a tutelare questo diritto per intero non tollera l'abuso da parte di entit\u00e0 governative o private.\nA dicembre 2007 182.310 su 223.428 gruppi religiosi erano certificati dal governo come organizzazioni religiose con lo status sociale, secondo l'Agenzia per gli Affari Culturali. Il governo non richiede ai gruppi religiosi di registrarsi o di richiedere la certificazione; tuttavia, le organizzazioni religiose certificate ricevono benefici fiscali. Pi\u00f9 dell'82% dei gruppi religiosi sono stati certificati entro il 2007.\nSulla scia dell'attentato alla metropolitana di Tokyo del 1995 con il gas sarin da parte di Aum Shinriky\u014d, la legge religiosa sulle persone giuridiche \u00e8 stata modificata nel 1996 per fornire al governo l'autorit\u00e0 di sorvegliare i gruppi religiosi certificati. La legge modificata richiede alle organizzazioni religiose i certificati e di rivelare i loro beni al governo e danno il diritto di indagare su eventuali violazioni delle norme in materia di attivit\u00e0 a scopo di lucro. Le autorit\u00e0 hanno il diritto di sospendere le attivit\u00e0 a scopo di lucro di una organizzazione religiosa se violano tali norme."}
{"id": "5893504", "revid": "300067", "url": "https://it.wikipedia.org/wiki?curid=5893504", "title": "Quintetto ideale della ABA Liga", "text": "Il Quintetto ideale della ABA Liga \u00e8 il riconoscimento che ogni anno la ABA Liga conferisce ai 5 migliori giocatori che si sono distinti nel corso della \"regular season\"."}
{"id": "5893507", "revid": "767487", "url": "https://it.wikipedia.org/wiki?curid=5893507", "title": "Un paese quasi perfetto", "text": "Un paese quasi perfetto \u00e8 un film italiano del 2016 scritto e diretto da Massimo Gaudioso.\n\u00c8 una trasposizione del film francese \"Un village presque parfait\" (2014) del regista St\u00e9phane Meunier, a sua volta remake del film canadese \"La grande seduzione\" (2003) di Jean-Fran\u00e7ois Pouliot.\nTrama.\nIn un piccolo paese della Basilicata, Pietramezzana, che sorge nei pressi delle Dolomiti lucane e dell'omonimo parco naturale regionale, la ridotta popolazione di ex minatori vive del sussidio della Cassa Integrazione visto che la miniera su cui si basava l'economia \u00e8 stata chiusa dopo la creazione di un lago artificiale che l'ha allagata.\nIl sindaco cerca di far aprire una fabbrica avendo avuto un contatto con un imprenditore del nord che intende utilizzare i fondi europei del FESR. La firma del contratto \u00e8 per\u00f2 subordinata alla presenza di Gianluca Terragni, un medico condotto anch'esso originario del Nord che occorre convincere a vivere nel paese. \nDopodich\u00e9 il sindaco va vivere in citt\u00e0 e diventa vigile urbano, affidando all'ex minatore Domenico Bonocore la gestione del cantiere della fabbrica. Con la complicit\u00e0 di tutti gli abitanti, Domenico riesce a far affezionare Gianluca Terragni al paese, inducendolo con un ricatto ordito dall'ex sindaco a provare per un mese a vivere nel paese.\nLa fabbrica, purtroppo, non viene attivata, dopo che Nicola, il direttore della locale banca nonch\u00e9 campanaro della locale chiesa, si accorge che il contratto dell'imprenditore del Nord era in realt\u00e0 una truffa per rubare il denaro dell'Unione Europea. Il medico sta quindi per abbandonare il paese, nonostante la crescente simpatia con la giovane e avvenente Anna, quando ha un lampo di genio: creare un polo di attrazioni turistiche. A questo punto la miniera diventer\u00e0 un centro benessere, e la vecchia teleferica della miniera diventer\u00e0 il Volo dell'Angelo, un cavo d'acciaio che si percorre imbracati ammirando un panorama unico, mentre ci si libra a volo d'uccello.\nProduzione.\nIl film \u00e8 stato girato nei comuni di Pietrapertosa e Castelmezzano, nel cuore della Basilicata. Il paese di Pietramezzana non esiste, il nome \u00e8 dato dalla fusione delle due sedi in cui \u00e8 stato realizzato il film.\nDistribuzione.\nIl film \u00e8 stato distribuito nelle sale italiane il 24 marzo 2016 da 01 Distribution."}
{"id": "5893510", "revid": "1573940", "url": "https://it.wikipedia.org/wiki?curid=5893510", "title": "Monastero di San Salvatore (Redondesco)", "text": "Il monastero di San Salvatore era un edificio religioso di Redondesco, attualmente in provincia di Mantova.\nStoria.\nIl monastero o la cella monastica di San Salvatore sarebbe stato per Ragazzi il primo centro religioso nel territorio di Redondesco, che avrebbe poi dato origine alla parrocchia prepositurale del borgo.\nEsso, ridotto ai resti di una cascina con chiesetta, \u00e8 situato attualmente nel territorio del comune di Acquanegra sul Chiese, ma molto pi\u00f9 vicino a Redondesco, ad est della Via Postumia, abbastanza prossimo a Mosio.\nSeguendo il Guerrini, nelle sue annotazioni agli atti della visita pastorale compiuta nel 1566 dal vescovo di Brescia Bollani, il titolo di S. Salvatore portato da una chiesa dell'allora territorio di Redondesco \u00e8 indice sicuro che col\u00e0 doveva esservi un vasto latifondo del monastero di Leno o di Santa Giulia di Brescia, forse proveniente da una donazione effettuata in epoca longobarda di una terra appartenente al fisco regio.\nSotto il titolo di San Salvatore sarebbe quindi stata costruita una casa monastica, che avrebbe avuto una certa rinomanza, poich\u00e9 in seguito sarebbe divenuta il cosiddetto \"Hospitale de Moso\" \u2013 in quanto il borgo ad esso pi\u00f9 vicino doveva appunto essere Mosio -, ricordato in una donazione del conte Alberto di Sabbioneta degli Ugonidi del 1104, che raccoglieva e curava gli ammalati e i viandanti della zona, e riuniva alle sue dipendenze i coloni del posto.\nSempre a detta di Guerrini e Ragazzi questo monastero, poi divenuto ospizio, a seguito di saccheggi e devastazioni subiti nelle irruzioni degli eserciti transitanti per la Via Postumia, poco distante, decadde dalla sua antica rinomanza. \nGli abitanti, trovandosi troppo esposti ed indifesi, si sarebbero ritirati verso quello che doveva rimanere il centro principale della zona, cio\u00e8 l'odierna Redondesco: luogo pi\u00f9 protetto dal fiume Oglio e pi\u00f9 sicuro. Fu allora che avrebbe avuto inizio la vita del villaggio e della comunit\u00e0 religiosa di Redondesco, e al chierico che l'assisteva spiritualmente per incarico del monastero di San Salvatore, sarebbe stato dato il titolo di \"praepositus\", di sicura origine monastica, rimasto al parroco di Redondesco fino ai giorni nostri."}
{"id": "5893513", "revid": "177967", "url": "https://it.wikipedia.org/wiki?curid=5893513", "title": "Wight Is Wight", "text": "Wight Is Wight \u00e8 una canzone di Michel Delpech uscita nel 1969. La canzone evoca i Festival dell'Isola di Wight che si sono svolti nell'isola dal 1968 al 1970. In Francia aveva riscosso un notevole successo ed aveva raggiunto la prima posizione della hit parade. Anche in Italia aveva sfiorato la vetta raggiungendo la seconda posizione.\nHa venduto oltre un milione di copie ed \u00e8 stata premiata con il disco d'oro.\nNella canzone, influenzata dalla cultura hippy, l'autore menziona Bob Dylan e Donovan in segno di tributo.\nLa versione dei Dik Dik.\nNel 1970 realizzarono la loro versione in italiano, con i testi di Claudio Daiano e Alberto Salerno, intitolata L'isola di Wight e pubblicata nel singolo L'isola di Wight/Innamorato\nI Dik Dik avevano da poco interrotto la collaborazione con Mogol-Battisti. Pietruccio Montalbetti voleva dedicare una canzone al fenomeno dei \"raduni pop\" (cominciati con il Festival di Monterey, a cui successe Woodstock e, appunto il Festival dell'Isola di Wight) e avendo casualmente sentito il pezzo di Delpech, pens\u00f2 di farne una versione in italiano. I Dik Dik la incisero \"in fretta e furia\" ottenendo un grande successo. \nAltre versioni.\nSempre nel '70 la cantante britannica Sandie Shaw registr\u00f2 una versione con testi in inglese, ma non ebbe successo commerciale."}
{"id": "5893516", "revid": "466539", "url": "https://it.wikipedia.org/wiki?curid=5893516", "title": "Rumori fuori scena (commedia)", "text": "Rumori fuori scena \u00e8 una commedia metateatrale di Michael Frayn. L'opera mette in scena le vicissitudini di una compagnia teatrale durante le prove e le recite di uno spettacolo, dovute alle difficolt\u00e0 del testo messo in scena e alle dinamiche relazionali tra gli attori stessi.\nLa prima rappresentazione dello spettacolo \u00e8 avvenuta nel 1982 al Lyric Theatre di Londra; nel 1983 \u00e8 avvenuta la prima rappresentazione italiana a Roma, al Teatro Flaiano, ad opera della compagnia \"Attori &amp;Tecnici\" capitanata da Attilio Corsini.\nL'opera \u00e8 molto conosciuta e rappresentata, e vanta anche un adattamento cinematografico diretto nel 1992 da Peter Bogdanovich, con Michael Caine, Christopher Reeve, John Ritter e Nicollette Sheridan tra gli attori principali.\nTrama.\nAtto 1.\n\"Grand Theatre, Weston-Super-Mare, luned\u00ec 14 gennaio.\"\nLa compagnia teatrale di Lloyd Dallas sta provando per l'ultima volta lo spettacolo \"Niente addosso\" di Robin Housemonger. La compagnia \u00e8 composta da attori professionisti e non: Selsdon, attore di vecchia data con problemi di alcolismo; Dotty, amica di vecchia data di Selsdon e Lloyd, fidanzata con Garry, molto pi\u00f9 giovane di lei; Frederick, sensibile verso ogni forma di violenza, reduce da un divorzio piuttosto recente; Belinda, perfezionista e ficcanaso; Brooke, ex spogliarellista, \"raccomandata\" perch\u00e9 amante di Lloyd; completano la compagnia Tim, assistente di scena vessato per ogni mancanza, e Poppy, anch'essa infatuata di Lloyd, ed estremamente gelosa nei confronti di Brooke.\nLe prove dello spettacolo (di cui si vedr\u00e0 solamente l'Atto Primo) vanno avanti a rilento, a causa dei continui intoppi dovuti a problemi tecnici, alle continue sparizioni di Selsdon che si imbosca per bere o per schiacciare un pisolino, o alle dinamiche umane: Lloyd, in un crescendo di rabbia, si sfoga brutalmente con Brooke, facendola piangere, e causando la gelosia di Poppy.\nAtto 2.\n\"Theatre Royal, Goole, pomeridiana di mercoled\u00ec 13 febbraio\"\nUn mese dopo la prima, lo spettacolo sta viaggiando in molti teatri con grande successo. Lloyd, che segue anche un'altra compagnia (con la quale ha messo in scena il Riccardo III), all'insaputa di tutti si \u00e8 intrufolato nel dietro le quinte per avere un po' d'intimit\u00e0 di Brooke, ma viene informato da Tim della discordia nata tra alcuni membri della compagnia: Dotty e Garry si sono lasciati, per l'eccessiva gelosia di lui, che vede in Frederick un rivale, visto che una sera a cena ha ascoltato e consolato Dotty in preda a una crisi nervosa; la stessa Dotty \u00e8 convinta, a causa di alcuni equivoci, che Belinda ci provi con Garry per ripicca, sostenendo che lei sia innamorata di Frederick; per di pi\u00f9, non si riesce a trovare Selsdon per l'ennesima volta. A complicare la situazione si aggiunge pure Poppy, che insiste a voler parlare con urgenza a Lloyd, che cerca sempre di evitarla.\nLo spettacolo viene comunque rappresentato, ma gli attori si lasciano andare a dispetti ai danni dei colleghi, incuranti del pubblico in sala: nonostante i disastri in scena, l'Atto Primo giunge alla fine, ma le battute finali vengono coperte dallo sfogo di Poppy che grida a Lloyd di essere incinta.\nAtto 3.\n\"Municipal Theatre, Stockton-on-Tees, sabato 6 aprile\"\nIl malcontento e l'astio che serpeggiano tra gli attori sono talmente irrefrenabili che non esitano a rovinare lo spettacolo pur di dare fastidio ai colleghi: Dotty e Belinda litigano anche in scena, mentre Garry, di fronte alle difficolt\u00e0 della scena palesa la sua totale incapacit\u00e0 di saper improvvisare, cos\u00ec come Brooke e Frederick, che viene ferito gravemente e sostituito per poco da Tim, il quale subito dopo sostituisce Selsdon (scomparso per l'ennesima volta); persino Poppy e Lloyd entrano entra in scena, sostituendo lo Sceicco e lo Scassinatore.\n\"Niente addosso\".\nLo spettacolo messo in scena dalla compagnia, \"Niente addosso\" (\"Nothing On\") di Robin Housemonger, \u00e8 uno spettacolo fittizio che ricalca la trama di una farsa americana.\nLo spettacolo (di cui viene rappresentato solo l'Atto Primo) \u00e8 ambientato in un villino di campagna apparentemente disabitato, ma dentro al quale si incontrano diversi personaggi:\nOgnuno degli ospiti del villino \u00e8 convinto di essere solo in casa, e gli incontri con gli altri personaggi danno il via a gag esilaranti tipici delle farse americane."}
{"id": "5893537", "revid": "247222", "url": "https://it.wikipedia.org/wiki?curid=5893537", "title": "Libert\u00e0 religiosa in Giappone", "text": ""}
{"id": "5893542", "revid": "110157", "url": "https://it.wikipedia.org/wiki?curid=5893542", "title": "Campionato panpacifico di hockey su slittino 2016", "text": "Il I Campionato panpacifico di hockey su slittino (\"1st Ice Sledge Hockey Pan Pacific Championships\") si \u00e8 svolto a Buffalo, USA, tra il 29 marzo e il 2 aprile 2016.\nPartecipanti.\nQuattro le formazioni iscritte: , , e il \"Team Pan Pacific\", una squadra composta da giocatori giapponesi coadiuvati da giocatori provenienti dalle altre tre nazioni iscritte.\nFormula.\nLe quattro squadre si sono affrontate in un girone all'italiana di sola andata, seguito dalla finale per il bronzo tra le squadre terminate al terzo e quarto posto e dalla finale per l'oro tra le prime due."}
{"id": "5893556", "revid": "18323", "url": "https://it.wikipedia.org/wiki?curid=5893556", "title": "Gloria Dickson", "text": "Biografia.\nDickson cominci\u00f2 a recitare al liceo in produzioni teatrali amatoriali, incoraggiata dai suoi insegnanti di recitazione. Nel frattempo leggeva ai circoli e alla stazione radio KFOX a Long Beach, California. Nell'aprile del 1936, venne scoperta dal talent scout della Warner Brothers Max Arnow, che le fece firmare un contratto con la Warner.\nIl suo film di debutto, \"Vendetta\" (1937), la fece arrivare in cima alla classifica dei migliori e pi\u00f9 importanti esordienti di Hollywood, un riconoscimento che le diede enorme pubblicit\u00e0. Nell'autunno del 1937, era su molte copertine di riviste e fu il soggetto di diversi articoli di grandi riviste cinematografiche con titoli come: \"The Luckiest Girl in the World\" e \"New Star of the Year\".\nMorte.\nDickson mor\u00ec nella sua casa a Los Angeles, durante un incendio causato da una sigaretta accesa che incendi\u00f2 una sedia al piano nobile, mentre lei dormiva al piano superiore. Il suo corpo, e quello del suo cane, vennero trovati nel bagno e si presunse che avesse tentato di scappare attraverso la finestra del bagno. Mor\u00ec di asfissia; le fiamme bruciarono i suoi polmoni e il suo corpo riport\u00f2 ustioni di primo e secondo grado. \u00c8 sepolta all'Hollywood Forever Cemetery."}
{"id": "5893572", "revid": "1543377", "url": "https://it.wikipedia.org/wiki?curid=5893572", "title": "Tara Lynn Foxx", "text": "Biografia.\nFoxx inizi\u00f2 la propria carriera all'et\u00e0 di diciotto anni, lavorando come modella webcam sul sito Flirt4Free.com con lo username \"Annabelle Amore\" ed entr\u00f2 nell'industria del porno nel febbraio 2009. Nel novembre 2010, venne ingaggiata come ballerina in un club per gentiluomini. Nel giugno 2011 venne messa sotto contratto dalla OC Modeling e in seguito dalla LA Direct Models.\nFoxx \u00e8 nota per le sue apparizioni in video porno parodistici come nel film del 2010 \"She-Hulk XXX: An Axel Braun Parody\", in cui appare al fianco dell'ex wrestler Joanie \"Chyna\" Laurer.\nRitiro dalla pornografia.\nNel giugno 2014, sul proprio blog annunci\u00f2 il proprio ritiro dalle scene pornografiche dopo cinque anni di carriera.\nDopo il ritiro.\nNel settembre 2014, annunci\u00f2 il suo ingresso nella scena culinaria, a cui partecip\u00f2 con libri su cucina, fitness e sul mangiare sano. Per la sua nuova carriera ha aperto alcuni siti web col nome di Foxxy Chef.\nVita privata.\nPrima dell'industria pornografica, Foxx era stata accettata per entrare in un college e di aver iniziato la carriera pornografica per racimolare denaro e pagarsi gli studi."}
{"id": "5893573", "revid": "287204", "url": "https://it.wikipedia.org/wiki?curid=5893573", "title": "Risano (disambigua)", "text": "Geografia.\nMontenegro"}
{"id": "5893574", "revid": "287204", "url": "https://it.wikipedia.org/wiki?curid=5893574", "title": "Giro delle Fiandre femminile 2016", "text": "Il Giro delle Fiandre femminile 2016, tredicesima edizione della corsa e valido come quinta prova dell'UCI Women's World Tour 2016, si \u00e8 svolto il 3 aprile 2016 su un percorso di 141,2\u00a0km. La vittoria fu appannaggio della britannica Elizabeth Armitstead, che complet\u00f2 il percorso in 3h50'43\", precedendo la svedese Emma Johansson e l'olandese Chantal Blaak.\nSul traguardo di Oudenaarde 110 cicliste, su 180 partite, portarono a termine la competizione."}
{"id": "5893577", "revid": "79973787", "url": "https://it.wikipedia.org/wiki?curid=5893577", "title": "Laterale approssimante alveolare velarizzata", "text": ""}
{"id": "5893601", "revid": "729019", "url": "https://it.wikipedia.org/wiki?curid=5893601", "title": "Jagdstaffel 9", "text": "La Jagdstaffel 9 (in tedesco: K\u00f6niglich Preu\u00dfische Jagdstaffel Nr 9, abbreviato in Jasta 9) era una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 9 viene fondata il 1\u00ba giugno 1916, ma entra in servizio effettivo solo il 5 ottobre dello stesso anno. L'unit\u00e0 viene formata con piloti provenienti da una unit\u00e0 aerea specializzata chiamata \"Fokkerstaffel\" di supporto alla 3\u00aa Armata dell'esercito imperiale tedesco nata il 16 giugno 1916 sotto la guida dell'Oberleutnant Ascheberg a cui succede l'Oberleutnant Kurt Student che sar\u00e0 anche il primo comandante della Jagdstaffel.\nSin dalla sua formazione la squadriglia aerea ha avuto come base operativa l'aerodromo di Leffincourt dove rimane per circa un anno e mezzo prima di subire ben 8 spostamenti negli ultimi 8 mesi di guerra.\nAl primo spostamento presso l'aerodromo di Ch\u00e9ry-l\u00e8s-Pouilly, viene assegnata alla 7\u00aa Armata dell'esercito imperiale tedesco. Nel mese di luglio 1918 entra a far parte del Jagdgruppe 5 con base a Maizy; questa formazione aerea comprendeva anche la Jagdstaffel 1, la Jagdstaffel 41, la Jagdstaffel 45, la Jagdstaffel 50 e la Jagdstaffel 66.\nLa squadriglia viene inizialmente equipaggiata con i Fokker E.III e i Fokker E.IV per poi essere sostituiti nei primi mesi del 1917 con i pi\u00f9 moderni Albatros D.II e successivamente, nel maggio 1918, con i Fokker D.VII. Il Leutnant Walter Blume \u00e8 stato l'ultimo Staffelf\u00fchrer (comandante) della Jagdstaffel 9, dal marzo del 1918 fino alla fine della guerra. La Jasta \u00e8 stata smobilitata il 15 gennaio 1919.\nAlla fine della prima guerra mondiale alla Jagdstaffel 9 vennero accreditate 107 vittorie aeree. Di contro, la Jasta 9 perse 13 piloti, 3 feriti in combattimento, a cui si sommano i 5 morti e 3 feriti per incidente.\nTra i suoi piloti si distinsero Hartmuth Baldamus, Fritz P\u00fctter, Erich Thomas, Hermann Pfeiffer e Heinrich Kroll.\nLista dei comandanti della Jagdstaffel 9.\nDi seguito vengono riportati i nomi dei piloti che si succedettero al comando della Jagdstaffel 9."}
{"id": "5893604", "revid": "1543377", "url": "https://it.wikipedia.org/wiki?curid=5893604", "title": "The First 10 Years", "text": "The First 10 Years \u00e8 un doppio album discografico di raccolta della cantautrice folk statunitense Joan Baez, pubblicato dall'etichetta discografica Vanguard Records nell'ottobre del 1970.\nMusicisti.\nGhetto / Carry It On / No Expectations / Sweet Sir Galahad\nIf I Were a Carpenter / Turquoise\nSilver Dagger / John Riley / Mary Hamilton\nLove Is Just a Four-Letter Word / You Ain't Goin' Nowhere\nThere But for Fortune\nWill the Circle Be Unbroken / If I Knew / Green, Green Grass of Home\nManh\u00e3 de Carnaval / With God on Our Side / Don't Think Twice / Te ador\nGeordie\nFarewell, Angelina / A Hard Rain's A-Gonna Fall\nLondon / Old Welsh Song"}
{"id": "5893633", "revid": "991694", "url": "https://it.wikipedia.org/wiki?curid=5893633", "title": "\u01e6abal al-akh\u1e0dar", "text": ""}
{"id": "5893635", "revid": "92723", "url": "https://it.wikipedia.org/wiki?curid=5893635", "title": "Amagiri", "text": "L' \u00e8 stato un cacciatorpediniere della Marina imperiale giapponese, quindicesima unit\u00e0 appartenente alla classe Fubuki. Fu varato nel giugno 1931 dal cantiere della Ishikawajima a Tokyo.\nAppartenente alla 20\u00aa Divisione, nei primi mesi di guerra fece parte delle scorte ai convogli che sbarcarono truppe giapponesi in Malesia e a Sumatra, poi partecip\u00f2 alla scorreria nell'Oceano Indiano dell'aprile 1942. In giugno fu solo presente alla battaglia delle Midway e, dalla fine di agosto, partecip\u00f2 attivamente alla campagna di Guadalcanal: complet\u00f2 diversi trasferimenti di truppe, scort\u00f2 naviglio pesante e, in un'occasione, bombard\u00f2 anche Henderson Field. Assegnato direttamente alla 3\u00aa Squadriglia dopo lo scioglimento della divisione, nel 1943 fu sempre pi\u00f9 utilizzato in missioni di trasporto truppe o in incarichi di difesa a tali operazioni; fu cos\u00ec coinvolto nella battaglia del Golfo di Kula (5-6 luglio) e nella battaglia di Capo San Giorgio (25 novembre), sopravvivendo a entrambe con pochi o nessun danno. Proprio durante il pericoloso servizio nelle isole Salomone si rese protagonista, il 2 agosto 1943, dello speronamento della motosilurante \"PT-109\". Finalmente rientrato in patria nel gennaio 1944, fu approfonditamente revisionato e arricchito nella dotazione contraerea, quindi trasferito alla Flotta dell'Area sud-occidentale. Operando nelle acque delle ex Indie orientali olandesi, incapp\u00f2 in una mina il 23 aprile 1944 e affond\u00f2 lentamente, non lontano da Balikpapan.\nCaratteristiche.\nL\"'Amagiri\" presentava una lunghezza fuori tutto di 118,41 metri, una larghezza di 10,36 metri e un pescaggio massimo di 3,20 metri; il dislocamento standard era di tonnellate circa, a pieno carico di tonnellate. L'impianto propulsore era formato da quattro caldaie Kampon, due turbine a vapore ingranaggi Kampon, due alberi motore dotati di elica: era erogata una potenza totale di shp e la velocit\u00e0 massima era di 35 nodi. La scorta di olio combustibile (500 tonnellate) garantiva un'autonomia di miglia a 15 nodi ( chilometri a 28,5\u00a0km/h), oppure di a 14 nodi ( chilometri a 26,6\u00a0km/h). Il massiccio armamento comprendeva sei cannoni Type 3 da 127\u00a0mm da 50 calibri (L/50), distribuiti in tre torrette corazzate, chiuse, ognuna con propri depositi munizioni e telemetri; nove tubi lanciasiluri da 610\u00a0mm suddivisi in tre impianti trinati brandeggiabili, due mitragliatrici leggere Lewis da 7,7\u00a0mm, due lanciabombe di profondit\u00e0 Type 81 (diciotto ordigni), diciotto mine. L'equipaggio era formato da 197 uomini.\nL\"'Amagiri\" fu sottoposto a interventi di rafforzamento strutturale e incremento della stabilit\u00e0 tra 1935 e 1938, dopo i quali il dislocamento a pieno carico era cresciuto a tonnellate, la velocit\u00e0 era calata a 34 nodi e le Lewis erano state rimpiazzate da uno o due impianti binati dotati di mitragliatrici pesanti Type 93 da 13,2\u00a0mm, posti in prossimit\u00e0 del fumaiolo posteriore.\nServizio operativo.\nCostruzione.\nIl cacciatorpediniere \"Amagiri\" fu ordinato nell'anno fiscale edito dal governo giapponese nel 1927. La sua chiglia fu impostata nel cantiere navale della Ishikawajima a Tokyo il 28 novembre 1928 e il varo avvenne il 27 febbraio 1930; fu completato il 10 novembre dello stesso anno. La nave form\u00f2 con lo , il \"Sagiri\" e lo \"Yugiri\" la 20\u00aa Divisione, dipendente dalla 3\u00aa Squadriglia della 1\u00aa Flotta.\n1941-1942.\nTra 1940 e 1941 il comando pass\u00f2 al capitano di fregata Buichi Ashida. Il 20 novembre 1941 segu\u00ec la divisione d'appartenenza e l'intera 3\u00aa Squadriglia da Kure a Samah sull'isola di Hainan, raggiunta il 26. Il 4 dicembre fu assegnato con i cacciatorpediniere gemelli alla scorta di convogli in partenza da questa citt\u00e0 o dalla baia di Cam Ranh nel quadro delle operazioni anfibie collegate alla campagna della Malesia, incarico che si protrasse sino al 30 gennaio 1942. Il 15 febbraio fece parte della forza di copertura allo sbarco sull'isola di Bankga e a Palembang, poi dal 21 al 24 febbraio vigil\u00f2 alcuni dragamine impegnati a ripulire le acque vicino a Singapore e dello Stretto di Johore. Il 12 marzo segu\u00ec il resto nella divisione e copr\u00ec gli sbarchi nella Sumatra settentrionale. Subito dopo fu aggregato con i gregari alla formazione del viceammiraglio Jisabur\u014d Ozawa che il 23 occup\u00f2 senza incontrare resistenza le isole Andamane. Alla fine del mese segu\u00ec tale squadra nel Golfo del Bengala, dove nella prima met\u00e0 di aprile esegu\u00ec numerosi affondamenti di navi mercantili; lo \"Amagiri\", di scorta agli incrociatori pesanti e \"Mikuma\", collabor\u00f2 alla distruzione di tre vascelli nemici. Rientrato a Singapore, fece ritorno in patria con i cacciatorpediniere gemelli il 22 aprile e a Kure fu revisionato. Intanto la 20\u00aa Divisione era stata trasferita alla 1\u00aa Flotta, che salp\u00f2 a fine maggio per coprire a distanza la 1\u00aa Flotta aerea, punta di lancia della vasta operazione per occupare l'atollo di Midway: nel dettaglio scort\u00f2 la forza distaccata del viceammiraglio Shir\u014d Takasu che, posizionata a met\u00e0 strada tra Midway e le isole Aleutine, non fu coinvolta nel decisivo scontro.\nTornato in patria, lo \"Amagiri\" scort\u00f2 con il resto della divisione un convoglio sino alle isole Amami \u014cshima e dal 2 al 16 condusse in loco pattugliamenti anti-sommergibile; il 17 ebbe ordine di recarsi a Mergui, in Birmania, per future operazioni nell'Oceano Indiano. Raggiunse la destinazione il 31 dopo aver fatto tappa alla base militare di Mako e a Singapore, ma l'8 agosto fu dirottato a Guadalcanal, dove marine statunitensi erano sbarcati d'improvviso il giorno prima. I tre cacciatorpediniere (il \"Sagiri\" era affondato alla fine del 1941) navigarono sino a Davao e presero in consegna un gruppo di trasporti che salp\u00f2 il 19 agosto: quattro giorni dopo tutte le navi giunsero alla base aeronavale di Truk. Il 24 lo \"Amagiri\" e i gemelli salparono per difendere un altro convoglio diretto a Guadalcanal, ma il 26 la missione fu modificata: assieme allo \"Yugiri\", allo \"Shirakumo\" e allo \"Asagiri\", lo \"Amagiri\" prese a bordo una parte dei soldati dai trasporti e quindi fece rotta per Guadalcanal. Il 28 agosto le quattro unit\u00e0 furono localizzate nello stretto Indispensable (tra le isole Florida e Malaita) da due bombardieri Douglas SBD Dauntless, che avvisarono la Cactus Air Force sull'isola. Nel tardo pomeriggio undici altri Dauntless si lanciarono all'attacco dei cacciatorpediniere, arrivati a 70 miglia da Guadalcanal: lo \"Asagiri\" fu affondato da una bomba giunta a segno e lo \"Shirakumo\" fu immobilizzato da danni alle macchine. Lo \"Amagiri\", illeso, raccolse i naufraghi del gemello e prese al traino l'unit\u00e0 danneggiata, sino a quando il posamine \"Tsugaru\" non gli dette il cambio. Giunto il 30 alle isole Shortland, lo \"Amagiri\" complet\u00f2 un trasporto di truppe su Guadalcanal il giorno seguente, mentre il 2 settembre fu in mare per coprire lo \"Tsugaru\" intento a scaricare uomini. Il 5 e il 17 settembre rec\u00f2 soldati e medicinali alla guarnigione, accompagnato nel secondo viaggio dal cacciatorpediniere \"Sazanami\"; il 19 usc\u00ec dalla rada delle Shortland per portare assistenza al trasporto \"Shirogane Maru\", silurato da un battello nemico e il 1\u00ba ottobre, dopo un tentativo fallito il 27 settembre, giunse all'Isola di Rendova con rifornimenti caricati su una chiatta a rimorchio: quel giorno stesso la 20\u00aa Divisione fu sciolta e lo \"Amagiri\" riassegnato direttamente all'8\u00aa Flotta del viceammiraglio Gun'ichi Mikawa, di stanza a Rabaul.\nIl 7 ottobre lo \"Amagiri\" rec\u00f2 altro materiale a Rendova, poi il 10 effettu\u00f2 un trasporto truppe su Guadalcanal e il 12 si port\u00f2 nuovamente nelle acque a nord-ovest dell'isola per proteggere le navi appoggio idrovolanti e , di ritorno dallo scarico di artiglieria e mezzi pesanti. Nella notte del 14-15, poi, fu a fianco degli incrociatori pesanti e impegnati nel bombardare l'aeroporto in mani statunitensi. Dal 31 ottobre forn\u00ec copertura, assieme al \"Kinugasa\" e all'incrociatore leggero , a una serie di viaggi del \"Tokyo Express\" e il 5 novembre, dalle Shortland, trasfer\u00ec equipaggiamento e rifornimenti a Rekata (Santa Isabel orientale). Nei giorni seguenti fu aggregato alla scorta di un nutrito convoglio che, una volta neutralizzato l'aeroporto tramite un bombardamento navale notturno, avrebbe dovuto sbarcare la 38\u00aa Divisione fanteria. Partecip\u00f2 dunque alla prolungata e complessa battaglia di met\u00e0 novembre, tentando senza successo di proteggere i lenti trasporti da reiterati attacchi aerei statunitensi; durante il 14 novembre, assieme al , trasse in salvo circa naufraghi e poi fu distaccato per scortare il danneggiato \"Sado Maru\" di nuovo alle Shortland. Nell'ultima decade di novembre lo \"Amagiri\" accompagn\u00f2 due volte la nave portaidrovolanti \"Sanyo Maru\" a Rekata, dove trasfer\u00ec personale e soldati nella prima met\u00e0 di dicembre con quattro viaggi. Portatosi il 20 dicembre a Rabaul, il 23 scort\u00f2 il posamine \"Tsugaru\" (carico di truppe) nell'andata a Munda, sito della Nuova Georgia dove i giapponesi avevano appena concluso la costruzione di un vasto aeroporto; rientr\u00f2 quindi alle Shortland per prendere in carico il cacciatorpediniere \"Asashio\" danneggiato e lo scort\u00f2 sino alla rada di Truk, raggiunta il 29.\n1943.\nIl 6 gennaio 1943 lo \"Amagiri\" salp\u00f2 alla volta di Saipan e si un\u00ec alla formazione di difesa alla portaerei \"Zuikaku\", alla nave da battaglia e all'incrociatore pesante \"Suzuya\", unit\u00e0 partite da Truk; la squadra giunse a Kure il 12 e lo \"Amagiri\" fu posto in bacino di carenaggio per le opportune revisioni: furono anche aggiunti un impianto doppio di mitragliatrici Type 93 da 13,2\u00a0mm dinanzi alla plancia e due lanciatori Type 94 per bombe di profondit\u00e0 (la cui scorta crebbe a trentasei). Aggregato il 25 febbraio con il gemello \"Yugiri\" all'11\u00aa Divisione (\"Shirayuki\", \"Hatsuyuki\") appartenente alla 3\u00aa Squadriglia dell'8\u00aa Flotta, lo \"Amagiri\" fu rimesso in acqua il 10 marzo e salp\u00f2 immediatamente alla volta delle isole Shortland, che raggiunse il 25 dopo tappe a Truk e Rabaul. Il 28 marzo rec\u00f2 rifornimenti a Rekata e il 2-3 aprile anche all'isola di Buka; il 7 ripet\u00e9 la missione ma nel ritorno fu mitragliato da un quadrimotore Boeing B-17 Flying Fortress e cont\u00f2 dieci vittime. Arrivato a Rabaul il giorno successivo, si spost\u00f2 il 12 a Truk di scorta al \"Sendai\" e rimase in rada sino al 20 per riparare i danni superficiali, quindi riprese il mare in difesa di un convoglio che il 24 giunse a Rabaul. A partire dal 28 aprile lo \"Amagiri\" sbarc\u00f2 materiali e rifornimenti a Rekata e Buka a quattro riprese, fermandosi infine il 12 maggio a Rabaul: a met\u00e0 mese fu inviato al largo della base di Kavieng per condurre pattugliamenti anti-sommergibile, ma dovette interromperli per prestare soccorso allo \"Yugiri\", gravemente danneggiato da un battello statunitense. Lo prese a rimorchio e il 18 lo riport\u00f2 a Rabaul, dove il 25 il comandante Ashida cedette il posto al capitano di corvetta K\u014dhei Hanami. Lo \"Amagiri\" riprese dunque i viaggi di rifornimento a Buka e Rekata dalla fine di maggio e per tutto giugno, scaricando materiali anche a Capo Gloucester (4 giugno). Il 30 del mese, dopo l'inizio delle operazioni statunitensi nel settore della Nuova Georgia, tent\u00f2 di bombardare la testa di ponte nemica a Rendova, ma non ne fu capace a causa delle pessime condizioni atmosferiche; riusc\u00ec a bersagliarla solo il 2 luglio. Nella successiva notte del 5-6 fu coinvolto in un'importante missione di trasporto truppe per la guarnigione dell'isola e combatt\u00e9 nella battaglia del Golfo di Kula, venendo colpito da cinque proietti che distrussero le antenne radio e provocarono dieci morti. Alla fine del combattimento lo \"Amagiri\" tent\u00f2 di salvare i superstiti del cacciatorpediniere \"Niizuki\" affondato, ma la presenza di naviglio statunitense lo costrinse a ripiegare alle Shortland. Qui si affianc\u00f2 al \"Chokai\" e lo accompagn\u00f2 il 7 a Rabaul, dove rimase per il resto del mese in riparazione: il personale tecnico aggiunse inoltre due installazioni trinate di cannoni Type 96 da 25\u00a0mm L/60 all'altezza del secondo fumaiolo, sbarcando al contempo le mitragliatrici Type 93. Tornato in efficienza, lo \"Amagiri\" salp\u00f2 il pomeriggio del 1\u00ba agosto per coprire i cacciatorpediniere \"Shigure\", \"Hagikaze\" e , incaricati di sbarcare 900 soldati e 120 tonnellate di munizioni e vettovaglie a Kolombangara; completato lo scarico, lo \"Amagiri\" si pose in testa alla colonna e, a 30 nodi, imbocc\u00f2 da sud lo Stretto di Blackett (tra Kolombangara e Arundel), ove incrociavano una quindicina di motosiluranti statunitensi. Lanciato ad alta velocit\u00e0 lo \"Amagiri\" avvist\u00f2 ma non fece in tempo a evitare la \"PT-109\", la speron\u00f2 e la spacc\u00f2 in due, riportando una profonda ammaccatura al dritto di prua; la vibrazione dell'urto avari\u00f2 leggermente le macchine e gli alberi motore e la velocit\u00e0 dovette essere calata a 28 nodi, ma lo \"Amagiri\" fu capace di rientrare il 2 agosto a Rabaul.\nIl 4 agosto trasfer\u00ec approvvigionamenti a Capo Gloucester, poi il 10 segu\u00ec il \"Chokai\" sino a Truk e qui rimase ormeggiato per le necessarie riparazioni; nell'occasione le Type 93 davanti al ponte di comando furono sostituite con una coppia di pezzi Type 96. Il 31 salp\u00f2 e condusse un convoglio al sicuro a Rabaul (4 settembre), da dove part\u00ec il 21 mattina per scaricare rifornimenti a Buka e tornare alla base. Tra la fine di settembre e l'inizio di ottobre lo \"Amagiri\" vigil\u00f2, in due occasioni, sullo sgombero di Kolombangara, poi il 7 ottobre coordin\u00f2 una missione di trasporto truppe a Gasmata, sulla costa meridionale della Nuova Britannia; guid\u00f2 inoltre le missioni di rinforzo a Buka e Kavieng del 21-22 e 26-27 ottobre e, infine, il 1\u00ba novembre salp\u00f2 alla testa di gruppo di rinforzo per Bougainville che, per\u00f2, fu richiamato indietro a causa del contemporaneo sbarco statunitense sull'isola. Il 5, all'\u00e0ncora a Rabaul, fu mancato di misura da alcune bombe nel corso di una pesante incursione aerea e accus\u00f2 limitati allagamenti; tuttavia gi\u00e0 il giorno successivo fu aggregato a un'importante missione di controsbarco. Assieme ai cacciatorpediniere \"Fumizuki\", \"Uzuki\", \"Yunagi\" caric\u00f2 un totale di 475 soldati e, sotto la scorta di due formazioni, li fece approdare a nord-ovest della testa di ponte americana la sera stessa. Il 21 novembre si un\u00ec ai cacciatorpediniere \"Uzuki\", \"Makinami\", \"Onami\" e \"Yugiri\" per sbarcare 875 effettivi a Buka ed evacuare 655 uomini (piloti, personale non combattente, feriti); la missione fu ripetuta il 24 dalla stessa formazione, che fu sorpresa nottetempo da una squadra di cacciatorpediniere statunitensi e perse le ultime tre unit\u00e0. Sopravvissuto senza danni, il 27 novembre e il 1\u00ba dicembre lo \"Amagiri\" complet\u00f2 due trasporti truppe all'Isola di Garove assieme allo \"Uzuki\" e allo \"Yunagi\"; addivenuto a una collisione con lo \"Akikaze\" vicino a Kavieng il 7, si port\u00f2 entro il 15 dicembre a Truk per riparare la prua: nel frattempo l'11\u00aa Divisione era stata disattivata e lo \"Amagiri\" riassegnato direttamente al comando della 3\u00aa Squadriglia. Il 20 dicembre salp\u00f2 di scorta alla petroliera \"Terukawa Maru\" che per\u00f2, il giorno seguente, fu egualmente colata a picco da un sommergibile; trasse in salvo i superstiti e li fece scendere a Truk. Salp\u00f2 nuovamente il 26 inquadrato nella scorta a un convoglio di petroliere che arriv\u00f2 indenne alle isole Palau il 31.\n1944 e l'affondamento.\nIl 9 gennaio 1944 lo \"Amagiri\" salp\u00f2 dalle Palau in difesa di un altro convoglio, che perse un'unit\u00e0 il 12; recuperati i sopravvissuti, il cacciatorpediniere condusse nel porto di Hiroshima le altre navi il 14, quindi prosegu\u00ec per Kure dove pot\u00e9 iniziare un lungo raddobbo. L'arsenale ne approfitt\u00f2 per eliminare la torre sopraelevata di poppa e montare al suo posto due installazioni triple di Type 96 da 25\u00a0mm, oltre ad aggiungere un radar Type 22 di superficie sull'albero tripode di prua. Il 1\u00ba marzo lo \"Amagiri\" pass\u00f2 al comando del capitano di corvetta Gen Yoshinaga e subito dopo salp\u00f2, unendosi in mare alla scorta un convoglio carico di truppe che, dopo una sosta all'Isola di Formosa, complet\u00f2 la traversata sino a Singapore il 18. A fine mese lo \"Amagiri\" fu ufficialmente integrato nella 19\u00aa Divisione cacciatorpediniere, a sua volta dipendente dalla 16\u00aa Divisione incrociatori (, ), Flotta dell'Area sud-occidentale. Per buona parte di aprile funse da scorta allo \"Aoba\" e all'incrociatore leggero , impegnati a trasferire truppe a Balikpapan, Tarakan e Palembang; il 20 salp\u00f2 per accompagnarli sino a Davao, ma il 23 aprile, mentre transitava nello Stretto di Makassar, urt\u00f2 una mina 55 miglia a sud di Balikpapan (). Immobilizzato, il cacciatorpediniere rimase a galla due ore e ci\u00f2 consent\u00ec agli incrociatori di trarre in salvo tutti i superstiti, tra i quali vi fu anche il comandante Yoshinaga.\nIl 10 giugno 1944 lo \"Amagiri\" fu rimosso dai registri del naviglio in servizio con la Marina imperiale."}
{"id": "5893637", "revid": "547034", "url": "https://it.wikipedia.org/wiki?curid=5893637", "title": "Scarpa d'oro 2016", "text": "La Scarpa d'oro 2016 \u00e8 il riconoscimento calcistico assegnato al miglior marcatore in Europa tenendo conto delle marcature messe a segno nel rispettivo campionato e del Coefficiente UEFA nella stagione sportiva 2015-2016 e/o nella stagione 2015 per i campionati che si svolgono nell'anno solare.\nIl premio \u00e8 stato vinto da Luis Su\u00e1rez grazie ai 40 gol siglati nella Primera Divisi\u00f3n corrispondenti a 80 punti. Per l'uruguaiano si tratta del secondo trionfo dopo quello ottenuto nel 2014.\nClassifica finale.\nQuesta la classifica relativa alle prime posizioni della competizione, aggiornata al 15 maggio 2016:\nCollegamenti esterni.\nClassifica Golden Euro Top Foot 2016"}
{"id": "5893639", "revid": "287204", "url": "https://it.wikipedia.org/wiki?curid=5893639", "title": "Prima Lega 1933-1934 (calcio)", "text": "La Prima Lega 1933-1934, campionato svizzero di seconda serie, fu il primo torneo in concomitanza con l'istituzione della Lega Nazionale a girone unico.\nGruppo est.\nClassifica finale.\nLegenda:\nNote:\nGruppo ovest.\nClassifica finale.\nLegenda:\nNote:\nBibliografia.\nGiornali"}
{"id": "5893644", "revid": "709565", "url": "https://it.wikipedia.org/wiki?curid=5893644", "title": "MLB 2016", "text": ""}
{"id": "5893655", "revid": "287204", "url": "https://it.wikipedia.org/wiki?curid=5893655", "title": "Numerio", "text": ""}
{"id": "5893657", "revid": "1683315", "url": "https://it.wikipedia.org/wiki?curid=5893657", "title": "Royal Daring Hockey Club", "text": "Il Royal Daring Hockey Club \u00e8 una societ\u00e0 belga di hockey su prato con sede a Molenbeek-Saint-Jean, nella regione di Bruxelles-Capitale."}
{"id": "5893658", "revid": "38120", "url": "https://it.wikipedia.org/wiki?curid=5893658", "title": "Royal Evere White Star Hockey Club", "text": "Il Royal Evere White Star Hockey Club, noto semplicemente come White Star, \u00e8 una societ\u00e0 belga di hockey su prato con sede a Evere."}
{"id": "5893660", "revid": "812213", "url": "https://it.wikipedia.org/wiki?curid=5893660", "title": "David Ahl", "text": ""}
{"id": "5893669", "revid": "812213", "url": "https://it.wikipedia.org/wiki?curid=5893669", "title": "Douglas Anderson", "text": ""}
{"id": "5893679", "revid": "812213", "url": "https://it.wikipedia.org/wiki?curid=5893679", "title": "John Anderson (accademico)", "text": ""}
{"id": "5893681", "revid": "729019", "url": "https://it.wikipedia.org/wiki?curid=5893681", "title": "Filippo Nicolai", "text": "Biografia.\nNacque a Caprarola (provincia di Viterbo) il 12 luglio 1916, figlio di Nicola e Fausta Salvatori, e dopo aver conseguito il diploma di geometra inizi\u00f2 a frequentare la Facolt\u00e0 di Scienze Matematiche e Statistiche presso l'Universit\u00e0 di Roma. Chiamato a prestare servizio militare frequenta il Corso Allievi Ufficiali di complemento a Pavia, da cui esce con il grado di sottotenente assegnato all'Arma del Genio.\nAll'atto dell'entrata in guerra dell'Italia, il 10 giugno 1940, viene assegnato al 1\u00ba Reggimento genio pontieri con il quale prende parte alle operazioni sul fronte occidentale e, nell'aprile 1941, alla campagna contro la Jugoslavia. Rientrato in Patria nel luglio successivo, subito dopo part\u00ec per il fronte russo in forza alla 21\u00aa Compagnia, IX Battaglione, comandato dal maggiore Giuseppe Montaretto, del 2\u00ba Reggimento genio pontieri assegnato al CSIR.\nDurante l'avanzata del corpo di spedizione, tra il 3 e il 4 settembre prese parte ad un'azione di ripristino di un ponte ligneo sul Dnjepr lungo circa 1.300 metri, distrutto e danneggiato in pi\u00f9 punti. \nPer tale azione fu decorato \u201csul campo\u201d con la Medaglia d'argento al valor militare e con la Croce di Ferro di II classe tedesca consegnategli personalmente dal generale Giovanni Messe in occasione della festivit\u00e0 di Santa Barbara il 4 dicembre 1941.\nNel febbraio del 1942 il I e il IX Battaglione pontieri furono inviati nella zona Demurino-Majewaja, ma appena giunti in zona di operazioni un violento attacco aereo, che caus\u00f2 gravi perdite, ne compromise l'operativit\u00e0. Il IX Battaglione esegu\u00ec poi lavori di ripristino delle piste e rese praticabile al transito stradale il terrapieno della ferrovia Wladimirjewka-Grischino, consentendo la ripresa del flusso dei rifornimenti e l\u2019afflusso di numerosi reparti dello CSIR. I due battaglioni presero parte ad altri combattimenti, e nella notte fra il 20 ed il 21 febbraio 1942 il IX Battaglione and\u00f2 all'attacco della cittadina di Petrowka, vicino a Nikolaevka che fu conquistata dopo un'ora e mezzo di duri combattimenti.\nIl battaglione sub\u00ec gravi perdite, caddero due comandanti di compagnia ed egli rimasto ferito mortalmente, continu\u00f2 ad incitare i suoi sottoposti ad andare all'attacco. Per questo fatto fu insignito della Medaglia d'oro al valor militare alla memoria.\nSeppellito dapprima nel cimitero militare di Petrowka, le sue spoglie mortali furono successivamente riportate in Italia e ora si trovano presso il cimitero di Caprarola.\nPer onorarne la memoria gli sono state intitolate vie a Roma e Caprarola, una Caserma della Scuola del Genio a Cecchignola e una caserma del Genio Pontieri a Piacenza."}
{"id": "5893682", "revid": "1573940", "url": "https://it.wikipedia.org/wiki?curid=5893682", "title": "Lee Sun-ho", "text": ""}
{"id": "5893683", "revid": "567822", "url": "https://it.wikipedia.org/wiki?curid=5893683", "title": "Eomonim-eun nae myeoneuri", "text": ""}
{"id": "5893685", "revid": "812213", "url": "https://it.wikipedia.org/wiki?curid=5893685", "title": "Marc Arnold", "text": ""}
{"id": "5893687", "revid": "13102", "url": "https://it.wikipedia.org/wiki?curid=5893687", "title": "Giorgio Pachimero", "text": ""}
{"id": "5893697", "revid": "84184", "url": "https://it.wikipedia.org/wiki?curid=5893697", "title": "Borselli", "text": ""}
{"id": "5893711", "revid": "640277", "url": "https://it.wikipedia.org/wiki?curid=5893711", "title": "Sportello automatico di banca", "text": ""}
{"id": "5893712", "revid": "640277", "url": "https://it.wikipedia.org/wiki?curid=5893712", "title": "Cassa bancaria automatica", "text": ""}
{"id": "5893720", "revid": "812213", "url": "https://it.wikipedia.org/wiki?curid=5893720", "title": "Burton Bell", "text": ""}
{"id": "5893728", "revid": "812213", "url": "https://it.wikipedia.org/wiki?curid=5893728", "title": "Richard Binzel", "text": ""}
{"id": "5893737", "revid": "224230", "url": "https://it.wikipedia.org/wiki?curid=5893737", "title": "Carlo IV del Sacro Romano Impero", "text": ""}
{"id": "5893759", "revid": "31886", "url": "https://it.wikipedia.org/wiki?curid=5893759", "title": "Mark Sexton", "text": "Biografia.\nInizia la sua carriera come disegnatore di storyboard nel 1996 a Sydney.\nNel 1999 viene contattato da George Miller, con cui aveva gi\u00e0 lavorato qualche anno prima in \"Babe va in citt\u00e0\", per un nuovo progetto, un film animato su di un pinguino ballerino (che poi sarebbe diventato \"Happy Feet\"). Nei due anni seguenti, Sexton finisce per\u00f2 per lavorare in gran segreto assieme a Miller (regista e co-sceneggiatore), Brendan McCarthy (co-sceneggiatore) e Peter Pound (progettista dei veicoli) alla creazione di \"\", quarto capitolo della serie di \"Mad Max\"; tuttavia, per via dei continui ritardi produttivi, i membri abbandonano in favore di altri progetti.\nNonostante la produzione \"Fury Road\" non vada in porto prima del 2009, e gran parte del materiale emerso venga tagliato dalla sceneggiatura finale, Sexton viene ricontattato da Miller nel 2014, e da questa collaborazione nasce la miniserie a fumetti \"\", di cui Sexton \u00e8 co-sceneggiatore e co-disegnatore.\nI suoi lavori come disegnatore di storyboard al di fuori dell'Australia includono \"Dark City\" di Alex Proyas, ' e '."}
{"id": "5893769", "revid": "812213", "url": "https://it.wikipedia.org/wiki?curid=5893769", "title": "Abraham Brill", "text": ""}
{"id": "5893774", "revid": "729019", "url": "https://it.wikipedia.org/wiki?curid=5893774", "title": "105 mm T8", "text": "Il 105 mm Gun T8 era un cannone controcarri statunitense sviluppato a met\u00e0 degli anni quaranta. Il prototipo di questo pezzo era l'ottimo 8.8 cm PaK 43/41 tedesco, catturato dall'U.S. Army in Francia. Lo sviluppo inizi\u00f2 nell'ottobre del 1944; il cannone giunse alle prove sul campo nel febbraio 1946. Subito dopo il progetto venne cancellato.\nStoria.\nSviluppo.\nNel dicembre 1942, le forze alleate constatarono che i nuovi veicoli corazzati tedeschi erano resistenti ai proietti che cannoni anticarro da 57\u00a0mm, i pi\u00f9 potenti allora disponibili. L'US Ordnance Department inizi\u00f2 gli studi preliminari di un progetto simile al cannone 88 mm PaK 43/41, derivato a sua volta dal pezzo antiaereo 8,8 cm FlaK. La prima proposta del dipartimento era una combinazione tra la bocca da fuoco del 90\u00a0mm M1, incavalcato sul sistema di rinculo M2 dell'obice 105 mm M2A1. Il nuovo cannone venne denominato \"90\u00a0mm anti-tank gun T8 on carriage T5\"'.\nL'affusto T5 non venne per\u00f2 accettato a causa delle debolezze strutturali riscontrate nelle prove di traino fuoristrada. Dopo aver testato due affusti riprogettati, la versione T5E2 venne accettato in servizio limitato. Dopo ulteriori prove presso l'Aberdeen Proving Grounds, il cannone \"90\u00a0mm T8\" si dimostr\u00f2 troppo pesante. Furono testati affusti alternativi, ma nessuno di questi venne accettato.\nVennero proposte e testate due nuove accoppiate cannone/affusto. Il progetto infine selezionato fu l'accoppiata tra il cannone T20E1 e l'affusto T15. Entro il 1944 vennero completati tre prototipi e venne ordinato un lotto di 400 esemplari. Uno dei tre prototipi venne inviato nel febbraio 1945 nel teatro europeo con la Missione Zebra, una squadra di tecnici americani inviata in risposta alle critiche sull'inadeguatezza dei cannoni anticarro allora in servizio.\nAlla fine del 1945 l'intera questione dei cannoni anticarro venne riesaminata per valutare l'effettiva necessit\u00e0 di una nuova bocca da fuoco di maggior calibro, esigenza che non esisteva nel teatro del Pacifico, in quanto le corazze giapponesi venivano tranquillamente perforate dal cannone da 37\u00a0mm e da 57 mm allora disponibili. Invece in Europa il Panzer VI Tiger II e lo Jagdpanzer VI Jagdtiger risultavano totalmente invulnerabili ai cannoni allora in uso o proposti per l'acquisizione. In ottobre 1944 iniziarono quindi i lavori per una versione pi\u00f9 potente in calibro 105 mm del cannone \"T8\", usando l'affusto a code divaricabili T19.\nIl 105 mm anti-tank gun T8 pesava circa 8 tonnellate, era dotato di affusto a code divaricabili e ruote al magnesio con pneumatici in gomma sintetica. In posizione di traino, la culla veniva ruotata di 180\u00b0 per ridurre la lunghezza del pezzo. Il cannone sparava un proiettile perforante da 17,7\u00a0kg ad una velocit\u00e0 alla volata di 945\u00a0m/s, con una capacit\u00e0 di penetrazione di 210\u00a0mm a 1.000\u00a0m di acciaio omogeneo, inclinato di 0\u00b0.\nProduzione.\nVennero realizzati due prototipi; uno di questi \u00e8 esposto presso l'United States Army Ordnance Museum, Aberdeen (Maryland)."}
{"id": "5893784", "revid": "729019", "url": "https://it.wikipedia.org/wiki?curid=5893784", "title": "Ronal", "text": "Ronal AG \u00e8 un produttore di ruote per automobili e veicoli commerciali con sede a H\u00e4rkingen, Svizzera. L'azienda impiega oltre 8 000 collaboratori e produce ruote sia in lega che forgiate. L'azienda opera sia nel settore dei prodotti di primo equipaggiamento che in quello degli accessori per automobili e veicoli commerciali.\nRonal AG dispone di oltre tredici stabilimenti di produzione per ruote, due stabilimenti per la produzione di utensili ed \u00e8 presente in undici paesi con siti di distribuzione propri. L'azienda produce ca. 21 milioni di ruote l'anno per l'industria automobilistica e i marchi propri RONAL, SPEEDLINE CORSE e SPEEDLINE TRUCK.\nDi Ronal AG fa parte anche SanSwiss GmbH, un produttore di articoli per il settore sanitario (non da ultime le cabine per doccia) con sede a Forst, nel Baden.\nStoria.\nRonal \u00e8 stata fondata in Germania da Karl Wirth nel 1969. L'imprenditore e pilota di formula V pot\u00e9 constatare un fabbisogno di ruote in alluminio. Wirth divenne un pioniere delle ruote in lega leggera sul mercato mondiale. Nel 1978 venne fondato il primo stabilimento in Francia. Nel 2007 Ronal AG ha acquisito il produttore di ruote italiano Speedline, che copre il segmento dei veicoli commerciali quali gli autocarri, i rimorchi e gli autobus. In tal modo il gruppo ha ampliato la propria attivit\u00e0 nel settore delle gare automobilistiche e della Formula 1 nonch\u00e9 nella tecnologia della fluoformatura per ruote con peso ridotto. Oltre 83 titoli mondiali FIA sono stati vinti con le ruote di Speedline Corse. Nel 2012 l'offerta di ruote forgiate di Ronal \u00e8 stata ampliata con l'acquisizione della quota di maggioranza di Fullchamp, azienda di Taiwan. In collaborazione con l'australiana Carbon Revolution, nel 2013 Ronal AG ha lanciato sul mercato europeo degli accessori la prima ruota in carbonio forgiata in un unico pezzo.\nTecnologia.\nRonal AG sviluppa e produce i propri utensili di produzione che nascono presso entrambe le sedi di Cantanhede, in Portogallo, e di H\u00e4rkingen, in Svizzera, dove, oltre alla sede centrale, si trova anche il centro di ricerca e di sviluppo."}
{"id": "5893803", "revid": "812213", "url": "https://it.wikipedia.org/wiki?curid=5893803", "title": "Nicholas Carr", "text": ""}
{"id": "5893804", "revid": "1543377", "url": "https://it.wikipedia.org/wiki?curid=5893804", "title": "Cheetah (DC Comics)", "text": "Cheetah \u00e8 un personaggio immaginario dei fumetti pubblicati dalla DC Comics, nota avversaria e arcinemica di Wonder Woman. Nel 2009, il sito web \"IGN\" posizion\u00f2 il personaggio al 69\u00ba posto nella lista dei pi\u00f9 grandi criminali dei fumetti.\nStoria editoriale.\nIl personaggio esord\u00ec nell'ottobre 1943 sulle pagine di \"Wonder Woman\" (vol. 1) n. 6, ideata da William M. Marston e disegnata da H. G. Peter, come alter ego di Priscilla Rich. Nel tempo ci sono state quattro diverse incarnazioni del personaggio:\nBiografia del personaggio.\nPrima della serie a fumetti DC Comics di 12 numeri del 1985 \"Crisi sulle Terre infinite\" (che \u00e8 considerato come il punto di inizio della continuity DC precedente al reboot di The New 52 del 2011), ci furono due versioni del personaggio: Priscilla Rich e, poi, sua nipote Deborah Domaine; diversamente dalle versioni successive, non avevano super poteri. Successivamente al 1985 ci furono altre due incarnazioni del personaggio: Barbara Minerva e Sebastian Bellesteros, e la prima fu la pi\u00f9 ricorrente dei due. Mentre le incarnazioni pre-\"Crisi\" erano semplici donne in costume, quelle post-\"Crisi\" erano potenti e feroci Cheetah con grande forza, agilit\u00e0, artigli e zanne mortali che li rendono in grado di battersi con avversari come Wonder Woman e altri potenti eroi.\nPriscilla Rich.\nLa prima incarnazione del personaggio esordisce nel n. 6 della prima serie a fumetti di \"Wonder Woman\" nell'ottobre 1943 e si chiamava Priscilla Rich, una ricca ragazza bionda di Washington D.C., che soffriva di un complesso di inferiorit\u00e0 e di personalit\u00e0 multiple. Dopo essere stata eclissata da Wonder Woman ad un evento benefico e fallendo nel tentativo di ucciderla durante un atto di escapologia, Priscilla si ritir\u00f2 nella sua stanza e collass\u00f2 di fronte al suo specchio da trucco dove vide l'immagine di una donna vestita come un ghepardo, e url\u00f2 terrorizzata alla vista del suo malvagio s\u00e9 interiore per la prima volta. \u00ab\"Non mi conosci?\"\u00bb, le chiese l'immagine riflessa. \u00ab\"Io sono la VERA te - Cheetah - una cacciatrice infida e implacabile!\"\u00bb\". L'immagine comand\u00f2 a Priscilla di confezionarsi un costume da Cheetah ricavandolo da un vecchio tappeto maculato. \u00ab\"Da adesso in poi,\"\u00bb disse il riflesso, \u00ab\"quando te lo ordiner\u00f2, tu ti vestirai come la tua VERA te e farai quello che ti ordiner\u00f2...\"\u00bb\". Cheetah incastr\u00f2 Wonder Woman per furto nascondendo il denaro nel suo appartamento e facendo una soffiata alla polizia, poi incendi\u00f2 un magazzino in cui si trovava Wonder Woman, anche se l'eroina riusc\u00ec a scappare. Cheetah sopravvisse e continu\u00f2 a minacciare Wonder Woman nelle storie successive. Priscilla fu un membro della Villainy Inc., un'associazione criminale che contava alcune tra le tante nemiche di Wonder Woman. Priscilla ebbe numerosi scontri con Wonder Woman fino al suo ritiro nella sua magione nel North Shore Maryland. In \"Wonder Woman\" n. 274 (dicembre 1980), il criminale Kobra tent\u00f2 di reclutare la collega per la sua organizzazione. Quando la incontr\u00f2 si trov\u00f2 davanti una donna invalida. La nipote di Priscilla, Deborah, entr\u00f2 nel momento in cui fu fatta l'offerta, ma prima che Priscilla potesse declinare e alleggerirsi del suo alter ego, mor\u00ec.\nLa DC successivamente rilanci\u00f2 la sua continuit\u00e0 nella serie del 1985 \"Crisi sulle Terre infinite\", introducendo una nuova Cheetah per la Modern Age, Barbara Ann Minerva. La Cheetah originale, Priscilla Rich, fu reinserita come ancora esistente nell'epoca post-\"Crisi\" quando la Regina Ippolita divenne la Wonder Woman della Golden Age. Nel presente, invece, viene mostrata come una donna anziana assassinata da Minerva. E in questa realt\u00e0 non fu mai un'invalida post-\"Crisi\", poich\u00e9 Minerva menzion\u00f2 come Priscilla scrisse dei libri che la condannavano quando diventava Cheetah. Rich fu assassinata nella propria casa da Minerva, sotto la pressione di Zoom. Zoom teorizz\u00f2 che se Minerva avesse ucciso Rich, avrebbe solidificato se stessa come vera Cheetah e che quindi sarebbe stata anche una criminale migliore.\nNel rilancio di \"The New 52\" del 2011, Rich fu riconnessa alla continuit\u00e0 come una dei molti alias utilizzati da Barbara Minerva per commettere crimini nei panni di Cheetah.\nDeborah Domaine.\nDeborah \"Debbie\" Domaine fu introdotta come nipote di Priscilla Rich. Una giovane e bella debuttante, Debbie sentiva rimorso per avere avuto un'educazione privilegiata e decise di diventare un'attivista per l'ecologia, incontrando Wonder Woman e stringendo amicizia con lei. Pi\u00f9 tardi quello stesso giorno, Debbie fu convocata alla magione di sua zia Priscilla, e la trov\u00f2 li in procinto di soccombere alla malattia. Dopo che Priscilla mor\u00ec, gli uomini di Kobra la catturarono e portarono lei e il costume di Cheetah al quartier generale di Kobra, dove le chiesero: \"Non sapevi della vita segreta di tua zia, vero? Bene, imparerai--Visto che non possiamo avere l'originale, abbiamo deciso di accontentarci della ricreazione. Lei sar\u00e0 quella ricreazione, Ms. Domaine\".\nKobra tortur\u00f2 Debbie e le fece il lavaggio del cervello fornendole una versione moderna del costume di Cheetah. Il costume originale includeva una maschera provvista di orecchie feline e stivali artigliati e ultra piatti. La versione del costume di Debbie aveva un collo a \"V\", aperto fino al petto, una fascia con orecchie feline (nascosta in parte sotto i suoi lunghi capelli castani-dorati), e stivali con i tacchi. Entrambi i costumi includevano unghie in acciaio cromato affilati come rasoi dipinti di rosso. \"Tu sei ora la mia serva, e io, il tuo maestro. Tu sei Cheetah\", disse Kobra, \"E riempirai il mondo di terrore!\". Debbie ebbe numerosi scontri con Wonder Woman e fu membro della Societ\u00e0 segreta dei supercriminali in un conflitto avvenuto sia con la Justice League che con la Justice Society, prima che il suo ruolo come Cheetah venisse retconnesso fuori dall'esistenza a causa dell'alterazione della storia dovuta agli effetti della Crisi sulle terre infinite (1985-1986). Debbie esistette ancora post-\"Crisi\", come notato in una foto nella magione di Priscilla Rich, con una dedica che recitava \"A zia Priscilla, con amore Debbie\".\nNel rilancio di \"The New 52\" del 2011, Deborah Domaine fu riconnessa alla continuit\u00e0 come una dei molti alias utilizzati da Barbara Minerva per commettere crimini nei panni di Cheetah.\nBarbara Ann Minerva.\nLa terza Cheetah \u00e8 l'archeologa britannica Barbara Ann Minerva, ereditiera di una vasta fortuna di un'antica famiglia sita a Nottinghamshire. Ambiziosa, affascinante, timida, intelligente ma arrogante, egoista, e seriamente neurotica, Barbara svilupp\u00f2 una passione per l'archeologia che la port\u00f2 infine a cercare una trib\u00f9 in Africa che utilizza una guardiana femmina con i poteri di un ghepardo. Una banda di predoni uccise la guardiana e la maggior parte dei membri della spedizione. Barbara, con l'aiuto di un prete, Chuma, custode del dio-pianta Urzkartaga, prese il posto della guardiana dopo che le fu detto che ne avrebbe guadagnato l'immortalit\u00e0. I suoi poteri le furono conferiti dall'ingestione di una mistura di sangue umano e bacche, o foglie, di Urzkartaga. Sfortunatamente per Minerva, l'ospite per la persona di Cheetah doveva essere una vergine. Minerva non lo era, cos\u00ec la sua trasformazione fu met\u00e0 una benedizione e met\u00e0 una maledizione, poich\u00e9 speriment\u00f2 un grande dolore e disabilit\u00e0 fisiche nella sua forma umana e una grande euforia e sete di sangue nella sua forma felina.\nQuesta Cheetah fu in qualche modo attiva prima della comparsa della Wonder Woman post-\"Crisi\", e si batt\u00e9 con Catwoman a Roma durante gli eventi di \"Batman: Dark Victory\" e \"Catwoman: When In Rome\".\nQuesta versione di Cheetah entra nel mondo di Wonder Woman quando Barbara scopre che Diana possiede il Lazo della Verit\u00e0. Come archeologa, Barbara bram\u00f2 il lazo sperando di aggiungerlo alla sua collezione di articoli storici. Prima tent\u00f2 di ottenerlo con l'inganno, affermando che vi era un'antica Cintura Dorata di Gea corrispondente dello stesso materiale da cui era stato creato il lazo. Sfortunatamente, anche se il piano procedette abbastanza da far quasi ottenere il lazo a Minerva, il suo magico potere che costringe le persone a dire la verit\u00e0 la obblig\u00f2 a rivelare le sue vere intenzioni. Diana, profondamente sconvolta da una donna che poteva essere tanto infida, si riprese il suo lazo e ritorn\u00f2 a casa in lacrime. Avendo fallito il piano, Minerva risorse per attaccare l'amazzone come Cheetah al fine di rubarle il lazo. La loro battaglia termin\u00f2 con un finale inconcludente, quando l'amica di Diana, Julia Kapatelis costrinse Cheetah a ritirarsi dopo averle sparato con il suo iconico fucile.\nNel corso degli anni, l'interesse di Barbara nei confronti del lazo svan\u00ec e divenne pi\u00f9 interessata a sconfiggere Diana in combattimento a causa del suo ego ferito. Tuttavia, la rivalit\u00e0 tra Cheetah e Diana era fluttuante: Wonder Woman salv\u00f2 la vita di Cheetah durante un'avventura nella regione balkana di Pan Belgravia. Il dittatore del paese, il Barone Von Nastraed, per ragioni sconosciute, scelse di aiutare un demone di nome Drax catturando una potente donna metaumana. Il corpo della donna catturata sarebbe stata la casa di Barremargux, sposa della dimensione alternativa di Drax. Quando il Barone cattur\u00f2 Cheetah per i suoi scopi, Wonder Woman viaggi\u00f2 fino l\u00ec per salvarla. All'ultimo momento, quando Barremargux era in procinto di entrare su Terra-Uno, Barbara chiuse il passaggio prima che l'attraversamento si completasse saltandovi dentro lei stessa. Barbara rimase intrappolata nella dimensione demoniaca finch\u00e9 il capo della mafia di Boston Julianna Sazia non fece aprire il passaggio dimensionale ad alcuni scienziati per ritrovare Barbara cos\u00ec che servisse i suoi fini. Barbara ingann\u00f2 Julianna scegliendo di aiutare Wonder Woman quando si trov\u00f2 nel mezzo di una guerra mafiosa tra Paulie Longo e Julianna Sazia a Boston. Avendo pagato il debito a Wonder Woman per il suo tentativo di salvarla a Pan Belgravia, Cheetah decise di continuare la sua missione di sconfiggere Wonder Woman quando le sarebbe stato pi\u00f9 conveniente.\nPer un breve periodo di tempo, Minerva perse i suoi poteri a beneficio dell'uomo d'affari Sebastian Ballesteros, che convinse Urzkatarga che lui sarebbe stato un Cheetah migliore di lei. In seguito, Minerva uccise Ballesteros per riottenere i suoi poteri.\nLa relazione di Cheetah con Urzkatarga \u00e8 tesa a volte per le intense devozione e lealt\u00e0 di Minerva. Per un breve periodo, il dio pun\u00ec Minerva lasciando una delle sue mani in forma umana anche durante la trasformazione in Cheetah, anche se sembr\u00f2 essere pienamente potenziata e il resto del suo corpo egualmente letale. Con l'aiuto di Zoom, Minerva raggiunse un livello di super velocit\u00e0 anche pi\u00f9 grande di quanto possedeva in precedenza. Ci riusc\u00ec assassinando Priscilla Rich, che utilizz\u00f2 in precedenza il nome in codice di Cheetah. Successivamente si unirono all'ultima versione della Societ\u00e0 segreta dei supercriminali, e sembrarono essere coinvolti in una relazione sessuale, anche se Zoom si considerava ancora sposato con la sua prima moglie.\nNella storia \"Un Anno Dopo\", la maga Circe fece un incantesimo che permise a Minerva di cambiare dalla sua forma umana a Cheetah a volont\u00e0, anche se fosse rimasta nella sua forma felina in entrambi i travestimenti. Ora controllava tre diversi ghepardi e possedeva ancora la sua super velocit\u00e0, come dimostrato quando riusc\u00ec a rubare il lazo dorato a Donna Troy numerose volte in battaglia. La si vide successivamente in \"Justice League of America Wedding Special\", in cui form\u00f2 una nuova Lega dell'ingiustizia al fianco di Lex Luthor e del Joker. Comparve anche in \"Salvation Run\", e successivamente in \"Final Crisis: Resist\", dove un\u00ec le forze con Checkmate per combattere Darkseid e si godette una breve relazione con Snapper Carr. Nelle pagine di \"Wonder Woman\", si scopr\u00ec che lei era il potere dietro la Societ\u00e0 Segreta, e che era la responsabile per la creazione di Genocidio. Organizz\u00f2 un piano per fare in modo che Dottor Psycho prendesse il posto di Sarge Steel come direttore del Dipartimento degli Affari Metaumani che, nel mezzo del massacro di Genocidio, lei cerc\u00f2 di distruggere.\nCheetah Amazzone.\nUna versione di Cheetah comparve nella storia \"Odissea\", che vide gli dei alterare la storia di Diana cos\u00ec che Themyscira venne distrutta quand'era bambina. La nuova Cheetah fu creata dal cadavere di un'amazzone assassina dopo che fu calata in un pozzo mistico di ristorazione e infusa con lo spirito di Magaera dai Morrigan (i criminali che stavano cacciando Wonder Woman). Insieme alla nuova versione di Artemide e Giganta (anche loro create entrambe da Amazzoni morte), la nuova Cheetah aveva la missione di cacciare e uccidere Wonder Woman. Dopo aver rintracciato il rifugio dove Diana viveva con le ultime residenti di Themyscira, Cheetah tenne un'imboscata e uccise brutalmente una giovane Amazzone mentre stava uscendo. Pi\u00f9 tardi si vide Cheetah caricarsi il corpo sulle spalle, e allontanandosi mormorando che anche lei sarebbe rinata presto.\nPoteri e abilit\u00e0.\nPriscilla Rich e Barbara Dormaine non posseggono veri superpoteri, ma utilizzano in combattimento le loro doti ginniche e dei gadget.\nBarbara Ann Minerva possiede una velocit\u00e0 di gran lunga superiore a quella di un ghepardo, sufficiente a farla correre a 120\u00a0km/h. Ha inoltre l'istinto dei felini pi\u00f9 forti nella lotta, come il leone e la tigre, e ci\u00f2 ne fa una combattente formidabile. Pu\u00f2 anche spiccare balzi di oltre 20 metri da ferma e pi\u00f9 di 35 in corsa e altrettanti in alto. Cheetah possiede tutte le capacit\u00e0 fisiche proprie di un ghepardo antropomorfo: canini acuminati, artigli retrattili che sono pi\u00f9 forti e resistenti rispetto alle ossa, portando cos\u00ec Cheetah a poter tagliare praticamente qualsiasi materiale.\nI suoi sensi sono ipersviluppati; in particolare possiede un olfatto cos\u00ec fine da riuscire a riconoscere una persona dal suo odore naturale e inseguirlo per grandi distanze, un udito tanto acuto da captare onde radio altrimenti mute e capacit\u00e0 visive tali per cui \u00e8 in grado di percepire gli infrarossi e vedere perfettamente nella pi\u00f9 totale oscurit\u00e0. Cheetah ha un processo di guarigione accelerato che le permette di rigenerare parti del corpo danneggiate o distrutte con un'efficienza ben maggiore rispetto a quella possibile per un essere umano ordinario. Ovviamente, la rapidit\u00e0 di recupero varia a seconda della gravit\u00e0 del danno subito; questo suo potere la rende anche particolarmente longeva, rallentando l'effetto del tempo sul suo corpo.\nCheetah inoltre \u00e8 un'esperta e formidabile combattente corpo a corpo, dotata di uno stile di lotta unico che sfrutta la sua velocit\u00e0, agilit\u00e0, sensi e istinti felini.\nNew 52.\nNel 2011, la DC rilanci\u00f2 i suoi fumetti, e rinnov\u00f2 la sua continuit\u00e0 con un'iniziativa chiamata The New 52. Il personaggio fu reinventato come un'immagine corrotta e antecedente a Wonder Woman. Barbara Minerva (avendo utilizzato numerosi alias che si da il caso essere i nomi delle varie incarnazioni del personaggio), fu reintrodotta come Cheetah. Come parte della sua nuova storia, Minerva \u00e8 una socia di Wonder Woman ed un'esperta di reliquie pericolose, e fu cresciuta in una comune rigorosamente femminile chiamata \"Amazonia\". In possesso di un pugnale appartenuto un tempo ad una perduta trib\u00f9 di Amazzoni, si tagli\u00f2 con essa. Fu posseduta dalla Dea della Caccia, che la trasform\u00f2 in una donna per met\u00e0 ghepardo i cui artigli sono in grado di tramutare anche Superman in un essere simile a un ghepardo. Le origini di questa Cheetah risalgono alla Santa Trib\u00f9, che per secoli cacci\u00f2 insieme ai ghepardi e in cui ogni generazione uno dei suoi membri veniva scelto come ospite della Dea della Caccia finch\u00e9 un giorno un cacciatore uccise l'ospite corrente, e il coltello utilizzato per ucciderla rimase maledetto finch\u00e9 non cadde nelle mani di Minerva: Cheetah venne sconfitta dalla Justice League e confinata nella prigione di Belle Reve. Tuttavia, una volta l\u00ec, entr\u00f2 in contatto con qualcuno che le disse che si trovava dove era richiesta, implicando che la sua cattura era la messa in scena di un piano pi\u00f9 grande.\nDurante la storia Forever Evil, Cheetah si trovava tra i super criminali reclutati dal Sindacato del crimine per unirsi alla Societ\u00e0 Segreta dei Super Criminali. Una visione che Psi mostr\u00f2 a Steve Trevor fu Cheetah in possesso del lazo di Wonder Woman e che si nascondeva a Central Park. Quando Steve Trevor e Killer Frost giunsero a Central Park per scovare Cheetah, furono presi in un'imboscata di Cheetah e del suo serraglio (consistente di Elephant Man, Hellhound, Lion-Mane, Ma\u00fcschen, Primeape, e Zebra-Man). Cheetah maltratt\u00f2 Trevor utilizzando il lazo di Wonder Woman, ma lui riusc\u00ec a superare il lazo spiegando che Diana poteva utilizzarlo solo se lei stessa fosse stata veritiera e pura. Dato che Cheetah non lo era, Trevor riusc\u00ec a togliersi il lazo e ad utilizzarlo contro di lei. Mentre Killer Frost fugg\u00ec e congel\u00f2 il serraglio di Cheetah, Seve Trevor mise Cheetah fuori gioco.\nAltre versioni.\nWednesday Comics.\nUna versione modernizzata di Priscilla Rich comparve come una delle principali antagoniste di Wonder Woman in \"Wednesday Comics\". Qui, viene presentata come una giovane archeologa proveniente da una benestante famiglia di Baltimora, che fa conto su artefatti incantati per garantirsi abilit\u00e0 super umane. Inizialmente diventa amica della giovane Diana (prima che diventi Wonder Woman) ma dopo averla incontrata rivela quasi subito la sua natura infida quando rap\u00ec l'amica di Diana, Etta e la utilizz\u00f2 come esca per una trappola creata da Dottor Poison. Alla fine, sia Priscilla che Poison furono sconfitti da Wonder Woman.\nJustice.\nLa versione Priscilla Rich di Cheetah compare come membro della Legione del destino nella maxiserie \"Justice\" dell'artista Alex Ross. Qui, viene mostrato che confezion\u00f2 il suo costume dalla pelle dei suoi ghepardi domestici, che uccise violentemente e scotenn\u00f2 secondo un antico rituale (vagamente ricordante la versione di Barbara Ann Minerva). Questa versione sembra anche essersi ritirata ad un certo punto prima degli eventi di questa serie, in quanto Diana menzion\u00f2 che Priscilla era ritornata al lato degli \"Dei Oscuri\" e che erano diventate amiche ad un certo punto. All'inizio della serie viene mostrata come una dei tanti criminali che soffrono di incubi circa la fine del mondo, e dell'inabilit\u00e0 della Justice League di fermarla. Priscilla ricompare nel quarto numero, partecipando con i suoi ghepardi ad una conferenza sulla pace tenuta da Wonder Woman, ma uccidendoli nella sua camera d'albergo secondo un antico rito e indossando un costume ricavato dalle loro pelli. Quando Wonder Woman lascia la conferenza, Cheetah la attacca nel corridoio, ferendola diverse volte prima di scappare. Pi\u00f9 avanti nella serie si scopre che gli artigli di Cheetah erano infettati dal Sangue del Centauro, e che Diana si stava lentamente tramutando di nuovo in creta. L'attacco di Priscilla fu teoricamente l'attacco con pi\u00f9 successo, in quanto Wonder Woman cominci\u00f2 piano piano a sgretolarsi fino al punto che la faccia divent\u00f2 nera e crepata nel momento in cui la League attacc\u00f2 la Hall of Doom, e contando sul suo lazo per non cadere in pezzi. Fu menzionato da un cittadino che Cheetah govern\u00f2 una citt\u00e0 piena di quelli che la societ\u00e0 etichetta come \"brutti\". Dopo che la League attacc\u00f2 la Hall of Doom, Priscilla fu una dei pochi criminali a fuggire al loro attacco iniziale, ritirandosi nella sua citt\u00e0 in attesa di Wonder Woman. Quando Diana segu\u00ec Cheetah accompagnata da numerosi compagni della League, capirono velocemente che la criminale li stava seguendo e Wonder Woman chiese che fosse lasciata sola cos\u00ec da confrontarsi con Priscilla faccia a faccia. Quasi subito dopo essere rimasta sola, Wonder Woman cadde nell'imboscata di Cheetah, si rimosse la maschera protettiva esponendo il suo volto e dimostrando che il Sangue del Centauro l'aveva quasi uccisa. Diana disse a Priscilla che aveva perso tutta la sua pazienza, prima di darle una violenta testata, spaccando la maschera di Cheetah a met\u00e0 e mettendola fuori gioco.\n\"DC: La nuova frontiera\".\nUna versione alternativa di Cheetah compare brevemente nel numero finale di \"\".\n\"JLA/Avengers\".\nCheetah compare brevemente come criminale sotto controllo di Krona in un combattimento contro Tigra.\n\"Wonder Woman: The Blue Amazon\".\nUn'altra versione alternativa di Cheetah compare in \"\".\n\"Flashpoint\".\nNella linea alternativa di \"Flashpoint\", Cheetah si unisce alle Furie Femminili di Wonder Woman. Dopo che le Furie attaccarono Grifter e la Resistenza, Cheetah fu mangiata da Etrigan.\n\"Wonder Woman '77\".\nUn'illusione di Priscilla Rich comparve nella seconda storia del fumetto basato sulla serie televisiva di Wonder Woman, anche se non comparve nella serie. Lei, insieme ad altri nemici, fu creata dal Dottor Psycho al fine di sconfiggere Wonder Woman. Cheetah esclam\u00f2, \"Ho aspettato decenni per questo momento!\", implicando che si fosse battuta con Wonder Woman negli anni '40. Pi\u00f9 avanti nella serie, Barbara Minerva divenne Cheetah in un'origine simile a quella della sua controparte di New 52. In questo caso si scopri che la sua fonte di potere era la dea egiziana Mafdet. Dopo una battaglia con Wonder Woman venne presa in custodia. Successivamente, ricomparve dopo un'evasione e convinse Clayface ad attaccare Wonder Woman cos\u00ec da ricostituire la sua salute.\n\"Sensation Comics Featuring Wonder Woman\".\nCheetah comparve in numerose storie della serie antologica \"Sensation Comics Featuring Wonder Woman\". Si batt\u00e9 brevemente con Wonder Woman in \"Taketh Away\", dove si scopr\u00ec che Dottor Psycho stava controllando telepaticamente Wonder Woman. In \"Generations\" fu alla ricerca dell'uovo della mitologica fenice che si dicesse potesse conferire l'immortalit\u00e0. Dopo una lunga battaglia con Wonder Woman, Cheetah si ritira. In \"The Problems With Cats\", una ragazzina gioca con le bambole della propria sorella, una delle quali \u00e8 vestita in modo somigliante alla versione di Cheetah di Priscilla Rich. In \"Island of Lost Souls\", Barbara Minerva chiese aiuto a Wonder Woman per trovare la pianta che avrebbe salvato la vita di Cheetah.\n\"The Legend of Wonder Woman\".\nPriscilla Rich comparve in questa origine alternativa ri-narrata di Wonder Woman come alleata del Partito Nazista. Fu menzionato che fosse una fornitrice per i \"bisogni straordinari\" della Germania.\n\"Injustice: Gods Among Us\".\nLa versione di Cheetah di Barbara Ann Minerva compare nel fumetto \"\". Qui, compare nel bar di criminali World's End in Keystone City, mentre guarda un altro criminale giocare a freccette quando Flash e Wonder Woman improvvisamente irrompono all'interno. Cheetah si trova nell'incredulit\u00e0, pronta con i suoi artigli, anche se Wonder Woman afferma che stanno solo cercando Mirror Master e che non vogliono guai. Quando Cheetah si avvicina minacciosamente chiedendo \"E se invece volessimo i guai?\", Wonder Woman le suggerisce di non farlo, rivelando che il resto della League si trova al di fuori, facendola cos\u00ec arretrare.\n\"Superman: American Alien\".\nBarbara Minerva comparve in \"Superman: American Alien\" come giovane mondana a bordo di un yacht per una festa di compleanno in onore di Bruce Wayne. Qui, incontra Clark Kent, e i due cominciano una breve storia romantica. Barbara esprime il suo interesse nel diventare un'archeologa, un rimando alla sua controparte DC principale."}
{"id": "5893805", "revid": "2091899", "url": "https://it.wikipedia.org/wiki?curid=5893805", "title": "Yugiri", "text": "Lo \u00e8 stato un cacciatorpediniere della Marina imperiale giapponese, sedicesima unit\u00e0 appartenente alla classe Fubuki. Fu varato nel maggio 1930 dal cantiere di Maizuru.\nAppartenente alla 20\u00aa Divisione, nei primi mesi di guerra fece parte delle scorte ai convogli che sbarcarono truppe giapponesi in Malesia e a Sumatra, poi partecip\u00f2 alla scorreria nell'Oceano Indiano dell'aprile 1942. In giugno fu solo presente alla battaglia delle Midway e, a fine di agosto, fu inviato nelle isole Salomone per partecipare alla campagna di Guadalcanal: alla prima missione di trasporto, per\u00f2, fu colpito da una bomba e accus\u00f2 seri danni, tanto che dovette tornare a Kure e rimanere in riparazione dall'ottobre 1942 al gennaio 1943. Rimesso in efficienza, torn\u00f2 a operare nelle Salomone alle dipendenze dell'11\u00aa Divisione, completando trasporti di truppe o materiali tra varie posizioni nipponiche; a met\u00e0 maggio fu gravemente colpito da un sommergibile e rimase in arsenale fino all'inizio del novembre 1943. Dopo essere rientrato a Rabaul, fu affondato il 25 novembre nella battaglia di Capo San Giorgio, dopo aver condotto una missione di trasporto truppe e sgombero di personale a Buka; circa 300 superstiti furono poi salvati da sommergibili amici.\nCaratteristiche.\nLo \"Yugiri\" presentava una lunghezza fuori tutto di 118,41 metri, una larghezza di 10,36 metri e un pescaggio massimo di 3,20 metri; il dislocamento standard era di tonnellate circa, a pieno carico di tonnellate. L'impianto propulsore era formato da quattro caldaie Kampon, due turbine a vapore ingranaggi Kampon, due alberi motore dotati di elica: era erogata una potenza totale di shp e la velocit\u00e0 massima era di 35 nodi. La scorta di olio combustibile (500 tonnellate) garantiva un'autonomia di miglia a 15 nodi ( chilometri a 28,5 nodi), oppure di a 14 nodi ( chilometri a 26,6 nodi). Il massiccio armamento comprendeva sei cannoni Type 3 da 127\u00a0mm da 50 calibri (L/50), distribuiti in tre torrette corazzate, chiuse, ognuna con propri depositi munizioni e telemetri; nove tubi lanciasiluri da 610\u00a0mm suddivisi in tre impianti trinati brandeggiabili, due mitragliatrici leggere Lewis da 7,7\u00a0mm, due lanciabombe di profondit\u00e0 Type 81 (diciotto ordigni), diciotto mine. L'equipaggio era formato da 197 uomini.\nLo \"Yugiri\" fu sottoposto a interventi di rafforzamento strutturale e incremento della stabilit\u00e0 tra 1935 e 1938, dopo i quali il dislocamento a pieno carico era cresciuto a tonnellate, la velocit\u00e0 era calata a 34 nodi e le Lewis erano state rimpiazzate da uno o due impianti binati dotati di mitragliatrici pesanti Type 93 da 13,2\u00a0mm, posti in prossimit\u00e0 del fumaiolo posteriore.\nServizio operativo.\nCostruzione.\nIl cacciatorpediniere \"Yugiri\" fu ordinato nell'anno fiscale edito dal governo giapponese nel 1927. La sua chiglia fu impostata nel cantiere navale di Maizuru il 1\u00ba aprile 1929 e il varo avvenne il 12 maggio 1930; fu completato il 3 dicembre dello stesso anno. La nave form\u00f2 in seguito con lo , il \"Sagiri\" e lo \"Amagiri\" la 20\u00aa Divisione, dipendente dalla 3\u00aa Squadriglia della 1\u00aa Flotta. Fu inoltre scelto come ammiraglia e perci\u00f2 imbarc\u00f2 durante gli anni i comandanti della divisione.\nIl 26 settembre 1935 si trovava in alto mare tra Hokkaid\u014d e le isole Curili con il resto della 4\u00aa Flotta, per le annuali esercitazioni combinate, quando un violento tifone sorprese la squadra: le ondate posero a serio rischio la tenuta delle navi e lo \"Yugiri\" perse l'intera prua sino alla torre di comando, ma non affond\u00f2. Fu trainato in arsenale e sottoposto a lunghe riparazioni.\n1941-1942.\nTra 1940 e 1941 lo \"Yugiri\" pass\u00f2 al comando del capitano di fregata Masayoshi Motokura e imbarc\u00f2 il nuovo comandante della divisione, capitano di vascello Yuji Yamada, con il rispettivo stato maggiore. Il 20 novembre 1941 segu\u00ec la divisione d'appartenenza e l'intera 3\u00aa Squadriglia da Kure a Samah sull'isola di Hainan, raggiunta il 26. Il 4 dicembre fu assegnato con i cacciatorpediniere gemelli alla scorta di convogli in partenza da questa citt\u00e0 o dalla baia di Cam Ranh nel quadro delle operazioni anfibie collegate alla campagna della Malesia, incarico che si protrasse sino al 30 gennaio 1942: in questo periodo collabor\u00f2 con lo \"Uranami\" e lo alla distruzione del sommergibile olandese (19 dicembre); assieme ai cacciatorpediniere \"Fubuki\", \"Shirayuki\", e l'ammiraglia della squadriglia , affond\u00f2 inoltre il cacciatorpediniere vicino a Endau (27 gennaio). Il 15 febbraio fece parte della forza di copertura allo sbarco sull'isola di Bangka e a Palembang, poi dal 21 al 24 febbraio vigil\u00f2 alcuni dragamine impegnati a ripulire le acque vicino a Singapore e dello Stretto di Johore. Il 12 marzo segu\u00ec il resto nella divisione e copr\u00ec gli sbarchi nella Sumatra settentrionale, per poi essere unito con i gregari alla formazione del viceammiraglio Jisabur\u014d Ozawa che, il 23, occup\u00f2 senza incontrare resistenza le isole Andamane. Alla fine del mese segu\u00ec tale squadra nel Golfo del Bengala, dove nella prima met\u00e0 di aprile esegu\u00ec numerosi affondamenti di navi mercantili; lo \"Yugiri\", di scorta all'incrociatore pesante , a quello leggero e alla portaerei , contribu\u00ec a colare a picco sei vascelli nemici. Rientrato a Singapore, fece ritorno in patria con i cacciatorpediniere gemelli il 22 aprile e a Kure fu revisionato. La 20\u00aa Divisione al completo salp\u00f2 a fine maggio per coprire a distanza la 1\u00aa Flotta aerea, punta di lancia della vasta operazione per occupare l'atollo di Midway: nel dettaglio scort\u00f2 la forza distaccata del viceammiraglio Shir\u014d Takasu che, posizionata a met\u00e0 strada tra Midway e le isole Aleutine, non fu coinvolta nel decisivo scontro.\nTornato in patria, lo \"Yugiri\" scort\u00f2 con il resto della divisione un convoglio sino alle isole Amami \u014cshima e dal 2 al 16 condusse in loco pattugliamenti anti-sommergibile; il 17 ebbe ordine di recarsi a Mergui, in Birmania, per future operazioni nell'Oceano Indiano. Raggiunse la destinazione il 31 dopo aver fatto tappa alla base militare di Mako e a Singapore, ma l'8 agosto fu dirottato a Guadalcanal, dove marine statunitensi erano sbarcati d'improvviso il giorno prima. I tre cacciatorpediniere (il \"Sagiri\" era stato affondato alla fine del 1941) navigarono sino a Davao e presero in consegna un gruppo di trasporti che salp\u00f2 il 19 agosto: quattro giorni dopo tutte le navi giunsero alla base aeronavale di Truk. Il 24 lo \"Yugiri\" e i gemelli salparono per difendere un altro convoglio diretto a Guadalcanal, ma il 26 la missione fu modificata: assieme allo \"Amagiri\", allo \"Shirakumo\" e allo \"Asagiri\", lo \"Yugiri\" prese a bordo una parte dei soldati dai trasporti e quindi fece rotta per Guadalcanal. Il 28 agosto le quattro unit\u00e0 furono localizzate nello stretto Indispensable (tra le isole Florida e Malaita) da due bombardieri Douglas SBD Dauntless, che avvisarono la Cactus Air Force sull'isola. Nel tardo pomeriggio undici altri Dauntless si lanciarono all'attacco dei cacciatorpediniere, arrivati a 70 miglia da Guadalcanal: lo \"Asagiri\" fu affondato da una bomba giunta a segno e lo \"Shirakumo\" fu immobilizzato da danni alle macchine. Lo \"Yugiri\" incass\u00f2 una bomba all'altezza della plancia e, nell'esplosione, morirono trentadue uomini compreso il comandante Yamada. Con quaranta feriti a bordo e danni di una certa gravit\u00e0, fu capace di tornare alle Shortland il 30 agosto, dove imbarc\u00f2 il comandante della 2\u00aa Squadriglia (contrammiraglio Raiz\u014d Tanaka) per portarlo a Truk, raggiunta il 1\u00ba settembre. Sottoposto a riparazioni d'emergenza, lo \"Yugiri\" pass\u00f2 il 3 agli ordini del capitano di corvetta Nisabur\u014d Maekawa e solo a fine mese pot\u00e9 procedere per Kure; durante la navigazione la 20\u00aa Divisione fu disattivata e lo \"Yugiri\", arrivato all'arsenale il 6 ottobre e subito messo in bacino di carenaggio, fu riclassificato nave della riserva: le riparazioni si prolungarono sino al 15 gennaio 1943. L'arsenale ne approfitt\u00f2 per aggiungere un impianto binato di mitragliatrici Type 93 da 13,2\u00a0mm dinanzi alla plancia, su una piattaforma rialzata: a sua volta fu rimpiazzato da un'installazione dotata di due cannoni Type 96 da 25\u00a0mm L/60, ma non \u00e8 noto il momento esatto dello scambio. Probabilmente furono anche aggiunti, a poppa, due lanciatori per bombe di profondit\u00e0 Type 94, che incrementarono a trentasei la riserva di ordigni.\n1943 e l'affondamento.\nIl 25 gennaio 1943 lo \"Yugiri\" fu assegnato direttamente al comando dell'8\u00aa Flotta e salp\u00f2 immediatamente alla volta di Rabaul, da dove inizi\u00f2 un servizio di pattugliamento e scorta. Il 25 febbraio nuovi ordini lo destinarono, con il gemello \"Amagiri\", all'11\u00aa Divisione (\"Shirayuki\", \"Hatsuyuki\") appartenente alla 3\u00aa Squadriglia dell'8\u00aa Flotta. Tra il 28 e il 30 aprile lo \"Yugiri\" effettu\u00f2 un viaggio di trasporto alle Shortland e, da l\u00ec, alla base di Rekata (Santa Isabel orientale) e all'isola di Buka. Ripet\u00e9 la missione due volte nella prima decade di maggio, gettando infine le \u00e0ncore a Rabaul il 12. Tre giorni dopo part\u00ec con lo \"Amagiri\" per effettuare una ricognizione antisommergibile al largo di Kavieng: poco dopo le 12:30 del 16, per\u00f2, fu raggiunto a prua da un siluro lanciato dallo . Lo scoppio avvenne a babordo in corrispondenza del ponte di comando e quasi tronc\u00f2 la prua, lo scafo sband\u00f2 di 20\u00ba e lo \"Yugiri\" si ferm\u00f2 dopo poco; il gemello condusse una caccia infruttuosa del battello, che prefer\u00ec ripiegare, e poi prese a rimorchio l'unit\u00e0 colpita portandola il 18 a Rabaul. Qui lo \"Yugiri\" fu ormeggiato di fianco alla nave officina \"Yamabiko Maru\": parzialmente ostruita la falla e raddrizzata la prua, pot\u00e9 salpare il 24 luglio di scorta a un convoglio, arrivare il 1\u00ba agosto a Yokosuka e spostarsi infine a Kure il 7. Il raddobbo richiese molte settimane e vide anche alcune modifiche all'armamento: tra i due lanciasiluri Type 12 fu eretta una piattaforma sopraelevata per ospitare due impianti trinati di pezzi Type 96 e, pare, tutte le residue mitragliatrici Type 93 furono sbarcate. Inoltre lo \"Yugiri\" fu il primo esemplare della classe Fubuki a ricevere il radar Type 22 per l'individuazione di bersagli navali. L'apparato fu montato sull'albero tripode dietro alla torre di comando.\nRimesso a nuovo e dal 25 ottobre agli ordini del capitano di corvetta Sh\u016bichi Otsuji, lo \"Yugiri\" salp\u00f2 da Tateyama dove si era spostato per il riallestimento finale e accompagn\u00f2 lo \"Akikaze\" in una missione di trasporto di materiale avio a Rabaul, raggiunta il 18 dopo una tappa a Truk. Il 21 segu\u00ec i cacciatorpediniere \"Amagiri\", \"Onami\", \"Makinami\", \"Uzuki\" in una missione diretta a sbarcare 875 uomini a Buka: completato lo sbarco, furono presi a bordo 655 tra feriti, piloti rimasti senza velivoli e altro personale. Una missione del genere fu ripetuta dalla stessa formazione il 24 novembre; l'andata fu tranquilla e nella notte fu compiuto il trasferimento a terra e l'imbarco di 700 aviatori appiedati. Sulla rotta del ritorno, per\u00f2, la formazione fu colta di sorpresa dai cacciatorpediniere , , , e del capitano di vascello Arleigh Burke, che lanciarono non scorti un fascio di siluri; lo \"Onami\" salt\u00f2 in aria fragorosamente e il \"Makinami\" fu immobilizzato. Le unit\u00e0 americane inseguirono dunque le altre navi nipponiche, raggiunsero lo \"Yugiri\" e lo distrussero a cannonate, facendolo sprofondare in fiamme poco dopo le 03:00. Sul luogo dell'affondamento, 50 miglia a est di Capo San Giorgio (), rimasero quasi 300 naufraghi che furono recuperati dai sommergibili \"I-177\" e \"I-181\", ma il comandante Otsuji non era tra questi, poich\u00e9 era rimasto ucciso in plancia.\nIl 15 dicembre 1943 lo \"Yugiri\" fu depennato dai registri della Marina imperiale."}
{"id": "5893809", "revid": "812213", "url": "https://it.wikipedia.org/wiki?curid=5893809", "title": "Nicholas George Carr", "text": ""}
{"id": "5893836", "revid": "812213", "url": "https://it.wikipedia.org/wiki?curid=5893836", "title": "Edgar Codd", "text": ""}
{"id": "5893841", "revid": "812213", "url": "https://it.wikipedia.org/wiki?curid=5893841", "title": "William Connolly", "text": ""}
{"id": "5893846", "revid": "275235", "url": "https://it.wikipedia.org/wiki?curid=5893846", "title": "Jasta 9", "text": ""}
{"id": "5893853", "revid": "767487", "url": "https://it.wikipedia.org/wiki?curid=5893853", "title": "Nonette-Orsonnette", "text": "Nonette-Orsonnette \u00e8 un comune francese del dipartimento del Puy-de-D\u00f4me della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Nonette e Orsonnette.\nIl capoluogo \u00e8 la localit\u00e0 di Nonette."}
{"id": "5893855", "revid": "1924342", "url": "https://it.wikipedia.org/wiki?curid=5893855", "title": "Eterno agosto", "text": "Eterno agosto \u00e8 il primo album in studio del cantautore spagnolo \u00c1lvaro Soler, pubblicato il 23 giugno 2015 dalla Airforce1 Records e dalla Universal Music Group.\nDescrizione.\nComposto da 13 brani, \"Eterno agosto\" \u00e8 un disco autobiografico e tratta delle esperienze personali di Soler avute durante la sua vita. Secondo quanto dichiarato dal cantautore, la maggior parte dei brani trattano delle relazioni d'amore e delle rotture sentimentali, ma non mancano brani incentrati sul divertirsi con gli amici (\"Tengo un sientimento\") o altri pi\u00f9 profondi come \"El camino\".\nPromozione.\nL'uscita dell'album \u00e8 stata anticipata a fine aprile dal singolo \"El mismo sol\", che ha riscontrato successo in Italia e in Svizzera. A fine agosto 2015 \u00e8 stata pubblicata una versione spanglish del brano incisa in duetto con la cantante Jennifer Lopez, mentre nello stesso periodo \u00e8 uscito anche il secondo singolo \"Agosto\".\nL'8 aprile 2016 Soler ha pubblicato il singolo inedito \"Sofia\", volto ad anticipare la riedizione di \"Eterno agosto\" uscita a luglio. Rispetto all'edizione originaria, la riedizione contiene anche i due inediti \"Animal\" e \"Libre\", estratti come singoli tra il 2016 e il 2017."}
{"id": "5893857", "revid": "1675182", "url": "https://it.wikipedia.org/wiki?curid=5893857", "title": "Chat-Shire", "text": "Chat-Shire \u00e8 un EP della cantante sudcoreana IU, pubblicato nel 2015 dall'etichetta discografica LOEN Tree.\nIl disco.\nIl disco usc\u00ec digitalmente il 23 ottobre 2015 e quattro giorni dopo in formato fisico. Prodotto da IU, che \u00e8 anche accreditata come scrittrice del testo di tutti i brani, contiene sette tracce, pi\u00f9 due bonus per l'edizione fisica, cio\u00e8 \"Heart\" e \"Twenty Three\", dal drama del 2015 \"Producer\", nel quale la cantante interpreta uno dei personaggi principali, Cindy. \"Heart\" usc\u00ec in precedenza come singolo digitale il 18 maggio, arrivando in vetta alle classifiche appena dopo la pubblicazione e diventando il decimo singolo digitale pi\u00f9 venduto in Corea del Sud nel 2015.\nIl singolo di traino \"Twenty-Three\" () si piazz\u00f2 al primo posto delle classifiche appena dopo l'uscita, e diversi altri brani entrarono nella top 10, mentre l'album tocc\u00f2 la quarta posizione nella Billboard World Albums Chart.\nNonostante le recensioni critiche positive e il successo nelle classifiche musicali, l'EP fu controverso a causa del testo del brano \"Zez\u00e9\" e dei campionamenti audio usati nella traccia bonus \"Twenty Three\" (da non confondere con il brano di traino omonimo). Il 4 novembre, l'editore coreano del romanzo \"Meu p\u00e9 de laranja lima\", dal quale la cantante aveva preso ispirazione per \"Zez\u00e9\", suscit\u00f2 un dibattito nel mondo dello spettacolo sulla libert\u00e0 di interpretazione quando rivolse delle critiche ad IU sostenendo che avesse reso il protagonista di cinque anni un \"oggetto sessuale\"; la cantante espresse le proprie scuse per l'ambiguit\u00e0 delle parole da lei scritte, e pochi giorni dopo anche l'editore ritir\u00f2 le proprie affermazioni, scusandosi per non essere stato in grado di riconoscere \"la diversit\u00e0 di interpretazione\" che il comportamento del personaggio poteva causare. Per la traccia bonus \"Twenty Three\", invece, dei campionamenti vocali del brano \"Gimme More\" di Britney Spears furono utilizzati presumibilmente senza permesso. Il 13 dicembre, la disegnatrice americana Jessica H. Lee sostenne che i suoi lavori erano stati usati senza permesso per la copertina.\n\"Billboard\" pose \"Chat-Shire\" sesto nella lista dei migliori album k-pop del 2015, spiegando che \"IU sa come prendere i sound di ieri e aggiornarli a risultati sorprendenti\".\nClassifiche.\nSingoli.\nTwenty-Three"}
{"id": "5893859", "revid": "812213", "url": "https://it.wikipedia.org/wiki?curid=5893859", "title": "Elisha Cook", "text": ""}
{"id": "5893865", "revid": "812213", "url": "https://it.wikipedia.org/wiki?curid=5893865", "title": "Jack Cox", "text": ""}
{"id": "5893867", "revid": "2166030", "url": "https://it.wikipedia.org/wiki?curid=5893867", "title": "Maria di Champagne (1174-1204)", "text": "Origine.\nMaria, secondo il \"Gisleberti Chronicon Hanoniense\", era la figlia femmina primogenita del conte di Champagne e di Brie, Enrico I, detto il Liberale e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.&lt;br&gt;Enrico I di Champagne, ancora secondo la \"Chronica Albrici Monachi Trium Fontium\" era il figlio primogenito del conte di Blois, di Chartres, di Meaux e di Ch\u00e2teaudun, signore di Sancerre e Amboise, conte di Troyes e di Champagne i Tebaldo II di Champagne e di Matilde di Carinzia.&lt;br&gt;I fratelli di Maria erano i conti di Champagne e di Brie, Enrico II e Tebaldo III, mentre sua sorella era Scolastica (1177 circa-1219), moglie del conte di Vienne e di M\u00e2con, Guglielmo IV; suoi zii erano invece, il re di Francia, Filippo II Augusto ed il re d'Inghilterra, Riccardo Cuor di Leone, nato dalle seconde nozze della nonna Eleonora.\nBiografia.\nNel 1179, secondo il \"Gisleberti Chronicon Hanoniense\", Maria era stato fidanzata con il figlio del Conte di Hainaut, Baldovino V.&lt;br&gt;Il 6 gennaio 1186, Maria, come conferma la \"Chronica Albrici Monachi Trium Fontium\", aveva sposato l'erede delle Contee delle Fiandre e di Hainaut, Baldovino, che, sia secondo il \"Gisleberti Chronicon Hanoniense\", che secondo la \"Chronica Albrici Monachi Trium Fontium\" e la \"Flandria Generosa (Continuatio Bruxellensis)\", era il figlio maschio primogenito del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia, che, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.&lt;br&gt;La nonna di Baldovino, Sibilla d'Angi\u00f2, era zia della regina di Gerusalemme, Isabella e per questo i Conti di Fiandra, il nonno, Teodorico e poi lo zio, Filippo, si erano recati pi\u00f9 volte in Terra Santa per aiutare i parenti nel loro sforzo di mantenere il controllo di Gerusalemme.&lt;br&gt;Il matrimonio ci viene confermato anche dalla \"Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\".\nLa suocera di Maria, Margherita, mor\u00ec nel 1194, come ci confermano gli \"Annales Blandinienses\"; secondo il \"Gisleberti Chronicon Hanoniense\", la contessa si trovava a Male (oggi quatrtiere di Bruges), dove si ammal\u00f2 gravemente, e dove mor\u00ec il 15 novembre e fu sepolta a Bruges, nella chiesa di San Donato.&lt;br&gt;Suo marito, il figlio maschio primogenito, Baldovino, sempre secondo il \"Gisleberti Chronicon Hanoniense\", divenne cos\u00ec Baldovino IX, conte delle Fiandre, anche se il governo della contea continu\u00f2 ad essere esercitato dal suocero di Maria, Baldovino V di Hainaut.\nIl suocero di Maria, Baldovino V, conte di Hainaut e conte di Namur, ancora secondo il \"Gisleberti Chronicon Hanoniense\", dopo lunga malattia mor\u00ec a Mons il 17 dicembre 1195 (\"1195, mense Decembri, 12 kal. ianuarii\"); gli succedette, nella contea di Hainaut, il figlio maschio primogenito, Baldovino, come Baldovino VI, marito di Maria; mentre nella contea di Namur gli succedette il figlio maschio secondogenito, Filippo.\nSuo marito, Baldovino, il 23 febbraio 1200, prese l'impegno di partire per la Terra Santa, assieme a suo fratello Enrico e al fratello di Maria, il conte di Champagne e di Brie, Tebaldo III, a cui fu concordemente assegnato il comando della quarta crociata. I due anni successivi furono impiegati per preparare la spedizione e per rinsaldare il potere suo e della sua famiglia nelle Fiandre.&lt;br&gt;Secondo la \"Chronica Monasterii Sancti Bertini auctore Iohanne Longo de Ipra\", circa due anni dopo l'impegno preso, suo marito, Baldovino part\u00ec per la quarta Crociata, lasciando nelle Fiandre la figlia primogenita, Giovanna e la moglie Maria incinta della secondogenita, Margherita, che divenne reggente delle contee.\nAnche Maria di Champagne, secondo lo storico britannico, noto medievalista e bizantinista, Steven Runciman, all'inizio del 1204 part\u00ec alla volta dell'oriente per ricongiungersi al marito, contando di ritornare nelle Fiandre in capo ad un paio di anni, arriv\u00f2 ad Acri dove ricevette gli omaggi di Boemondo IV d'Antiochia, dove seppe che Costantinopoli e l'Impero erano caduti e che suo marito era il nuovo imperatore; ancora secondo la \"Chronica Monasterii Sancti Bertini auctore Iohanne Longo de Ipra\", la contessa Maria, scortata da alcuni nobili e da trecento militi, nel 1203, costeggi\u00f2 l'oceano Atlantico sino al Marocco, poi raggiunse Marsiglia ed infine arrivo a Tolemaide di Fenicia, dove pensava di trovare il marito e dove mor\u00ec. Al momento della partenza della contessa Maria, la reggenza delle Fiandre e la custodia delle figlie, Giovanna e Margherita, pass\u00f2 al fratello di Baldovino, Filippo I di Namur, mentre la reggenza di Hainaut pass\u00f2 allo zio Guglielmo di Thy.&lt;br&gt;Ancora secondo il Runciman, prima di giungere a Costantinopoli, Maria visit\u00f2 la Palestina; mentre la \"Flandria Generosa (Continuatio Claromariscensis)\" ci conferma che Maria era giunta via mare ad Acri, dove a seguito di una grave malattia (\"gravibus macerata egretudinibus\"), mor\u00ec. Venne a sapere dell'elezione del marito, ma mor\u00ec di peste nell'agosto 1204 prima di potersi ricongiungere a lui.&lt;br&gt;Infatti, la Crociata era stata deviata verso Costantinopoli, per sostenere Alessio Angelo a conquistare il trono di Costantinopoli contro lo zio, l'imperatore Alessio III Angelo, che aveva deposto il proprio fratello e padre di Alessio, l'imperatore Isacco II Angelo; suo marito, dopo la conquista di Costantinopoli, nel mese di aprile, il 9 maggio, 1204 era stato eletto imperatore e poi incoronato il 16 maggio, in Santa Sofia con una cerimonia che segu\u00ec strettamente il cerimoniale Bizantino, dove Bonifacio del Monferrato, che aveva conteso il trono imperiale a suo marito, sostenne la corona durante la cerimonia e prest\u00f2 omaggio al rivale.\nNel febbraio 1205 il marito Baldovino, in uno scontro vicino ad Adrianopoli, con lo zar di Bulgaria Kaloyan (la cui proposta di alleanza era stata rifiutata da Baldovino), cadde prigioniero dello Zar.\nPer qualche tempo il suo destino rimase incerto e per questo, suo fratello, Enrico mantenne la reggenza e, per pi\u00f9 di un anno non si fu certi della sua mortefino alla met\u00e0 di luglio 1206. La conferma della morte di Baldovino in prigionia fu data a Enrico da alcuni cavalieri Franchi, tratti in salvo a Stenimaco.&lt;br&gt;A Baldovino succedette sul trono imperiale il fratello Enrico, mentre nelle Fiandre l'altro fratello Filippo di Namur mantenne la carica di reggente accordandosi col re di Francia, Filippo II Augusto ed entrambe le figlie di Baldovino, Giovanna e Margherita, furono condotte a Parigi per essere educate e poi governarono i territori ereditati dal padre.\nFigli.\nMaria a Baldovino diede due figlie, come conferma anche la \"Genealogica Comitum Flandri\u00e6 Bertiniana, Continuatio Marchianensis\":"}
{"id": "5893874", "revid": "287204", "url": "https://it.wikipedia.org/wiki?curid=5893874", "title": "Majhemout Diop", "text": "Biografia.\nNato a Saint-Louis nel 1922, rimase orfano di padre nel 1935 e dopo soli due anni anche di madre. Dopo aver completato la sua formazione secondaria nella citt\u00e0 natale e successivamente a Dakar, fu ammesso alla French West Africa's School di medicina e farmacia. Successivamente continu\u00f2 i suoi studi in Francia, periodo nel quale cominci\u00f2 ad interessarsi alla politica, arrivando a scrivere un articolo sull'indipendenza africana sulla rivista Pres\u00e9nce Africaine nel 1952.\nIn questo periodo ebbe contatti con diversi leader politici emergenti africani come F\u00e9lix Houphou\u00ebt-Boigny e Abdoulaye Wade e fu influenzato ideologicamente dal pensiero di Cheikh Anta Diop, Marcus Garvey e dall'attivit\u00e0 del Partito Comunista Francese. Nel 1957 fu fra i fondatori del \"Parti Africain de l'Ind\u00e9pendance\" e uno dei protagonisti della lotta anticoloniale. Nel 1960 fu costretto all'esilio a causa della sua posizione critica nei confronti del governo senegalese, nello stesso anno in cui il paese aveva ottenuto l'indipendenza.\nNel 1971 ottenne un dottorato presso l'Istituto di studi africani di Mosca, pubblicando in due volumi la sua tesi, dal titolo \"Histoire des classes sociales dans l'Afrique de l'Ouest\", il primo dedicato al Mali, il secondo al Senegal."}
{"id": "5893878", "revid": "110157", "url": "https://it.wikipedia.org/wiki?curid=5893878", "title": "Carry It On", "text": "Carry It On \u00e8 un album discografico soundtrack di Joan Baez, pubblicato dall'etichetta discografica Vanguard Records nel dicembre del 1971.\nSi tratta della colonna sonora di un documentario, diretto da Robert Jones, sulla cantante e di suo (all'epoca) marito, il giornalista David Harris.\nMusicisti.\nNote aggiuntive"}
{"id": "5893880", "revid": "812213", "url": "https://it.wikipedia.org/wiki?curid=5893880", "title": "Herbert Davenport", "text": ""}
{"id": "5893883", "revid": "812213", "url": "https://it.wikipedia.org/wiki?curid=5893883", "title": "Raymond Davis", "text": ""}
{"id": "5893904", "revid": "812213", "url": "https://it.wikipedia.org/wiki?curid=5893904", "title": "Michael DeBakey", "text": ""}
{"id": "5893905", "revid": "812213", "url": "https://it.wikipedia.org/wiki?curid=5893905", "title": "Gordon Dickson", "text": ""}
{"id": "5893912", "revid": "812213", "url": "https://it.wikipedia.org/wiki?curid=5893912", "title": "Henry Dixey", "text": ""}
{"id": "5893915", "revid": "1543377", "url": "https://it.wikipedia.org/wiki?curid=5893915", "title": "Monumento ad Antonio Stoppani (Lecco)", "text": "Il monumento ad Antonio Stoppani \u00e8 una scultura bronzea collocata nell'omonima piazza di Lecco in Lombardia in memoria dell'abate lecchese, autore del \"Bel Paese\".\nL'opera inaugurata il 25 settembre 1927 a \"Punta della Maddalena\", avvenne curiosamente lo stesso giorno del Monumento a Mario Cermenati situato poco distante.\nStoria e descrizione.\nL'idea di realizzare un monumento alla sua memoria si ebbe nel gennaio 1891, a pochi mesi dalla sua morte ma si concretizz\u00f2 soltanto nel 1927 per opera dello scultore milanese Michele Vedani. \n&lt;br&gt;In origine la statua era collocata sul lato opposto della strada, nei giardini del lungolago, in uno spazio denominato \"Piazzale dei Mille\" dove oggi si trova il monumento commemorativo ai Marinai d'Italia. Fu arretrata nel 1933 al centro di una grande esedra in mattoni rossi a vista delimitata da due fontane laterali in concomitanza con l'allargamento della sede stradale. L'emiciclo esterno, realizzato in quegli anni dall'ingegner Saverino Sterzi era parte del lavatoio pubblico e bel si armonizzava come forte carattere scenografico garantendo uno spazio adeguato alla fama del personaggio.\nIl geologo e patriota \u00e8 raffigurato in figura eretta con una posa ufficiale e solenne su di un piedistallo in posizione di riflessione con la mano destra rivolta al mento ritratto con realismo ed espressivit\u00e0 ricordando vagamente l'estetica della corrente artistica della Scapigliatura. Lo stesso sguardo di pensatore \u00e8 raffigurato nel dipinto di Gian Battista Todeschini, nipote dello stesso Stoppani, nella sua opera ad olio conservato nella sala consiliare del municipio.\nNel 2015, in occasione dell'Esposizione universale di Milano, l'opera \u00e8 stata completamente restaurata."}
{"id": "5893919", "revid": "2055561", "url": "https://it.wikipedia.org/wiki?curid=5893919", "title": "Com'\u00e8 bella la citt\u00e0", "text": "Com'\u00e8 bella la citt\u00e0 \u00e8 una canzone scritta da Giorgio Gaber, la ballata inneggia sarcasticamente al modello di sviluppo frenetico delle citt\u00e0.\nStoria e testo.\nIl fenomeno dell'inurbamento, susseguente al miracolo economico italiano iniziato negli '50, aveva stravolto in maniera consistente i costumi e le abitudini di vita degli italiani.\nGrandi flussi di emigranti si erano riversati sulle grandi citt\u00e0 (principalmente del nord) alla ricerca di una vita migliore, attirati principalmente dal modello consumistico. L'autore richiama l'attenzione proprio su questo aspetto e sui risvolti negativi di tale corsa sfrenata verso modelli di vita che presentano numerose insidie.\nPer rendere bene l'idea di questa crescita frenetica Gaber ripete il ritornello con un ritmo crescente e sempre pi\u00f9 incalzante. Il \u00abcrescendo\u00bb ricorda la canzone del suo maestro Jacques Brel \"La Valse \u00e0 mille temps\".\nEdizioni.\nLa canzone usc\u00ec come Lato A del singolo \"Come \u00e8 bella la citt\u00e0/Chiss\u00e0 dove te ne vai\", pubblicato nel 1969 per la Vedette, sotto la direzione dell'orchestra di Giorgio Casellato."}
{"id": "5893920", "revid": "110157", "url": "https://it.wikipedia.org/wiki?curid=5893920", "title": "Galassia Nana del Boote III", "text": "La Galassia Nana del Boote III (Boo III) \u00e8 una concentrazione di stelle (in inglese \"overdensity\"), situata a ridosso dell'alone galattico della Via Lattea, che corrisponde ad una galassia nana sferoidale fortemente perturbata per effetto delle forze mareali gravitazionali della nostra galassia. Boo III \u00e8 localizzata nell'omonima costellazione e fu scoperta nel 2009 grazie a dati raccolti dallo Sloan Digital Sky Survey.\nSi trova alla distanza di circa 150.000 anni luce dalla Terra e si allontana alla velocit\u00e0 di 197\u00a0km/s. Di forma allungata con un rapporto degli assi di 2:1, ha un raggio intorno ai 500 parsec (1.600 anni luce). Data la forma e le dimensioni non si pu\u00f2 escludere che si trovi in uno stadio di transizione tra una galassia legata gravitazionalmente alla Via Lattea ed un sistema completamente slegato, distrutto dalle forze mareali della nostra galassia.\nBoo III \u00e8 una delle galassie satellite della Via Lattea pi\u00f9 piccole e meno luminose. La sua luminosit\u00e0 \u00e8 pari all'incirca a 18.000 volte quella del Sole, quindi molto inferiore a quella di molti ammassi globulari. Difficile stimare la sua massa dato che \u00e8 sul punto di essere disgregata. In tal caso la dispersione di velocit\u00e0 delle sue stelle non \u00e8 in rapporto alla massa della galassia.\nLa popolazione stellare \u00e8 formata da stelle antiche formatesi pi\u00f9 di 12 miliardi di anni fa, con una bassa metallicit\u00e0 che risulta 120 volte inferiore a quella del Sole. Infine, si ipotizza che la Nana del Boote III sia anche all'origine della Corrente dello Stige, un flusso di stelle situato anch'esso a ridosso dell'alone galattico della Via Lattea e scoperto contestualmente a Boo III."}
{"id": "5893922", "revid": "767487", "url": "https://it.wikipedia.org/wiki?curid=5893922", "title": "Aulhat-Flat", "text": "Aulhat-Flat \u00e8 un comune francese del dipartimento del Puy-de-D\u00f4me della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Aulhat-Saint-Privat e Flat.\nIl capoluogo \u00e8 la localit\u00e0 di Flat."}
{"id": "5893924", "revid": "1243000", "url": "https://it.wikipedia.org/wiki?curid=5893924", "title": "Alfredo Donnarumma", "text": "Caratteristiche tecniche.\nGioca prevalentemente come seconda punta, ma pu\u00f2 agire su tutto il fronte d'attacco. La sua dote migliore \u00e8 saper difendere la palla per far salire i propri compagni di squadra risultando prezioso anche in fase di non possesso. Pur non essendo molto alto, si fa valere egregiamente anche nel gioco aereo. Si dimostra inoltre un ottimo rigorista, avendo messo a segno in carriera 24 penalty su 27 calciati.\nCarriera.\nPrelevato dal all'et\u00e0 di 14 anni dopo essere stato notato da un osservatore durante un torneo di calcetto. Nel 2008 passa in prestito al in Serie D dove realizza 12 reti in 29 partite e a fine stagione le due societ\u00e0 si accordano per rinnovare il prestito. La stagione successiva \u00e8 il protagonista della squadra con ben 28 reti in 33 reti, gol che gli permettono di vincere il premio capocannoniere della Serie D. Dopo aver svolto l'intera preparazione estive con il Catania il 31 agosto 2010 passa in prestito al , in Lega Pro Prima Divisione. L'8 maggio il Gubbio ottiene - con una giornata d'anticipo - l'aritmetica promozione in Serie B, da cui mancava dal 1947. Conclude l'annata con 23 presenze e 5 reti in campionato. Tornato al , durante un'amichevole estiva riporta un infortunio al polpaccio che lo tiene fuori per sei mesi. \nIl 31 gennaio 2012 viene ceduto in prestito al Lanciano dove gioca 10 partite da subentrato. Il 12 luglio passa a titolo temporaneo al . All'esordio in campionato mette a segno una tripletta ai danni del . Conclude la stagione con 14 reti in 30 partite.\nIl 2 settembre 2013 passa in compropriet\u00e0 al . Esordisce in Serie B il 14 settembre in Cittadella- (0-0), subentrando al 59' al posto di Dumitru. Riscattato alle buste dai veneti, il 1\u00ba luglio 2014 sottoscrive un contratto di tre anni con il che - due giorni dopo - lo cede in prestito al , in Lega Pro.\nA fine stagione il Teramo - grazie anche alle sue reti (si laurea capocannoniere del proprio girone con 22 centri) - ottiene una storica promozione nella serie cadetta, annullata per via di vicende legate al calcioscommesse. Il 16 luglio 2015 passa a titolo definitivo al Teramo per 500.000 euro, firmando un contratto di tre anni.\nRisolto il contratto con gli abruzzesi - complice una clausola che prevedeva l'interruzione del rapporto in caso di condanna della societ\u00e0 per illecito sportivo - il 31 agosto viene prelevato a parametro zero dalla . Con 13 reti - di cui una ai play-out contro il - contribuisce alla salvezza dei campani. In due stagioni realizza 29 reti in 79 partite.\nL'11 luglio 2017 viene ceduto a titolo definitivo all' per 1,1 milioni di euro dove firma un contratto triennale. In Toscana conquista la promozione in Serie A, trascinando la squadra alla vittoria del campionato in tandem con il compagno d'attacco Caputo, con cui forma una coppia gol da 49 centri complessivi (23 Donnarumma, 26 Caputo).\nIl 13 luglio 2018 viene acquistato a titolo definitivo dal , con il quale firma un contratto quadriennale, per 1,7 milioni di euro.\nIl 5 agosto esordisce con la maglia del Brescia in Coppa Italia contro la Pro Vercelli, segnando la rete del vantaggio. Il 7 ottobre 2018 realizza una tripletta decisiva nella partita vinta per 4-1 dalle rondinelle in casa contro il . Il 1\u00ba maggio 2019, con la vittoria per 1-0 in casa contro l', i \"Biancazzurri\" conquistano matematicamente la promozione in Serie A. Il 25 agosto, a 28 anni, esordisce in Serie A realizzando su calcio di rigore il goal della vittoria in Cagliari-Brescia 0-1. A causa dell'arrivo di Mario Balotelli alla compagine bresciana viene relegato al ruolo di riserva per gran parte della stagione e gioca principalmente spezzoni di partita. Torna ad essere l'attaccante titolare alla ripresa del campionato (interrotto per la pandemia di COVID-19), non riuscendo ad evitare la retrocessione della sua squadra. L'anno dopo rimane al in Serie B ed esordisce segnando un gol nell'1-1 contro l'.\nL'11 agosto del 2021 si trasferisce, a titolo temporaneo, alla .. Un mese dopo segna su rigore il suo primo col con gli umbri, in occasione della sconfitta casalinga col (1-4).\nStatistiche.\nPresenze e reti nei club.\n\"Statistiche aggiornate al 19 febbraio 2021.\""}
{"id": "5893925", "revid": "812213", "url": "https://it.wikipedia.org/wiki?curid=5893925", "title": "Vincent Donehue", "text": ""}
{"id": "5893930", "revid": "124388392", "url": "https://it.wikipedia.org/wiki?curid=5893930", "title": "Francesco Spezzino", "text": "Biografia.\nFu pittore attivo in Genova nel XVI secolo. Di lui si hanno poche notizie, anche perch\u00e9 mor\u00ec in giovane et\u00e0 durante una delle ricorrenti pestilenze, nel 1579. \n&lt;br&gt;Ignota \u00e8 la sua data di nascita, mentre l'appellativo ne dichiara chiaramente il luogo di nascita o quantomeno l'origine familiare.\nSi sa per certo che, portato alle belle arti, fu presto mandato a Genova alla scuola di Luca Cambiaso e di Giovan Battista Castello dove si form\u00f2 influenzato dai modi di Giulio Romano e di Andrea del Sarto.\nA motivo della sua morte prematura la sua produzione \u00e8 rimasta quantitativamente limitata. Di lui si ricordano dipinti a carattere sacro per alcune chiese genovesi: \nL'artista fu anche incaricato del delicato restauro della preziosa tavola del \"Lapidazione di santo Stefano\" di Giulio Romano, nella chiesa di Santo Stefano, che era stata danneggiata da un colpo d'archibugio esploso durante una sommossa nell'anno 1575."}
{"id": "5893932", "revid": "301422", "url": "https://it.wikipedia.org/wiki?curid=5893932", "title": "When Marnie Was There", "text": ""}
{"id": "5893933", "revid": "812213", "url": "https://it.wikipedia.org/wiki?curid=5893933", "title": "James Donovan", "text": ""}
{"id": "5893934", "revid": "290023", "url": "https://it.wikipedia.org/wiki?curid=5893934", "title": "Come \u00e8 bella la citt\u00e0", "text": ""}
{"id": "5893936", "revid": "812213", "url": "https://it.wikipedia.org/wiki?curid=5893936", "title": "James Britt Donovan", "text": ""}
{"id": "5893962", "revid": "124123", "url": "https://it.wikipedia.org/wiki?curid=5893962", "title": "John P. Austin", "text": "\u00c8 stato nominato per un Premio Oscar nella categoria Migliore scenografia per il film Gambit - Grande furto al Semiramis. Ha lavorato per oltre 100 film tra il 1947 e il 1979."}
{"id": "5893964", "revid": "122246", "url": "https://it.wikipedia.org/wiki?curid=5893964", "title": "Mina Popovi\u0107", "text": "Carriera.\nClub.\nLa carriera di Mina Popovi\u0107 inizia nella stagione 2011-12 quando esordisce nel massimo campionato serbo con la maglia della : con il club di Belgrado, a cui resta legata per quattro stagioni, si aggiudica due scudetti e tre Coppe di Serbia consecutive.\nNella stagione 2015-16 si trasferisce nella Serie A1 italiana, ingaggiata dalla neopromossa di Villaverla, mentre nella stagione successiva \u00e8 nella stessa categoria vestendo per\u00f2 la maglia del , dove resta per due annate.\nNella stagione 2018-19 difende i colori del , mentre in quella seguente si accasa al , sempre in Serie A1, categoria in cui continua a giocare nell'annata 2020-21, firmando per la .\nNella stagione 2021-22 si accorda con il club turco del , in Sultanlar Ligi.\nNazionale.\nDopo aver fatto parte della nazionale serba Under-18, con cui vince nel 2011 il bronzo sia al campionato europeo che al campionato mondiale, e di quella Under-19, con cui vince l'argento al campionato europeo 2012, esordisce nella nazionale maggiore nel 2013, arrivando a conquistare nel 2015 la medaglia d'argento alla Coppa del Mondo e quella di bronzo al campionato europeo; nel 2017 e nel 2019 si aggiudica due medaglie d'oro consecutive ai campionati europei.\nNel 2021 conquista la medaglia di bronzo ai Giochi della XXXII Olimpiade di Tokyo e quella d'argento al campionato europeo."}
{"id": "5893966", "revid": "812213", "url": "https://it.wikipedia.org/wiki?curid=5893966", "title": "William Durant", "text": ""}
{"id": "5893968", "revid": "125912098", "url": "https://it.wikipedia.org/wiki?curid=5893968", "title": "Gabriella Papadakis", "text": "\u00c8 stata inoltre quattro volte campionessa del mondo (2015, 2016, 2018 e 2019) e cinque volte campionessa europea (dal 2015 al 2019), oltre ad essere stata sei volte campionessa nazionale francese (dal 2015 al 2020) e vincitrice di due finali del Grand Prix (2017-18 e 2019-20).\nBiografia.\nFiglia di un'allenatrice di pattinaggio artistico e padre di origini greche, Gabriella ha debuttato a livello juniores insieme con Cizeron durante la stagione 2009-10. Dopo il secondo posto ottenuto ai mondiali di categoria, nel 2013 la coppia inizia a danzare a livello senior, vincendo durante la loro stagione successiva il loro primo titolo europeo e in seguito anche il titolo mondiale, oltre a ottenere il terzo posto nella Finale Grand Prix. \nPer due volte consecutive campioni del mondo, a Helsinki 2017, con il ritorno alla competizione agonistica dei canadesi Tessa Virtue e Scott Moir, Papadakis e Cizeron si devono accontentare del secondo posto con un punteggio di 196.04 contro il punteggio di 198.62 realizzato dagli avversari. In precedenza gli stessi canadesi si erano aggiudicati pure la Finale Grand Prix 2016-17 relegando la coppia francese al secondo posto.\nLa stagione olimpica vede il primo trionfo nel Grand Prix, oltre a fare registrare il quarto campionato europeo vinto consecutivamente. Alle Olimpiadi di Pyeongchang 2018 Papadakis e Cizeron stabiliscono nel programma libero il nuovo record mondiale col punteggio 123.35, risultato che per\u00f2 non \u00e8 sufficiente per sconfiggere Tessa Virtue e Scott Moir, che per la loro seconda volta in carriera si laureano campioni olimpici. Col punteggio totale di 205.28 punti terminano secondi dietro i canadesi (che ottengono 206.07 punti), mentre gli statunitensi Maia ed Alex Shibutani completano il podio con 192.59 punti. Ai Mondiali di Milano 2018, con Virtue e Moir assenti, vincono poi il loro terzo titolo iridato con un'altra prestazione record che li porta a totalizzare complessivamente 207.20 punti.\nPapadakis e Cizeron conquistano per la quinta volta consecutiva la medaglia d'oro ai campionati europei imponendosi nell'edizione di Minsk 2019, dove tra l'altro migliorano nuovamente il record di tutti e tre i punteggi. Riescono a superarsi ancora una volta nel corso dei Mondiali di Saitama 2019, vincendo nettamente il loro quarto titolo e stabilendo i nuovi record dei tre punteggi.\nNel dicembre 2019, a Torino, la coppia francese si aggiudica per la seconda volta in carriera la finale del Grand Prix. Dopo cinque anni consecutivi di dominio ai campionati europei, a Graz 2020 si vedono superare dai russi Viktorija Sinicina e Nikita Kacalapov che li relegano al secondo posto con quattordici centesimi di differenza (220.28 il punteggio realizzato dai francesi).\nRecord.\nLa tabella che segue riassume la progressione dei record mondiali stabiliti dalla coppia Papadakis/Cizeron."}
{"id": "5893969", "revid": "767487", "url": "https://it.wikipedia.org/wiki?curid=5893969", "title": "Olbia Calcio 1986-1987", "text": "Questa pagina raccoglie le informazioni riguardanti l'Olbia Calcio nelle competizioni ufficiali della stagione 1986-1987."}
{"id": "5893970", "revid": "812213", "url": "https://it.wikipedia.org/wiki?curid=5893970", "title": "Julius Epstein", "text": ""}
{"id": "5893972", "revid": "812213", "url": "https://it.wikipedia.org/wiki?curid=5893972", "title": "Philip Epstein", "text": ""}
{"id": "5893974", "revid": "812213", "url": "https://it.wikipedia.org/wiki?curid=5893974", "title": "Milton Fahrney", "text": ""}
{"id": "5893980", "revid": "812213", "url": "https://it.wikipedia.org/wiki?curid=5893980", "title": "Felix Feist", "text": ""}
{"id": "5893984", "revid": "812213", "url": "https://it.wikipedia.org/wiki?curid=5893984", "title": "Al Filson", "text": ""}
{"id": "5893987", "revid": "990528", "url": "https://it.wikipedia.org/wiki?curid=5893987", "title": "Donato Briscese", "text": "Biografia.\nNacque a Venosa, in provincia di Potenza, il 7 aprile 1918, figlio di Vincenzo e di Anna Lasalvia. Nel suo paese natale frequent\u00f2 le scuole fino alla quarta elementare, andando poi a lavorare come spaccapietre. Chiamato a prestare servizio militare venne arruolato nel Regio Esercito il 18 agosto 1938 ma subito posto in congedo illimitato, per essere poi richiamato in servizio il 30 marzo 1939, e assegnato come soldato semplice al I Battaglione del 2\u00ba Reggimento genio pontieri di stanza a Piacenza il 2 settembre 1939.\nIl 1 aprile 1940 fu promosso soldato scelto e si trovava in servizio presso il I Battaglione pontieri dell'Armata Po quando il 10 giugno successivo l'Italia entr\u00f2 in guerra con la Francia e la Gran Bretagna. Schierato sul fronte occidentale, dopo la firma dell'armistizio di villa Incisa il suo reparto rientr\u00f2 a Piacenza l'11 luglio 1940. Quando stava per essere congedato fu trattenuto in servizio, e il 16 ottobre successivo fu promosso caporale.\nNel luglio 1941 il I Battaglione genio pontieri part\u00ec per il fronte russo al comando del tenente colonnello Evasio Biandrate, del 2\u00ba Reggimento genio pontieri, assegnato al CSIR.\nDurante l'avanzata del corpo di spedizione, tra il 3 e il 4 settembre prese parte ad un'azione di ripristino di un ponte in ferro sul fiume Dnjepr interrotto dalla truppe russe in ritirata. Al termine dell'operazione i due battaglioni si diressero, al seguito del CSIR, verso il bacino del Donetz.\nNel febbraio del 1942 il I e il IX Battaglione pontieri furono inviati nella zona Demurino-Majewaja, ma appena giunti in zona di operazioni un violento attacco aereo, che caus\u00f2 gravi perdite, ne compromise l'operativit\u00e0. Il I Battaglione, insieme al IX, fu poi impiegato con compiti di fanteria nel settore di Izyum, sul lato sinistro dello schieramento del CSIR, investito da un poderoso attacco sovietico.\nImpiegati nella battaglia al fianco delle truppe tedesche che operavano nella zona di Sslawianka, per la riconquista dell\u2019alta valle del Ssmara, in seguito il I battaglione pontieri dovette ritirarsi in verso l'abitato di Nikolaevka, per poi ripiegare su Gejdin in seguito alla pressione delle truppe sovietiche. Cadde in combattimento il 20 febbraio 1942 nei pressi di Nikolaevka, cercando, seppur pi\u00f9 volte ferito, di arrestare un attacco nemico. Per questo fatto fu insignito della Medaglia d'oro al valor militare alla memoria.\nSeppellito inizialmente presso il cimitero militare italiano di Petrowka, le sue spoglie mortali furono poi traslate in Italia nel 1954 per trovare definitiva collocazione presso il cimitero di Venosa.\nIl suo paese natale lo ha ricordato con una Lapide affissa nella Piazza principale \u201cQuinto Orazio Flacco\u201d ed intitolandogli una via.\nA Legnago, provincia di Verona, gli \u00e8 stata intitolata la Caserma dell'8\u00ba Reggimento genio guastatori paracadutisti \"Folgore\", mentre a Bari \u00e8 a lui intitolata la Caserma del 10\u00ba Reggimento trasporti della Brigata meccanizzata \"Pinerolo\".\nPresso il Sacrario dell'Istituto Storico e di Cultura dell'Arma del Genio, sul Lungotevere della Vittoria in Roma, \u00e8 ricordato con un Busto in bronzo, e anche una via di Fiumicino porta il suo nome."}
{"id": "5893989", "revid": "767487", "url": "https://it.wikipedia.org/wiki?curid=5893989", "title": "Chambaron-sur-Morge", "text": "Chambaron-sur-Morge \u00e8 un comune francese del dipartimento del Puy-de-D\u00f4me della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Cellule e La Moutade.\nIl capoluogo \u00e8 la localit\u00e0 di La Moutade."}
{"id": "5893991", "revid": "812213", "url": "https://it.wikipedia.org/wiki?curid=5893991", "title": "Jay Flippen", "text": ""}
{"id": "5894008", "revid": "2034231", "url": "https://it.wikipedia.org/wiki?curid=5894008", "title": "Michael Flynn", "text": ""}
{"id": "5894011", "revid": "709406", "url": "https://it.wikipedia.org/wiki?curid=5894011", "title": "Glicko", "text": ""}
{"id": "5894012", "revid": "287204", "url": "https://it.wikipedia.org/wiki?curid=5894012", "title": "Paul Fox", "text": ""}
{"id": "5894031", "revid": "2033069", "url": "https://it.wikipedia.org/wiki?curid=5894031", "title": "The Path (serie televisiva)", "text": "The Path \u00e8 una serie televisiva statunitense, creata da Jessica Goldberg per il servizio Hulu.\nIncentrata su un gruppo di persone appartenenti al fittizio movimento religioso chiamato Meyerismo, la serie ha debuttato su Hulu il 30 marzo 2016.\nIn Italia la serie \u00e8 stata pubblicata su Prime Video a partire dal 14 dicembre 2016.\nTrama.\nCal Roberts \u00e8 un carismatico e ambiguo leader del movimento religioso dei Meyeristi, che recluta persone in difficolt\u00e0 promettendo una vita serena e priva di dolori. I membri vivono in un piccolo villaggio rurale a nord di New York e seguono i dettami del Dr. Steven Meyer, fondatore del movimento chiamato il \"Guardiano della Luce\". Tra i membri vi sono i coniugi Eddie e Sarah Lane; lui \u00e8 un uomo tormentato con un passato di droga, mentre lei \u00e8 nata e cresciuta in una famiglia Meyerista. I quotidiani riti, preghiere e regole nascondono in realt\u00e0 molti oscuri segreti, che causano una crisi di fede a Eddie, il quale inizia a nutrire dubbi sulla vera natura dei Meyeristi.\nProduzione.\nInizialmente il titolo della serie era \"The Way\", poi cambiato in \"The Path\" per ragioni legali. I primi due episodi sono diretti da Mike Cahill.\nIl 4 maggio 2016 la serie \u00e8 stata rinnovata per una seconda stagione. Successivamente, il 12 aprile 2017, la serie viene rinnovata anche per una terza stagione. Il 24 aprile 2018 Hulu ha ufficialmente cancellato la serie, dopo tre stagioni."}
{"id": "5894033", "revid": "812213", "url": "https://it.wikipedia.org/wiki?curid=5894033", "title": "Charles France", "text": ""}
{"id": "5894035", "revid": "1546219", "url": "https://it.wikipedia.org/wiki?curid=5894035", "title": "Maria Teresa Cristofano", "text": "Biografia.\nNacque a Verona da genitori irpini e con essi, ancora adolescente, si trasfer\u00ec prima ad Avellino e poi a Napoli, dove trascorse il resto della sua vita. Nel capoluogo campano complet\u00f2 i suoi studi, consegu\u00ec la laurea in lettere e insegn\u00f2 nelle scuole secondarie superiori. Si occup\u00f2 tra l'altro di letterature straniere (francese, tedesca, russa, polacca) e nel 1945, in collaborazione con Luigi Cappiello, pubblic\u00f2 un \"Manuale di letterature straniere\" per le scuole medie superiori.\nDopo aver collaborato con alcuni periodici, nel 1951 fond\u00f2 la rivista mensile di \u00abcultura arte vita\u00bb Nostro Tempo, un'importante rivista letteraria che la stessa Cristofano per oltre trent'anni diresse \u00abcon diuturni sacrifici e rinunce, allo scopo di provocare una serie d'impossibili incontri in una societ\u00e0 dilaniata a tutti i livelli\u00bb . Il giudizio \"tranchant\" \u00e8 di Domenico Rea. Dopo aver definito \"Nostro Tempo\" \u00abl'unica rivista letteraria degna di questo nome a Napoli\u00bb, il grande scrittore osserva che \u00aba Maria Teresa Cristofano sarebbe stato facile, e legittimo, propinarci per ventitr\u00e9 anni ininterrotti, elzeviri, liriche, prose, recensioni di comodo, elargire protezioni e chiederne per s\u00e9. (...) Ma come una salamandra rimane indenne dal fuoco in cui \u00e8 caduta.\u00bb\nNella direzione e redazione di questa rivista letteraria, la Cristofano si avvalse peraltro di una selezionata schiera di collaboratori. Accanto ai contributi di poeti e scrittori come Giuseppe Berto, Giuseppe Bufalari, Luigi Compagnone, Michele Prisco, Domenico Rea ed altri, la rivista accolse anche le prime prove di giovani esordienti. Di particolare significato e rilievo fu il fascicolo monografico dedicato a \"La narrativa a Napoli\".\nLa produzione poetica della Cristofano inizi\u00f2 con la raccolta di liriche \"Ombre del tempo\" (1952). Claudio Allori, nella sua lunga prefazione a questo volumetto, lod\u00f2 tra l'altro le \u00abcapacit\u00e0 musicali di questa poetessa nuova (...), schiva e lodevolmente modesta\u00bb. Dopo il saggio \"Matera vista da me\" (1955) - una suggestiva interpretazione di questa citt\u00e0, oggi \"capitale europea della cultura 2019\" - trascorsero ancora sette anni, prima della pubblicazione della seconda, pi\u00f9 corposa e matura raccolta di poesie \"Stagione di raccolta\" (1962). Quest'opera valse all'autrice il premio nazionale Sebeto Napoli per la poesia 1964.\nDieci anni pi\u00f9 tardi, riun\u00ec in un unico volume le sue impressioni di viaggio (\"Andata e ritorno\", 1974), offrendo la sorpresa di una prosa che, come sottolinea Domenico Rea nella sua prefazione, \u00ab\u00e8 prosa a tutti gli effetti, corposa, reale, tangibile, priva delle minuzie e degli alambicchi della prosa d'arte\u00bb. E ancora Rea, il quale l'aveva incitata a pubblicare queste \u00abcentinaia di cartelle fitte, gremite di annotazioni e d'illuminazioni, di rampanti visioni con un andamento fluviale e maestoso\u00bb, dopo aver osservato che in queste pagine la realt\u00e0 diventa \u00abdinamica fino al limite della favola\u00bb, conclude annotando che questi \"taccuini\" \u00aballa fine rivelano una profondit\u00e0 e una variabilit\u00e0 di lettura \"romanzesca\", volutamente incompiuta, appunto, alla maniera settecentesca di opera aperta\u00bb.\nL'ultimo suo libro s'intitola \"Donna\" (1990) ed \u00e8 ancora un libro di poesie. Qui si arrest\u00f2, a due anni dalla morte, la sua produzione letteraria, peraltro di rara qualit\u00e0. Giuseppe Marotta, suo grande estimatore, riferendosi all'autrice di \"Stagione di raccolta\", ebbe a definire Maria Teresa Cristofano \u00abuna finissima, dolce-amara poetessa napoletana che, se vivesse e pubblicasse a Milano, sarebbe notissima\u00bb."}
{"id": "5894077", "revid": "599013", "url": "https://it.wikipedia.org/wiki?curid=5894077", "title": "Xavi Vierge", "text": "Carriera.\nCorre in categorie nazionali, per poi passare alla categoria Moto3 del campionato spagnolo velocit\u00e0, per poi passare alla categoria Moto2 nel 2015 (intanto il campionato ha acquisito lo status di competizione europea), finendo secondo con due vittorie e sei podi. Nello stesso anno debutta nella classe Moto2 del motomondiale, correndo sulla Tech 3 Mistral 610 a partire dal Gran Premio di Indianapolis al posto di Ricard Card\u00fas, senza ottenere punti.\nNel 2016 corre nello stesso team, con compagno di squadra Isaac Vi\u00f1ales. Ottiene come miglior risultato un ottavo posto in Malesia e termina la stagione al 20\u00ba posto con 37 punti. Nel 2017 rimane nello stesso team, con compagno di squadra Remy Gardner. In questa stagione \u00e8 costretto a saltare i Gran Premi di Olanda e Germania a causa di un infortunio alla mano sinistra rimediata nelle terze prove libere della prova olandese. Il suo posto in squadra, in occasione del successivo Gran Premio viene preso da H\u00e9ctor Garz\u00f3. Il 15 ottobre, in occasione del Gran Premio del Giappone, ottiene il primo podio nel motomondiale giungendo secondo alle spalle di \u00c1lex M\u00e1rquez. Conclude la stagione all'11\u00ba posto con 98 punti.\nNel 2018 passa alla guida della Kalex del team Dynavolt Intact GP, con compagno di squadra Marcel Schr\u00f6tter. In occasione del Gran Premio d'Argentina ottiene la sua prima Pole Position nel contesto del Motomondiale. Ottiene un terzo posto in Australia. Conclude la stagione all'11\u00ba posto con 131 punti. In questa stagione \u00e8 costretto a saltare il Gran Premio d'Austria a causa della frattura del polso destro rimediata nelle qualifiche del GP.\nNel 2019 passa alla guida della Kalex del team Marc VDS Racing; il compagno di squadra \u00e8 \u00c1lex M\u00e1rquez. Ottiene una pole position in Argentina e un quarto posto in Malesia come miglior risultato in gara e termina la stagione al 13\u00ba posto con 81 punti. Nel 2020 passa al team Petronas Sprinta Racing, alla guida di una Kalex Moto2; il compagno di squadra \u00e8 Jake Dixon. Ottiene una pole position nel Gran Premio d'Europa e un quarto posto nel Gran Premio di San Marino come miglior risultato e conclude la stagione al decimo posto con 79 punti. Nel 2021 rimane nello stesso team. Ottiene un terzo posto in Catalogna e chiude la stagione all'undicesimo posto con 93 punti.\nPer la stagione 2022, viene ufficializzato il suo passaggio nel campionato mondiale Superbike alla guida della Honda ufficiale del Team HRC. Il compagno di squadra sar\u00e0 Iker Lecuona."}
{"id": "5894081", "revid": "287204", "url": "https://it.wikipedia.org/wiki?curid=5894081", "title": "Marinella (cantante)", "text": ""}
{"id": "5894084", "revid": "729019", "url": "https://it.wikipedia.org/wiki?curid=5894084", "title": "Kleio Valentien", "text": "Biografia.\nValentien crebbe in una fattoria situata ai margini di una piccola citt\u00e0 del Texas e ricevette un'istruzione domiciliare. Prima di entrare nell'industria pornografica ha lavorato come tecnico veterinario e barista.\nCarriera.\nInizi\u00f2 posando nuda per delle classi di arte ad Austin. Nel 2009, apparve in alcuni scatti per GodsGirls prima di fare il proprio debutto nella pornografia hardcore per la Burning Angel. La sua prima scena fu un rapporto a tre con Mr. Pete e Alec Knight in cui fece anche sesso anale. Inizialmente, utilizzava Kleio, nome di uno dei suoi amici, come pseudonimo. Decise di aggiungere un cognome al momento dell'iscrizione a Twitter, in quanto non poteva utilizzare gli username \"Kleio\" e \"Kleioxxx\" perch\u00e9 gi\u00e0 in uso; anche lo username \"Kleio Valentine\" era gi\u00e0 in uso, e decise quindi di invertire due lettere, passando da \"Valentine\" a \"Valentien\"."}
{"id": "5894109", "revid": "101175", "url": "https://it.wikipedia.org/wiki?curid=5894109", "title": "Xavier Vierge", "text": ""}
{"id": "5894114", "revid": "812213", "url": "https://it.wikipedia.org/wiki?curid=5894114", "title": "Richard Frye", "text": ""}
{"id": "5894116", "revid": "481666", "url": "https://it.wikipedia.org/wiki?curid=5894116", "title": "A Poor Relation", "text": ""}
{"id": "5894119", "revid": "536103", "url": "https://it.wikipedia.org/wiki?curid=5894119", "title": "Victor Gangelin", "text": ""}
{"id": "5894120", "revid": "2084998", "url": "https://it.wikipedia.org/wiki?curid=5894120", "title": "Vegoia", "text": "Vegoia (in etrusco \"Vecu\") \u00e8 una ninfa (lasa) della mitologia etrusca, raffigurata come una giovane donna alata che tiene in mano una spiga di grano.\nA lei si attribuiscono i Libri Vegonici che vertevano sull'interpretazione dei fulmini; una copia di essi era conservata, secondo le testimonianze di Servio e di Ammiano Marcellino, a Roma all'interno del Tempio di Apollo Palatino, fatti l\u00ec collocare dall'imperatore Augusto. Anche due scritti relativi all'agrimensura sono presentati come ispirati dalla \"lasa\": il primo sarebbe stato rivelato da Vegoia al punico Magone, l'altro a carattere profetico all'etrusco \"Arruns Veltumnus.\" Entrambi sono in parte conservati nei \"Gromatici veteres\" (V sec. d.C.), il secondo corrotto da lacune testuali e da errori tipici del latino tardo e con termini apparentemente impropri derivati verosimilmente da una non perfetta traduzione in latino di un testo originario in lingua etrusca:"}
{"id": "5894121", "revid": "1017436", "url": "https://it.wikipedia.org/wiki?curid=5894121", "title": "Eroe della Cecoslovacchia", "text": ""}
{"id": "5894126", "revid": "812213", "url": "https://it.wikipedia.org/wiki?curid=5894126", "title": "Joseph Gannascoli", "text": ""}
{"id": "5894128", "revid": "812213", "url": "https://it.wikipedia.org/wiki?curid=5894128", "title": "Gordon Garradd", "text": ""}
{"id": "5894129", "revid": "812213", "url": "https://it.wikipedia.org/wiki?curid=5894129", "title": "Charles Gaskill", "text": ""}
{"id": "5894136", "revid": "812213", "url": "https://it.wikipedia.org/wiki?curid=5894136", "title": "Russell Gausman", "text": ""}
{"id": "5894139", "revid": "47767", "url": "https://it.wikipedia.org/wiki?curid=5894139", "title": "Teodulo di Sion", "text": ""}
{"id": "5894143", "revid": "812213", "url": "https://it.wikipedia.org/wiki?curid=5894143", "title": "Michael Gazzo", "text": ""}
{"id": "5894158", "revid": "76963", "url": "https://it.wikipedia.org/wiki?curid=5894158", "title": "Toby Leonard Moore", "text": "Biografia.\nFiglio dell'attrice e doppiatrice Robyn Moore, Moore \u00e8 nato nel 1981 a Sydney. All'et\u00e0 di 11 anni si \u00e8 trasferito con la famiglia a Hobart, nella Tasmania, dove ha frequentato il St Virgil's College. Il suo desiderio di fare l'attore nasce in giovane et\u00e0: Moore ha iniziato lavorando nella scena teatrale di Hobart e studiando recitazione presso il National Institute of Dramatic Art (NIDA) a Sydney.\nMoore ha avuto il suo primo contatto con il mondo del cinema occupandosi del doppiaggio inglese di film stranieri, tra cui i film in lingua cinese \"The Promise\" (2005) e \"Rob-B-Hood\" (2006).\nNel 2009 \u00e8 stato scelto per un piccolo ruolo nella serie televisiva \"Dollhouse\" di Joss Whedon, mentre nel 2010 ha ottenuto un ruolo ricorrente della miniserie \"The Pacific\", trasmessa da HBO.\nNel 2014 ha ricoperto il ruolo minore di Victor nel film \"John Wick\". Nel 2015 ha acquisito notoriet\u00e0 recitando nel cast principale della prima stagione di \"Daredevil\", serie di Netflix, nella quale ha interpretato James Wesley.\n&lt;br&gt;\nDal 2016 la sua notoriet\u00e0 \u00e8 aumentata per aver partecipato alla serie Billions, nel ruolo di Bryan Connerty, il pi\u00f9 stretto collaboratore del Procuratore Federale. \nVita privata.\nMoore ha sposato l'attrice australiana Michelle Vergara Moore e vive a New York (al 2012)."}
{"id": "5894161", "revid": "729019", "url": "https://it.wikipedia.org/wiki?curid=5894161", "title": "Calbha Beag", "text": "Calbha Beag (dalla lingua gaelica scozzese: \"isola del piccolo vitello\") \u00e8 un'isola non abitata nella baia di Eddrachillis, al largo di Sutherland, nella regione delle Highland, Scozia. Si trova subito ad ovest di Calbha Mor.\nUna stima dell'area proveniente dall'Ordnance Survey mostra una circa di circa 31 ettari anche se \u00e8 stata registrata da Rick Livingstone un'estensione di 45 ettari, possibilmente includendo le aree esposte durante la bassa marea."}
{"id": "5894162", "revid": "812213", "url": "https://it.wikipedia.org/wiki?curid=5894162", "title": "Donald Glut", "text": ""}
{"id": "5894166", "revid": "115173683", "url": "https://it.wikipedia.org/wiki?curid=5894166", "title": "Mechanix (Megadeth)", "text": "Mechanix \u00e8 una celebre canzone del gruppo thrash metal statunitense Megadeth. La pubblicazione si ebbe nel 1985 all'interno del primo album della band, \"Killing Is My Business... And Business Is Good!\".\nIl brano deve la sua popolarit\u00e0 non solo alla fama dell'album, ma anche al dualismo provocato dall'uscita di una canzone dei Metallica del tutto simile intitolata \"The Four Horseman\" (traccia numero due dell'album \"Kill 'Em All\" del 1983). I due brani presentano gli stessi riff e melodie, scritte da Dave Mustaine all'epoca del suo primo gruppo, i Panic. Il brano venne poi pubblicato nella demo \"No life 'til leather\" dei Metallica, e successivamente rimaneggiato da Mustaine medesimo per venire incontro alle richieste di Lars Ulrich. Il riarrangiamento consisteva principalmente nell'aggiunta di una parte centrale pi\u00f9 lenta, presa in prestito - secondo le parole di Dave Mustaine - da \"Sweet Home Alabama\" dei Lynyrd Skynyrd; dopo la cacciata dalla band del chitarrista, Ulrich ed Hetfield cambiarono il testo e rallentarono il ritmo.\nLa canzone.\nIl testo di \"Mechanix\", sfrontato ed aggressivo per tutta la sua lunghezza, \u00e8 quello originale ed \u00e8 risalente alla band pre-Metallica di Mustaine. Usando clich\u00e9 narrativi, il testo parla di un incontro sessuale che si svolge in un'officina meccanica di autoriparazioni. Usa immagini piuttosto basilari quali \"Made my pistons bulge\" (\"ha fatto pompare i miei pistoni\") e \"Made my drive shaft crank\" (\"Ha fatto girare il mio albero motore\"). Tuttavia questa versione, grazie anche all'apporto di Samuelson, Poland e Ellefson, riesce ad essere pi\u00f9 coesa e veloce anche della prima, grazie al fatto che un fan chiese a Mustaine di dimostrare le sue abilit\u00e0 e la sua velocit\u00e0 esecutiva, sottolineando inoltre che non aveva nulla da dimostrare ai Metallica, essendo a detta del suddetto fan un musicista certamente migliore dei suoi vecchi compagni.\nDi contro, \"The Four Horseman\", versione dei Metallica della stessa melodia, vanta un testo di genere horror, ben lungi dal ricercare una polemica con Mustaine: quattro cavalieri (ovvero i \"Four Horseman\") cavalcano per le strade di una fantomatica citt\u00e0 in rovina, portando distruzione, carestia e desolazione agli abitanti della stessa, per i quali non esistono vie di scampo se non la morte. Il brano riprende i concetti espressi ne l'Apocalisse di Giovanni, ed in particolare i protagonisti della canzone non sono nient'altri che i Quattro Cavalieri dell'Apocalisse (\"The Four Horseman of the Apocalypse\")."}
{"id": "5894167", "revid": "812213", "url": "https://it.wikipedia.org/wiki?curid=5894167", "title": "Sidney Goldin", "text": ""}
{"id": "5894169", "revid": "11959", "url": "https://it.wikipedia.org/wiki?curid=5894169", "title": "Civilt\u00e0 perduta", "text": "Civilt\u00e0 perduta (\"The Lost City of Z\") \u00e8 un film del 2016 scritto e diretto da James Gray.\nBasato sul libro \"Z la citt\u00e0 perduta\" di David Grann, edito in italia da Corbaccio nel 2010 (trad. Paolo Brovelli) il film ripercorre la storia vera dell'esploratore britannico Percy Fawcett, intento nella ricerca di un'antica citt\u00e0 perduta in Amazzonia, fino a scomparire nel 1925 assieme al figlio. Fawcett \u00e8 interpretato da Charlie Hunnam, fanno parte del cast anche Robert Pattinson, Sienna Miller, Tom Holland e Angus Macfadyen.\nTrama.\nIn Irlanda, nel 1905, Percy Fawcett \u00e8 un giovane ufficiale britannico che partecipa a una caccia al cervo in una tenuta baronale, in preparazione alla visita dell'arciduca Francesco Ferdinando d'Austria. Abile cavaliere e tiratore scelto, non \u00e8 ancora riuscito ad ottenere nessuna medaglia od onorificenza, e per questo viene snobbato alla festa dopo la caccia. Un anno dopo, Fawcett viene inviato a Londra per incontrare i funzionari della Royal Geographical Society. I governi di Bolivia e Brasile sono sull'orlo della guerra per via della posizione del loro confine, e hanno chiesto al governo britannico di fare da arbitro. Fawcett si propone di condurre le indagini necessarie, in modo da ripristinare il buon nome della sua famiglia.\nSulla nave per il Brasile, Fawcett incontra il caporale Henry Costin, esperto della foresta pluviale amazzonica, e successivamente, in una grande piantagione di gomma nella giungla di propriet\u00e0 del nobile portoghese Baron de Gondoris, i due incontrano il caporale Arthur Manley, il quale afferma che il governo britannico sconsiglia ulteriori esplorazioni. Fawcett, con diverse guide e lo scout amazzonico Tadjui, completa la missione. Tadjui racconta a Fawcett alcune storie su una citt\u00e0 nella giungla, ricoperta d'oro e densamente popolata. Fawcett \u00e8 restio a credergli, ma scopre nel mezzo della giungla dei pezzi di ceramica e delle piccole statue prodotte con tecniche molto avanzate, che lo convincono che la storia di Tadjui sia vera.\nFawcett viene acclamato al suo ritorno in patria, dove sua moglie, Nina, ha dato alla luce il loro secondo figlio. Nella biblioteca del Trinity College, Nina scopre il testo di un \"conquistador\" spagnolo risalente al '700, che racconta di una citt\u00e0 nella giungla amazzonica. Fawcett incontra il famoso biologo James Murray, che accetta di sostenere una spedizione in Amazzonia per trovare quella che Fawcett chiama \"la citt\u00e0 perduta di Z\". Fawcett tenta di convincere i membri della Royal Geographical Society a sostenere la spedizione, ma viene ridicolizzato pubblicamente. Tuttavia, la Societ\u00e0 accetta di sostenere la spedizione per favorire ulteriori esplorazioni del bacino amazzonico.\nMurray non \u00e8 abituato ai rigori della giungla profonda e rallenta notevolmente la spedizione. A un certo punto il gruppo viene attaccato dagli indigeni mentre viaggia lungo un fiume, ma Fawcett riesce a far pace con questi. Murray subisce una grave lesione al ginocchio che in breve si infetta, e inizia a impazzire e ad attaccare Fawcett, accusandolo di arroganza e arrivismo. Fawcett lo manda via con una guida locale e l'ultimo cavallo del gruppo. Ma ben presto la squadra di Fawcett \u00e8 costretta ad abbandonare la spedizione dopo aver scoperto che Murray ha versato della paraffina sulle scorte rimanenti.\nDi ritorno a Londra, Fawcett, Costin e Manley partecipano a una seduta della Royal Geographical Society dove scoprono con gran sorpresa che Murray \u00e8 sopravvissuto. Egli accusa Fawcett di fronte agli amministratori della RGS di averlo abbandonato nella giungla e pretende le sue scuse, ma Fawcett sceglie di dimettersi dalla Societ\u00e0 piuttosto che scusarsi. Scoppia la prima guerra mondiale in Europa e Fawcett si reca in Francia a combattere. Nella battaglia della Somme, Manley muore in trincea e Fawcett viene temporaneamente accecato durante un attacco con gas di cloro. Jack, il figlio maggiore di Fawcett che lo aveva a lungo accusato di aver abbandonato la famiglia in favore delle spedizioni, si riconcilia con il padre in ospedale.\nNel 1923, l'interesse nordamericano nell'esplorazione dell'Amazzonia ha raggiunto un livello febbrile, principalmente a causa delle storie di Fawcett sulla citt\u00e0 perduta. John D. Rockefeller Jr. e un consorzio di giornali degli Stati Uniti finanziano una nuova spedizione per Fawcett. La RGS co-finanzia la spedizione all'ultimo momento per una questione di orgoglio britannico. Fawcett mostra una bussola a Sir John Scott Keltie, membro eminente della RGS, informandolo che se la citt\u00e0 perduta di Z dovesse essere trovata, la bussola verr\u00e0 rispedita in Gran Bretagna. Fawcett invita Costin a unirsi al viaggio, ma questi rifiuta. Cos\u00ec Percy e Jack partono da soli questa volta, viaggiando il pi\u00f9 leggeri possibile, per un massimo di tre anni per trovare Z.\nAlla fine del loro viaggio, vengono attaccati da un gruppo di nativi e fuggono, solo per finire in un'imboscata di un secondo gruppo di indigeni. Questa seconda trib\u00f9 d\u00e0 ai Fawcett un'udienza imparziale e rimane perplessa osservando i due, affermando che i loro spiriti non appartengono interamente al loro mondo, ma nemmeno all'Amazzonia. Dichiarano che gli spiriti dei Fawcett \"devono appartenere\" a un altro luogo, e li aiuteranno a trovarlo. Quindi Percy e Jack vengono sottoposti a una cerimonia e drogati con particolari sostanze, e verranno portati dagli indigeni nel cuore della foresta, facendo perdere definitivamente le loro tracce.\nAnni dopo, Nina Fawcett incontra Sir John Scott Keltie, ora a capo della RGS, sostenendo di aver sentito da alcuni esploratori che Percy e Jack sono vivi e vivono con le trib\u00f9 di indigeni. La RGS, dopo aver inviato pi\u00f9 di cento uomini alla ricerca dei Fawcett, rifiuta di inviare un'altra spedizione. Keltie consiglia a Nina di accettare la morte del marito e del figlio, ma la donna invece gli mostra un pacchetto che contiene la bussola che Fawcett aveva promesso di rispedire se avesse trovato la citt\u00e0 perduta di Z.\nProduzione.\nInizialmente era stato scelto come protagonista del film Brad Pitt, ruolo che ha in seguito rifiutato. Pitt \u00e8 rimasto in veste di produttore con la sua Plan B Entertainment. Dopo il rifiuto di Pitt, il ruolo di protagonista \u00e8 stato affidato a Benedict Cumberbatch, che ha dovuto abbandonare la produzione pochi giorni prima dell'inizio delle riprese a causa di conflitti di lavoro.\nDistribuzione.\nIl 15 ottobre 2016, il film ha chiuso la 54\u00aa edizione del New York Film Festival. \u00c8 stato presentato fuori concorso al Festival di Berlino 2017. \u00c8 stato distribuito nelle sale cinematografiche italiane il 22 giugno 2017.\nAccoglienza.\nIncassi.\nCostato 30 milioni di dollari, il film ne incass\u00f2 solamente 19 milioni nel mondo, di cui 8,6 milioni negli Stati Uniti.\nCritica.\nIl film \u00e8 stato accolto molto positivamente dalla critica; la rivista \"Time\" lo ha classificato tra i 10 migliori film del 2017.\nIl sito aggregatore di recensioni Rotten Tomatoes riporta che l'86% delle 229 recensioni professionali ha dato un giudizio positivo sul film, con un voto medio di 7,33 su 10. Su Metacritic il film detiene un punteggio del 78 su 100, basato sul parere di 44 critici."}
{"id": "5894170", "revid": "6923", "url": "https://it.wikipedia.org/wiki?curid=5894170", "title": "Answer set programming", "text": "Lanswer set programming (ASP) \u00e8 una forma di programmazione logica di tipo dichiarativo utilizzato per problemi di ricerca complessi (in primis NP-difficili), basata sulla semantica del modello stabile (o \"answer set\"). In ASP i problemi di ricerca sono ridotti al calcolo di modelli stabili; per generare tali modelli vengono utilizzati programmi appositi noti come \"answer set solvers\". Il linguaggio tipico di questo modello di programmazione \u00e8 l\"Answer Set Programming in Logic\" (AnsProlog), sottoinsieme del Prolog, ed \u00e8 impiegato in particolare per risolvere problemi di pianificazione (\"planning\") e rappresentazione della conoscenza.\nStoria.\nIl metodo di planning proposto nel 1993 da Dimopoulos, Nebel e K\u00f6hler, basato sulla stretta relazione tra le pianificazioni e i modelli stabili, costitu\u00ec uno dei primi esempi di \"answer set\" programming. L'utilizzo di \"answer set\" per risolvere problemi di ricerca fu proposto come nuovo paradigma da Marek e Truszczy\u0144ski, la cui teoria apparve inizialmente nel 1999 su due differenti pubblicazioni.\nL'espressione \"\"answer set\" come sinonimo di \"stable model\"\" fu proposta da Lifschitz.\nAnsProlog.\nLparse \u00e8 il nome del programma che \u00e8 stato creato in origine per l\"answer set solver\" smodels. Il linguaggio che Lparse accetta \u00e8 AnsProlog. Un programma in AnsProlog consiste di regole scritte nella forma:\n&lt;head&gt; :- &lt;body&gt; .\nIl simbolo codice_1 (\"if\") \u00e8 omesso se codice_2 \u00e8 vuoto; tali regole, come in Prolog, vengono chiamati \"fatti\".\nUn altro tipo di costrutto \u00e8 la \"scelta\". Ad esempio, la regola:\nafferma: scegli arbitrariamente quali fra gli atomi formula_1 includere nel modello stabile. Un programma contenente solo questa regola ha 8 modelli stabili, sottinsiemi di formula_2. Il significato di questa regola nella semantica del modello stabile \u00e8 rappresentato dalla formula proposizionale:\n\u00c8 possibile, inoltre, imporre dei vincoli alle regole di scelta, come:\n1{p,q,r}2.\nTale regola afferma: scegli almeno uno degli atomi formula_1, ma non pi\u00f9 di due. Il significato in logica proposizionale \u00e8 dato dalla seguente formula:\nI vincoli di cardinalit\u00e0 possono essere usati anche nel corpo della regola, ad esempio:\nQuesto vincolo impone al programma di eliminare i modelli stabili contenenti almeno due atomi appartenenti all'insieme formula_2. Il significato in logica proposizionale \u00e8 dato dalla seguente formula:\nLe variabili (con iniziale maiuscola, come in Prolog) sono utilizzate per abbreviare collezioni di regole che seguono lo stesso schema, oppure per abbreviare collezioni di atomi all'interno della stessa regola. Ad esempio, il programma:\np(a). p(b). p(c).\nq(X) :- p(X), X!=a.\nha lo stesso significato di:\np(a). p(b). p(c).\nq(b). q(c).\nIl programma:\np(a). p(b). p(c). p(d). p(e).\n\u00e8 un'abbreviazione di:\np(a). p(b). p(c). p(d). p(e).\nUn \"intervallo\" \u00e8 espresso nella forma:\ndove codice_3 e codice_4 sono espressioni aritmetiche dal valore costante. Un intervallo \u00e8 un'abbreviazione notazionale per definire domini numerici. Ad esempio, il fatto:\na(1..3). \n\u00e8 un'abbreviazione di:\na(1). a(2). a(3).\nGenerazione di modelli stabili.\nUtilizzando il software Lparse per generare un modello stabile del programma memorizzato nel file dal titolo codice_5 si utilizza il comando:\n% lparse &lt;filename&gt; | smodels\nL'opzione codice_6 indica alla funzione codice_7 di trovare tutti i modelli stabili del programma.Ad esempio, dato il seguente programma contenuto nel file \"test\":\n1{p,q,r}2.\ns :- not p.\nutilizzando il comando\n% lparse test | smodels 0\nverr\u00e0 prodotto l'output\nAnswer: 1\nStable Model: q p \nAnswer: 2\nStable Model: p \nAnswer: 3\nStable Model: r p \nAnswer: 4\nStable Model: q s \nAnswer: 5\nStable Model: r s \nAnswer: 6\nStable Model: r q s\nApplicazioni.\nL'answer set programming, oltre ad avere riscontro nella rappresentazione della conoscenza, pu\u00f2 essere anche utilizzato per risolvere problemi computazionalmente difficili, come il problema della colorazione dei grafi, del cammino hamiltoniano o di soddisfacibilit\u00e0 booleana.\nColorabilit\u00e0.\nLa formula_8-colorabilit\u00e0 di un grafo formula_9 \u00e8 una funzione formula_10 tale che formula_11 per ogni coppia di vertici adiacenti formula_12. \u00c8 possibile utilizzare ASP per trovare una formula_8-colorazione di un dato grafo, o dimostrare che essa non esiste.\nPer fare ci\u00f2, basta un breve programma in AnsProlog:\nc(1..n). \n1 {color(X,I) : c(I)} 1 :- v(X). \nNella riga 1 vengono definiti formula_8 colori differenti. La regola presente in riga 2 si occupa di colorare i vertici, ovvero assegna un colore formula_15 ad ogni vertice formula_16. Il vincolo nella riga 3 proibisce di assegnare lo stesso colore a due vertici formula_16 e formula_18 se sono connessi da un arco del grafo.\nDefinendo un grafo formula_19 nella maniera seguente:\nv(1..100). % 1...,100 sono vertici\ne(1,55). % esiste un arco che connette 1 e 55\ned eseguendo il comando smodels, con il valore numerico di formula_8 specificato a linea di comando, allora, se esiste una soluzione, verranno stampati in output degli atomi dalla forma codice_8, i quali indicano le assegnazioni colore-vertice da eseguire per ottenere la colorazione di cardinalit\u00e0 indicata.\nCammino hamiltoniano.\nDato un grafo orientato formula_9 e uno specifico vertice di partenza formula_22, il cammino hamiltoniano su tale grafo \u00e8 un percorso che ne includa tutti i vertici partendo da formula_23.\nIn Prolog il problema pu\u00f2 essere modellato come segue:\ndentro(X,Y) | fuori(X,Y) :- arco(X,Y). % ogni arco pu\u00f2 essere dentro o fuori dal percorso.\nraggiunto(X) :- partenza(X). % il punto di partenza \u00e8 raggiunto per definizione.\nraggiunto(X) :- raggiunto(Y), dentro(Y,X). % partendo da un vertice Y e arrivando ad un vertice X, quest'ultimo \u00e8 raggiunto."}
{"id": "5894172", "revid": "438678", "url": "https://it.wikipedia.org/wiki?curid=5894172", "title": "AnsProlog", "text": ""}
{"id": "5894174", "revid": "438678", "url": "https://it.wikipedia.org/wiki?curid=5894174", "title": "Answer Set Programming", "text": ""}
{"id": "5894177", "revid": "2217068", "url": "https://it.wikipedia.org/wiki?curid=5894177", "title": "Adriana Chechik", "text": "Biografia.\nNata a Downingtown, in Pennsylvania, \u00e8 cresciuta in una famiglia affidataria: sebbene le sia stato detto di essere di discendenza inglese, russa e serba, ha dichiarato di non sapere se sia effettivamente vero. Conseguito un GED, si iscrisse alla Drexel University, dove studiava biochimica.\nPrima di entrare nell'industria pornografica nel 2013, lavorava come spogliarellista allo Scarlett's Cabaret di Hallandale Beach in Florida. Il cognome del suo pseudonimo deriva dal regista David Chechik. Nel maggio 2013 firm\u00f2 un contratto non esclusivo della durata di un anno con la Erotique Entertainment.\nEbbe la sua prima gang bang e la prima doppia penetrazione anale nel film \"This Is My First... - A Gangbang Movie\", che venne pubblicato il 7 novembre 2013. Nel 2014 usc\u00ec \"Gangbang Me\": in esso ha girato la sua prima scena di tripla penetrazione anale. Il 5 settembre 2014 apr\u00ec il proprio sito personale (AdrianaChechik.com) sul Cherry Pimps Network.\n\u00c8 apparsa nella puntata del 12 agosto 2014 del \"The Howard Stern Show\". \u00c8 inoltre apparsa sulla pagina \"Sexy/Skanky\" del numero di settembre 2014 della rivista \"Cosmopolitan\". Nel 2017 ha partecipato e vinto la terza edizione di \"DP Star\", una sfida della casa di produzione Digital Playground.\nRiconoscimenti.\n2020\n2021"}
{"id": "5894181", "revid": "1543377", "url": "https://it.wikipedia.org/wiki?curid=5894181", "title": "Dambo", "text": "Dambo \u00e8 la definizione usata per un tipo di zone umide di acque basse che si trovano in Africa centrale, meridionale e orientale, particolarmente in Zambia e Zimbabwe.\nGeneralmente si formano nelle zone a elevata piovosit\u00e0 degli altipiani pianeggianti e hanno una forma che ricorda quella del delta interno di un fiume che si dirama, senza mai raggiungere grandi ampiezze, ma abbastanza esteso tanto da coprire anche vaste aree. Per esempio, i \"dambo\" coprono un'area stimata intorno al 12,5% dello Zambia. Altri vocaboli africani che sono usati con significato simile \"mbuga\" (comunemente usato in Africa orientale), \"matoro\" (Mashonaland), \"vlei\" (Sudafrica), \"fadama\" (Nigeria) e \"bolis\" (Sierra Leone); anche la voce francese \"bas-fond\" e quella tedesca \"Sp\u00fcltal\" sono usate per identificare lo stesso tipo di zone umide.\nCaratteristiche.\nI \"dambo\" sono caratterizzati da erbe, giunchi e papiri, che contrastano con le zone circostanti tipicamente appartenenti al \"miombo\". Le aree possono anche essere completamente asciutte alla fine della stagione secca, lasciando scoperti i terreni argillosi grigi o nerastri, ma - diversamente dalle zone di savane inondabili - questi conservano dei fossi umidi di drenaggio durante tutta l'epoca secca. Nella stagione umida, sono inondate, ma l'acqua rimane sempre al di sotto dell'altezza della vegetazione e ogni superficie d'acqua aperta \u00e8 confinata in ruscelli, fiumiciattoli e piccoli stagni o lagune localizzate nei punti pi\u00f9 bassi, in prossimit\u00e0 del centro.\nIl nome \"dambo\" si usa pi\u00f9 frequentemente per le zone umide degli altipiani pianeggianti, che sono le sorgenti dei ruscelli e dei fiumi. La definizione proposta, a livello scientifico \u00e8 quella di: \"inondate stagionalmente, predominantemente coperte da erbe, depressioni periferiche alle linee di drenaggio di sorgenti\u201d.\nTipi di dambo.\nIl limite della definizione di cui sopra stanno nel fatto che i dambo possono trovarsi anche in aree marginali ai fiumi, pur se lontane dalle sorgenti, per esempio il dambo del fiume Mbereshi nel punto in cui entra nelle paludi del fiume Luapula in Zambia.\nNel 1998, un rapporto della FAO ha introdotto una distinzione tra i dambo \u2018idromorfico/freatico' (associati con le sorgenti) e i dambo 'fluviali' (associati con i corsi d'acqua), e ha ne identificato cinque tipi geomorfologici nella provincia di Luapula in Zambia: \"d'altopiano, di valle, sospesi, in duna di sabbia\" e \"a stagno\".\nIdrologia dei dambo.\nI \"dambo\" sono alimentati dalle piogge, le cui acque drenano lentamente in ruscelli e fiumi e giocano quindi un ruolo cruciale nel ciclo dell'acqua. Oltre a costituire un ecosistema complesso di per s\u00e9, hanno anche un ruolo importante nella biodiversit\u00e0 della regione.\nC'\u00e8 una convinzione generalizzata che i \"dambo\" operino come spugne, che si imbevono di acqua nella stagione umida e la rilasciano lentamente durante la stagione secca, garantendo con questo il flusso costante dei fiumi, ma questo si oppone ai risultati di alcune ricerche che invece suggeriscono che a partire dalla met\u00e0 della stagione secca l'acqua sia in realt\u00e0 rilasciata dalla falda acquifera. In alcuni \"dambo\", si notano anche sorgenti.\nDal punto di vista pratico, questo significa che ci possono volere forse molti anni perch\u00e9 l'acqua accumulata in una stagione particolarmente piovosa percoli attraverso le colline e emerga in un \"dambo\", alimentando le lagune sul posto, o scorra verso valle con un fiume, che non si potrebbe giustificare semplicemente sulla base delle piogge dell'epoca immediatamente precedente. I dambo, per esempio, possono essere una giustificazione delle bizzarre variazioni del livello delle acque o nei flussi in uscita del lago Mweru Wantipa e del lago Chila a Mbala.\nUso dei dambo.\nTradizionalmente, i \"dambo\" sono stati utilizzati per:\nPi\u00f9 recentemente, sono stati usati come stagni di allevamento per i pesci e per coltivare le variet\u00e0 di riso d'altura. I tentativi di razionalizzare l'utilizzo dei \"dambo\" a fini agricoli sono stati frenati dalla mancanza di ricerca sull'idrologia e la pedologia dei \"dambo\", che si sono rivelati disomogenei e complessi.\nEsempi.\nUn bell'esempio di dambo pu\u00f2 essere osservato al punto (30\u00a0km a sud di Mansa, in Zambia) all'interno di una riserva forestale. Diversamente dalle aree circostanti, che sono state pulite per l'uso agricolo e per la produzione del carbone vegetale, il \"dambo\" contrasta nettamente con la canopia indisturbata del miombo. Si noti inoltre, che i \"dambo\" che fungono da bacino di alimentazione dei corsi d'acqua hanno una struttura ramificata tipica di un ambiente fluviale e molti ripetono approssimativamente lo stesso disegno e addirittura presentano un'ampiezza simile tra loro."}
{"id": "5894183", "revid": "1347902", "url": "https://it.wikipedia.org/wiki?curid=5894183", "title": "Eroe della Repubblica Popolare di Bulgaria", "text": "Il titolo di eroe della Repubblica Popolare di Bulgaria \u00e8 stata una decorazione della Bulgaria tra il 1948 e il 1990.\nStoria.\nL'onorificenza \u00e8 stata fondata nel 1948 per i meriti nel difendere la Repubblica Popolare di Bulgaria e gli stati suoi alleati."}
{"id": "5894200", "revid": "124808", "url": "https://it.wikipedia.org/wiki?curid=5894200", "title": "Ich seh, Ich seh", "text": ""}
{"id": "5894204", "revid": "812213", "url": "https://it.wikipedia.org/wiki?curid=5894204", "title": "William Gottlieb", "text": ""}
{"id": "5894225", "revid": "812213", "url": "https://it.wikipedia.org/wiki?curid=5894225", "title": "Francis Grandon", "text": ""}
{"id": "5894226", "revid": "281944", "url": "https://it.wikipedia.org/wiki?curid=5894226", "title": "G\u00e9rard Edelinck", "text": "Biografia.\nFormatosi ad Anversa presso Galle il Giovane, fu a Parigi fin dal 1666. Spos\u00f2 la nipote di Nanteuil, diresse un laboratorio alla Manifattura dei Gobelins e riprodusse a bulino, con precisione mirabile, parecchi dipinti contemporanei, specialmente di Charles Le Brun, come ad esempio la \"Famiglia di Dario ai piedi di Alessandro\" e di ritrattisti come Nicolas de Largilli\u00e8re e Rigaud. La sua opera incisa, composta da 339 pezzi, contiene numerosi ritratti dei grandi personaggi e delle celebrit\u00e0 del suo tempo, come \"Philippe de Champaigne\", lavoro del 1676."}
{"id": "5894228", "revid": "812213", "url": "https://it.wikipedia.org/wiki?curid=5894228", "title": "Alfred Green", "text": ""}
{"id": "5894231", "revid": "812213", "url": "https://it.wikipedia.org/wiki?curid=5894231", "title": "Martin Greenberg", "text": ""}
{"id": "5894233", "revid": "105981528", "url": "https://it.wikipedia.org/wiki?curid=5894233", "title": "Malanca E2C", "text": "La E2C \u00e8 una motocicletta stradale costruita dalla Malanca dal 1974 al 1982.\nIl contesto.\nL'idea di una 125\u00a0cm\u00b3 stradale nacque dall'esperienza nelle corse della Casa di Pontecchio Marconi: fu il fondatore della Casa, Mario Malanca, a volere uno stretto legame con la ottavo di litro che correva con Otello Buscherini.\nSi opt\u00f2 per una 125 bicilindrica due tempi, ispirata nel motore alle contemporanee Yamaha, mentre per il telaio fu realizzato un doppia culla chiusa in tubi simile nel disegno alla Malanca 125 da GP. La moto, battezzata E2C, fu presentata al Salone di Parigi 1973; al successivo Salone di Milano, un mese dopo, fu presentata una versione sportiva. La produzione inizi\u00f2 nella primavera 1974.\nLa moto.\nAll'inizio la moto si presentava con manubrio alto e freni a tamburo (l'anteriore a comando idraulico); a richiesta era disponibile il manubrio basso e il freno a disco anteriore. In occasione del Salone di Milano 1975 la moto fu migliorata, con l'adozione di termiche maggiorate; la gamma inoltre si ampli\u00f2 con tre nuovi modelli:\nIl maggiore successo fu riscosso dalla E2C Sport, che fu rivista nel 1977: nuova la strumentazione, i colori, le grafiche e la sella, fu montato un freno a disco anche al posteriore (prima ottavo di litro ad averlo) e i cerchi in lega (che si dimostrarono molto fragili).\nNel 1979 la moto ebbe un nuovo restyling, con nuovi colori (ispirati alle Lotus sponsorizzate John Player) e nuovi cerchi in lega pi\u00f9 robusti. In quello stesso anno fu presentata la \"GTI\", modello di transizione verso la \"GTI 80\" del 1980, che sostitu\u00ec la E2C come modello di punta della Casa emiliana. La moto non usc\u00ec per\u00f2 di produzione, restando a listino come modello pi\u00f9 economico sino al 1982, anno in cui fu rimpiazzata dalla \"OB One\" raffreddata ad acqua."}
{"id": "5894234", "revid": "812213", "url": "https://it.wikipedia.org/wiki?curid=5894234", "title": "Milton Greene", "text": ""}
{"id": "5894235", "revid": "111373", "url": "https://it.wikipedia.org/wiki?curid=5894235", "title": "Malanca E 2C", "text": ""}
{"id": "5894237", "revid": "812213", "url": "https://it.wikipedia.org/wiki?curid=5894237", "title": "Charles Haas", "text": ""}
{"id": "5894239", "revid": "812213", "url": "https://it.wikipedia.org/wiki?curid=5894239", "title": "William Haddock", "text": ""}
{"id": "5894244", "revid": "812213", "url": "https://it.wikipedia.org/wiki?curid=5894244", "title": "William Frederick Haddock", "text": ""}
{"id": "5894247", "revid": "6923", "url": "https://it.wikipedia.org/wiki?curid=5894247", "title": "Arcus (nubi)", "text": "In meteorologia, la dizione di arcus, (dall'analoga parola in latino, con il significato di \"arco\"), \u00e8 una tipologia di nubi basse aventi la forma di un rotolo o di un arco allungato su un piano orizzontale e che fanno la loro comparsa nel corso di un temporale e sono posizionate subito davanti al fronte delle precipitazioni, siano esse piovose, nevose o di grandine. L'arcus \u00e8 in genere di colore scuro, di aspetto minaccioso e associato generalmente a nubi del genere cumulonimbus, e pi\u00f9 raramente a cumulus di piccola apertura..\nDescrizione.\nL'aspetto dell'arcus \u00e8 tipicamente minaccioso con un colore che va dal blu al grigio scuro; le sue dimensioni sono in genere imponenti con una lunghezza che pu\u00f2 arrivare ad alcuni chilometri. L'arcus si posiziona alla base di un cumulonimbus da cui si distacca nettamente a causa della maggior vicinanza al suolo (al pi\u00f9 di qualche centinaio di metri) rispetto al resto del temporale. Anche il colore omogeneo e il limite netto che marca tra il fronte della perturbazione e le precipitazioni che lo seguono immediatamente (linea dei groppi), permettono di identificarlo in modo agevole. La sua estensione inizialmente sviluppata in senso longitudinale, evolve poi nel senso della perturbazione.\nFormazione.\nQuando un cumulonembo giunge a maturit\u00e0, le correnti convettive ascendenti di aria calda non sono pi\u00f9 in grado di trattenere in sospensione le gocce d'acqua all'interno della nube, che pertanto comincia a cadere verso il suolo sotto forma di precipitazioni trascinando al suo seguito una corrente discendente al suo fianco. Questa corrente convoglia aria fredda proveniente da altitudini anche molto elevate (che possono superare i metri) fino quasi al livello del suolo, al di sotto delle correnti calde ascendenti.\nQuesta massa d'aria fredda e densa, detta goccia fredda, pu\u00f2 sollevare su piccola scala (al massimo qualche centinaio di metri) l'aria calda posizionata davanti alla perturbazione, che si presenta come una coltre di nubi poco spesse. Questa coltre, staccata dal resto della nube e dal suolo dal fronte delle raffiche (la zona di raffiche di vento immediatamente precedenti la pioggia), si avvolge in orizzontale dando luogo all' \"arcus\", che pu\u00f2 estendersi anche in modo considerevole e assumere un aspetto minaccioso."}
{"id": "5894248", "revid": "812213", "url": "https://it.wikipedia.org/wiki?curid=5894248", "title": "Charles Hall", "text": ""}
{"id": "5894251", "revid": "812213", "url": "https://it.wikipedia.org/wiki?curid=5894251", "title": "Margaret Hamburg", "text": ""}
{"id": "5894254", "revid": "110157", "url": "https://it.wikipedia.org/wiki?curid=5894254", "title": "Moschea Vakil", "text": "La moschea Vakil (persiano: \u0645\u0633\u062c\u062f \u0648\u06a9\u06cc\u0644 - \"Masjed-e Vakil\") \u00e8 una moschea di Shiraz, nel sud dell'Iran, situata ad ovest del Bazar Vakil accanto al suo ingresso. Edificata tra il 1751 e il 1773, durante il periodo Zand, \u00e8 stata restaurata nel XIX secolo durante il periodo Qajar. Vakil significa \"reggente\", che era il titolo usato da Karim Khan, il fondatore della dinastia Zand. Shiraz \u00e8 stata la sede del governo di Karim Khan che ha eretto molti edifici, tra cui questa moschea.\nCaratteristiche.\nLa moschea Vakil si estende su una superficie di 8.660 metri quadrati. Ha solo due iwan invece dei soliti quattro, sui lati nord e sud di una grande corte aperta. Le iwan e le corti sono decorate con tipiche piastrelle di Shiraz, una caratteristica dell'arte e dell'industria della citt\u00e0 durante la seconda met\u00e0 del XVIII secolo. La sua sala di preghiera notturna (Shabestan), con una superficie di circa 2.700 metri quadrati, contiene 48 colonne monolitiche scolpite a spirale, ognuna con un capitello di foglie di acanto. Il minbar in questa sala \u00e8 tagliato da un unico blocco di marmo verde, con una rampa di 14 gradini ed \u00e8 considerato uno dei capolavori del periodo Zand. Le piastrelle decorative floreali esuberanti risalgono in gran parte al periodo Qajar."}
{"id": "5894255", "revid": "812213", "url": "https://it.wikipedia.org/wiki?curid=5894255", "title": "Gilbert Hamilton", "text": ""}
{"id": "5894262", "revid": "812213", "url": "https://it.wikipedia.org/wiki?curid=5894262", "title": "Richard Heffron", "text": ""}
{"id": "5894265", "revid": "47767", "url": "https://it.wikipedia.org/wiki?curid=5894265", "title": "Phrygana", "text": ""}
{"id": "5894269", "revid": "812213", "url": "https://it.wikipedia.org/wiki?curid=5894269", "title": "Clifton Hobgood", "text": ""}
{"id": "5894272", "revid": "812213", "url": "https://it.wikipedia.org/wiki?curid=5894272", "title": "Clifton James Hobgood", "text": ""}
{"id": "5894274", "revid": "287204", "url": "https://it.wikipedia.org/wiki?curid=5894274", "title": "George Hay, I conte di Kinnoull", "text": "Biografia.\nEra il secondo figlio di Peter Hay, e di sua moglie, Margaret Ogilvy, figlia di Patrick Ogilvy.\nIntorno al 1588, entr\u00f2 nel Scottish College di Douai, dove ha studiato sotto lo zio Edmund Hay fino a 1596.\nCarriera.\nEntr\u00f2 in tribunale da suo cugino, il conte di Carlisle. Serv\u00ec come Gentleman of the Bedchamber dal 1596.\nIl 15 novembre 1600 gli venne concesso dei possedimenti per i suoi servizi al Re in occasione della congiura Gowrie. Fu un membro del Consiglio della Corona, il 26 marzo 1616. Egli \u00e8 stato determinante nel passaggio dei cinque articoli di Perth nel 1618.\nIl 16 luglio 1622, \u00e8 stato nominato Lord Cancelliere e Custode del Grande Sigillo.\nIl 7 maggio 1625, in occasione del funerale di Giacomo I d'Inghilterra a Londra, prest\u00f2 giuramento come un membro del Consiglio Privato scozzese di Carlo I. Fu creato visconte di Dupplin e Lord di Kinfauns il 4 maggio 1627; il 25 maggio 1633, fu creato conte di Kinnoull in occasione dell'incoronazione di Carlo I in Scozia.\nMatrimonio.\nSpos\u00f2, il 15 novembre 1595, Margaret Halyburton (?-4 aprile 1633), figlia di Sir James Halyburton di Pitcur. Ebbero tre figli:\nMorte.\nMor\u00ec il 16 dicembre 1634, per un colpo apoplettico a Londra, e fu sepolto nella chiesa di San Costantino a Kinnoull."}
{"id": "5894275", "revid": "729019", "url": "https://it.wikipedia.org/wiki?curid=5894275", "title": "Gavdopoula", "text": "Gavdopoula (in greco: \u0393\u03b1\u03c5\u03b4\u03bf\u03c0\u03bf\u03cd\u03bb\u03b1), chiamata anche Anti-Gozzo \u00e8 una isoletta della Grecia, situata a sud-ovest di Creta, appartenente all'unit\u00e0 periferica de La Canea.\nL'isola \u00e8 ricoperta di \"phrygana\"; assieme a Gozzo, \u00e8 un'importante tappa per uccelli migratori quali il marangone dal ciuffo e l'assiolo."}
{"id": "5894277", "revid": "729019", "url": "https://it.wikipedia.org/wiki?curid=5894277", "title": "Type 80/88 (carro armato)", "text": "Il Type 80 () e il Type 88 () sono una famiglia di carri armati da combattimento cinesi di seconda generazione, conosciuti anche rispettivamente come ZTZ80 and ZTZ88.\nStoria.\nNei primi anni ottanta, il principale carro armato in servizio presso le Forze di terra dell'EPL era il datato Type 59, obsoleto sia rispetto ai sovietici T-62, T-64 e T-72 che rispetto ai progetti occidentali. L'Esercito Popolare di Liberazione (EPL) richiese quindi nuovi modelli di carro, corrispondenti grossomodo con i modelli sovietici, che portarono allo sviluppo del Type 69, il quale incorporava alcune tecnologie tratte da T-62 catturati ai russi. Tuttavia il Type 69 non riusc\u00ec a soddisfare i requisiti dell'EPL, vide un limitato servizio domestico ma ebbe un buon successo sul mercato export.\nL'ulteriore sviluppo del carro port\u00f2 allo sviluppo dei prototipi dei carri WZ-122, \"Type 80\" e Type 90. Lo sviluppo del \"Type 80\" inizi\u00f2 nel 1980 sotto la direzione dello Stabilimento N\u00ba 617, in collaborazione con l'Istituto N\u00ba 201, lo Stabilimento N\u00ba 447 ed il N\u00ba 616. L'unica variante ad entrare effettivamente in servizio alla fine degli anni ottanta fu il \"Type 88\". Quest'ultimo venne ulteriormente sviluppato nel modello Type 96 negli anni novanta.\nProgetto.\nIl \"Type 80\" ha ereditato la filosofia progettuale del Type 69/79, che combinava uno scafo in stile sovietico con una torretta di tecnologia occidentale. Come nella serie Type 69, il \"Type 80\" era dotato di torretta emisferica, simile a quella del T-54/55. Un'altra similitudine consisteva nella posizione del conduttore nella parte anteriore sinistra dello scafo.\nL'armamento principale era invece basato su una copia locale del cannone NATO L7 da 105 mm rigato invece che sul 100 mm D-10 rigato sovietico. Il \"Type 80\" \u00e8 stato inoltre il primo progetto cinese ad utilizzare sei ruote portanti e tre rulli reggicingolo. Le varianti successive del progetto furono inoltre le prime ad incorporare corazzature aggiuntive in compositi.\nLa serie \"Type 85-I\" (designato \"Storm-1\" sul mercato export) ricevette un nuovo modello di torretta saldata. La versione da esportazione \"Type 85IIAP\" fu la prima ad essere equipaggiata con un cannone da 125\u00a0mm ad anima liscia, poi applicato anche sul \"Type 88C/Type 96\".\nVarianti.\nLe serie \"Type 80\" e \"Type 85\" erano prototipi per il mercato estero, mentre la serie \"Type 88\" era destinata al mercato domestico. La designazione \"M\" era usata solitamente per i carri da esportazione."}
{"id": "5894282", "revid": "47767", "url": "https://it.wikipedia.org/wiki?curid=5894282", "title": "Dust devil", "text": ""}
{"id": "5894295", "revid": "729019", "url": "https://it.wikipedia.org/wiki?curid=5894295", "title": "Stazione di Borghetto San Lazzaro", "text": "La stazione di Borghetto San Lazzaro era una fermata ferroviaria posta sulla linea Piacenza-Cremona. Serviva il centro abitato di Borghetto, frazione del comune di Piacenza.\nStoria.\nLa fermata venne attivata nel 1940 e soppressa nel 1985."}
{"id": "5894300", "revid": "1150861", "url": "https://it.wikipedia.org/wiki?curid=5894300", "title": "Piressia", "text": ""}
{"id": "5894301", "revid": "122948057", "url": "https://it.wikipedia.org/wiki?curid=5894301", "title": "Matteo Montani", "text": "Biografia.\nFrequenta il liceo classico e si diploma all'Accademia di Belle Arti di Roma, sezione Pittura e Scultura, nel 1997.\nNel 2000, dopo la sua prima mostra allo Studio Casoli di Milano, Montani vince \"ex aequo\" il Premio Suzarra, e l'anno dopo partecipa alla Biennale dei Giovani Artisti dell'Europa e del Mediterraneo a Sarajevo, in Bosnia Herzegovina.\nNel frattempo prosegue l'attivit\u00e0 espositiva in gallerie private italiane e straniere. Partecipa nel 2007 al Premio Lissone, nel 2008 alla Quadriennale di Roma e nel 2013 al Premio Michetti. Nel 2020 \u00e8 vincitore del PAC (piano Arte Contemporanea) promosso dalla DGCC e il Ministero per I Beni e le attivit\u00e0 Culturali"}
{"id": "5894304", "revid": "400694", "url": "https://it.wikipedia.org/wiki?curid=5894304", "title": "Mezco Toyz", "text": "La Mezco Toyz \u00e8 un'azienda produttrice di giocattoli, action figure e altro materiale da collezione dotati di licenze originali. I suoi prodotti pi\u00f9 popolari sono la serie cult di giocattoli \"Living Dead Dolls\". Altri prodotti popolari sono quelli delle serie \"I Griffin\", \"South Park\" e del film \"Hellboy\". Oltre alle action figures e alle bambole, la Mezco \u00e8 conosciuta per la serie di prodotti Mez-itz.\nStoria.\nLa Mezco Toyz fu creata da Michael Markowitz detto Mez, Presidente della Mezco, che si definisce la mente dietro tutti gli aspetti di design e sviluppo. Lavorando con i migliori talenti nell'industria dei giocattoli, Mez concepisce e dirige la creazione di ogni prodotto.\nLa Mezco Toyz fu fondata nel 2000, dalle ceneri di un'altra azienda di giocattoli che aveva avuto vita breve: la Aztech Toyz, che aveva avuto successo per la serie di giocattoli di Silent Screamers, che divenne poi una delle serie rilasciate per prime dalla nuova Mezco.\nProdotti.\nCreazioni originali:\nProdotti con licenza:\nMez-Itz:"}
{"id": "5894309", "revid": "2101433", "url": "https://it.wikipedia.org/wiki?curid=5894309", "title": "Un banc, un arbre, une rue", "text": "Un banc, un arbre, une rue (\"Una panchina, un albero, una strada\") \u00e8 stata la canzone vincitrice dell'Eurovision Song Contest 1971, scritta da Jean-Pierre Bourtayre e Yves Dessca e cantata, in francese, dalla cantante francese S\u00e9verine, in rappresentanza del Principato di Monaco.\nLa canzone, la prima e unica (fino ad oggi) ad aver vinto per il piccolo Principato, \u00e8 una classica ballata in stile francese; la lirica si concentra sulla perdita dell'innocenza dell'infanzia, e su persone che seguono i propri sogni. Le frasi di apertura al coro, si possono infatti tradurre come \"\"Tutti noi abbiamo una panchina, un albero, una strada\" / \"Dove abbiamo accarezzato i nostri sogni\" / \"Un'infanzia che \u00e8 stata troppo breve\"\". Durante la settimana delle prime \"Previews\" delle canzoni (i cosiddetti video introduttivi), S\u00e9verine si esib\u00ec cantando la canzone nella piazza vuota di Monte Carlo, prima in piedi da una panchina, poi seduta durante l'esecuzione dei versi di mezzo, e poi, quasi al termine del brano, allontanandosi lentamente verso una nuova strada (\"rue\").\nIl brano fu eseguito per terzo nella serata, dopo Malta (con Joe Grech) e seguito dalla Svizzera (rappresentata da Peter, Sue e Marc); con la chiusura delle votazioni, ricevette ben 128 punti trionfando su diciotto partecipanti totali.\nS\u00e9verine registr\u00f2 la canzone in altre tre lingue: in inglese (\"\"Chance in Time\"), italiano (\"Il posto\") e tedesco (\"Mach' die Augen zu (und w\u00fcnsch dir einen Traum)\"\").\nVenne poi fatta un'importante cover del brano in finlandese, dalla cantante Carola Standertskj\u00f6ld."}
{"id": "5894311", "revid": "919662", "url": "https://it.wikipedia.org/wiki?curid=5894311", "title": "Guillaume Cizeron", "text": "\u00c8 stato inoltre quattro volte campione del mondo (2015, 2016, 2018 e 2019) e cinque volte campione europeo (dal 2015 al 2019), oltre ad essere stato sei volte campione nazionale francese (dal 2015 al 2020) e vincitore di due finali del Grand Prix (2017-18 e 2019-20).\nBiografia.\nGuillaume ha iniziato a danzare con Gabriella Papadakis, entrambi allenati dalla madre di quest'ultima, facendo il loro debutto juniores durante la stagione 2009-10. Reduci dal secondo posto ottenuto ai campionati mondiali di categoria, a partire dalla stagione 2013-14 iniziano a gareggiare a livello senior, vincendo l'anno dopo il loro primo titolo europeo e in seguito anche quello mondiale, oltre ad avere vinto pure il bronzo nella Finale Grand Prix. \nPer due volte consecutive campioni del mondo, a Helsinki 2017, con il ritorno alla competizione agonistica dei canadesi Tessa Virtue e Scott Moir, Cizeron e Papadakis si devono accontentare del secondo posto con un punteggio di 196.04 contro il punteggio di 198.62 realizzato dagli avversari. In precedenza gli stessi canadesi si erano aggiudicati pure la Finale Grand Prix 2016-17, relegando la coppia francese al secondo posto.\nLa stagione olimpica vede il primo trionfo nel Grand Prix, oltre a fare registrare il quarto campionato europeo vinto consecutivamente. Alle Olimpiadi di Pyeongchang 2018 Cizeron e Papadakis stabiliscono nel programma libero il nuovo record mondiale col punteggio 123.35, che per\u00f2 non \u00e8 sufficiente per sconfiggere Tessa Virtue e Scott Moir, che per la loro seconda volta in carriera si laureano campioni olimpici. Col punteggio totale di 205.28 terminano quindi secondi dietro i canadesi (che ottengono 206.07 punti), mentre gli statunitensi Maia ed Alex Shibutani completano il podio con 192.59 punti. Ai Mondiali di Milano 2018, con Virtue e Moir assenti, vincono poi il loro terzo titolo iridato con un'altra prestazione record che li porta a totalizzare complessivamente 207.20 punti.\nCizeron e Papadakis conquistano per la quinta volta consecutiva la medaglia d'oro ai campionati europei imponendosi nell'edizione di Minsk 2019, dove tra l'altro migliorano nuovamente il record di tutti e tre i punteggi. Riescono a superarsi ancora una volta nel corso dei Mondiali di Saitama 2019, vincendo nettamente il loro quarto titolo e stabilendo i nuovi record dei tre punteggi.\nNel dicembre 2019, a Torino, la coppia francese si aggiudica per la seconda volta in carriera la finale del Grand Prix. Dopo cinque anni consecutivi di dominio ai campionati europei, a Graz 2020 si vedono superare dai russi Viktorija Sinicina e Nikita Kacalapov che li relegano al secondo posto con quattordici centesimi di differenza (220.28 il punteggio realizzato dai francesi).\nVita privata.\nNel maggio 2020 ha fatto coming out, dichiarando la propria omosessualit\u00e0 in un'intervista su T\u00eatu.\nRecord.\nLa tabella che segue riassume la progressione dei record mondiali stabiliti dalla coppia Papadakis/Cizeron."}
{"id": "5894312", "revid": "770813", "url": "https://it.wikipedia.org/wiki?curid=5894312", "title": "Boeing KC-46 Pegasus", "text": "Il Boeing KC-46 Pegasus \u00e8 un aereo militare per il rifornimento in volo e trasporto strategico sviluppato dalla Boeing dal suo aereo di linea 767. Nel febbraio 2011, l'aerocisterna \u00e8 stata selezionata dalla United States Air Force (USAF) come vincitrice del programma KC-X per un nuovo tanker, progettato per sostituire le vecchie aerocisterne KC-135 Stratotanker. Il 18 agosto 2016, l'U.S. Air Force ha assegnato 2.8 miliardi di dollari alla Boeing per la realizzazione (a basso tasso di produzione iniziale) degli aerorifornitori KC-46A.\nLo stanziamento comprende i primi due \"lotti di produzione\" da 7 e 12 velivoli oltre a parti di ricambio. Comprendendo le opzioni future, Boeing prevede di costruire un totale di 179 di questi velivoli da rifornimento per sostituire l'attuale flotta di KC-135.\nStoria del progetto.\nL'US Air Force aveva un programma per sostituire circa 100 dei suoi pi\u00f9 anziani KC-135E Stratotanker, e selezion\u00f2 il Boeing KC-767. L'Aerocisterna Boeing fu designata KC-767A dal Dipartimento della Difesa degli Stati Uniti nel 2002 ed apparve nell'edizione del rapporto delle denominazioni del DoD del 2004. L'Air Force decise di prendere in leasing 100 di questi KC-767 da Boeing.\nNonostante le varie nazioni che proponevano leasing di aerei militari non avessero fatto opposizione alla scelta dell'USAF, il senatore statunitense John McCain e altri giudicarono l'accordo di leasing come costoso e problematico. In risposta alle proteste, l'Air Force trov\u00f2 un compromesso nel novembre 2003, per cui sarebbero stati acquisti 80 KC-767 e solo 20 presi in leasing. Nel dicembre 2003, il Pentagono annunci\u00f2 il congelamento del programma, perch\u00e9 un'indagine basata su accuse di corruzione port\u00f2 all'arresto di uno dei suoi ex dirigenti addetti all'approvvigionamento reo di aver fatto domanda per lavorare alla Boeing. Di conseguenza, il contratto per la fornitura di KC-767A all'Air Force fu ufficialmente cancellato dal DoD nel gennaio 2006.\nIl Programma KC-X dell'USAF.\nNel 2006 l'USAF rilasci\u00f2 una richiesta di intenti (RFP) per il programma relativo ad una nuova aerocisterna denominato KC-X, da selezionare entro il 2007. Boeing annunci\u00f2 che avrebbe potuto svilupparne una di capacit\u00e0 ancora pi\u00f9 elevata sulla base del Boeing 777, chiamata KC-777. Airbus si un\u00ec a Northrop Grumman per offrire l'Airbus A330 MRTT, la versione tanker dell'A330, che fu commercializzato per la USAF con la denominazione di KC-30.\nAlla fine di gennaio 2007, l'USAF emise per il programma KC-X una richiesta di 179 aerei (4 prototipi e 175 di serie), in un contratto per un valore stimato di 40 miliardi di dollari. Tuttavia, Northrop ed EADS espressero il loro disappunto per come il RFP venne strutturato e minacciarono di ritirarsi, lasciando solo Boeing in qualit\u00e0 di offerente."}
{"id": "5894324", "revid": "1318658", "url": "https://it.wikipedia.org/wiki?curid=5894324", "title": "Cimitero monumentale di Spoleto", "text": "Il cimitero monumentale di Spoleto \u00e8 il pi\u00f9 importante dei venticinque camposanti dislocati nel comprensorio spoletino. Si trova sul colle Ciciano (o colle Luciano) nella periferia nord della citt\u00e0.\nStoria.\nIl colle Ciciano fin dal 1817 venne scelto dal comune come area cimiteriale in seguito ad un'epidemia di tifo e in seguito al divieto della Congregazione del Buon Governo di tumulare nelle chiese. Diciannove anni pi\u00f9 tardi, nel 1836, Ireneo Aleandri, architetto e ingegnere capo del comune di Spoleto dal 1833 al 1857, venne incaricato di progettare e realizzare nella stessa zona un cimitero civico. La costruzione per\u00f2 fu possibile solo dopo l'unit\u00e0 d'Italia, quando il comune riusc\u00ec ad espropriare il terreno coltivato a orto intorno al Convento del Crocifisso (poi divenuto di San Salvatore), che gli agostiniani non avevano mai voluto cedere.\nCon qualche modifica rispetto al progetto originario, il cimitero venne quindi costruito nell'area immediatamente sottostante la basilica di San Salvatore, chiesa che dal 2011 fa parte del patrimonio mondiale dell'UNESCO come parte del sito seriale .\nDivenuto insufficiente a soddisfare le esigenze della comunit\u00e0, \u00e8 stato ampliato grazie all'acquisto di terreni adiacenti nel 1939, nel 1940 e negli anni sessanta.\nDescrizione.\nL'area \u00e8 caratterizzata da una densa vegetazione con prevalenza di cipressi secolari allineati in filari, e frequenti esemplari di viburno. \nLa strada che conduce all'ingresso \u00e8 fiancheggiata da filari di cipressi esotici color cenerino; in parallelo alla cinta cemeteriale, ai piedi della scarpata, un filare di grandi lecci ombreggia quasi tutta la strada che giunge all'ingresso del cimitero e poco dopo alla basilica.\nL'ingresso principale \u00e8 su via della Basilica di San Salvatore; \u00e8 una variante importante rispetto al progetto Aleandri che prevedeva l'ingresso principale in asse con la basilica, soluzione che avrebbe al massimo valorizzato la chiesa paleocristiana, elevata sullo fondo di un fitto filare di cipressi.\nAppena varcato il cancello, dopo pochi metri ci si trova nella parte monumentale del cimitero, quella che raccoglie le tombe pi\u00f9 ricche. Qui si trova anche il tempio di cremazione con forno, dedicato a Luigi Pianciani.\nLe sepolture delle famiglie pi\u00f9 illustri della citt\u00e0 sono posizionate in loggiati in stile neoclassico disposti in modo simmetrico ai lati di uno scalone che dalla basilica scende al piano del cimitero. \u00c8 anche questa una variante del progetto Aleandri che sembra ripresa da un progetto dell'architetto Luigi Landini, ex religioso, uno degli ultimi abitanti degli eremi di Monteluco, dove aveva istituito una \"scuola di belle arti\".\nLe tombe sotto il loggiato si presentano affiancate, suddivise da paraste, diverse l'una dall'altra negli ornamenti e negli stemmi, ma tutte aderenti ad un medesimo stile; sono ornate dai simboli della tradizione cristiana come l'albero della vita, il monogramma di Cristo, la rosa, la palma ecc.\nL'insieme del vialetto, delle due ali del loggiato, dello scalone e della facciata di San Salvatore, compongono un suggestivo effetto scenografico che compare all'improvviso a chi giunge dall'ingresso principale. \nTombe illustri.\nLa tomba della famiglia Antonelli si distingue per una grande mostra d'altare del cinquecento, proveniente dal Palazzo R\u00e0cani; la cappella della famiglia Bachilli ospita una piccola pala d'altare con \"Madonna e i SS. Filippo Neri e Vincenzo Ferrer\" dipinta da Jacopo Alessandro Calvi. Altre tombe, come quelle delle famiglie Travaglini - Zacchei Travaglini, Angelini Rota, Fratellini, sono arricchite dai loro stemmi.\nInteressanti sono anche i monumenti funebri e le cappelle gentilizie di altre importanti famiglie, disposte lungo il viale in asse con la basilica, e lungo l'ampia ellisse che si sviluppa ai piedi dello scalone.\nAlcune delle personalit\u00e0 sepolte:"}
{"id": "5894331", "revid": "1573940", "url": "https://it.wikipedia.org/wiki?curid=5894331", "title": "Paradisaea guilielmi", "text": "La paradisea dell'Imperatore Guglielmo (Paradisaea guilielmi ) \u00e8 un uccello passeriforme della famiglia Paradisaeidae.\nEtimologia.\nSia il nome comune che il nome scientifico di questa specie (quella scoperta pi\u00f9 di recente nel proprio genere) vennero scelti in omaggio al \"Kaiser\" Guglielmo II di Germania.\nDescrizione.\nDimensioni.\nMisura 31-33 cm di lunghezza, per un peso di 250-265 g: i maschi, a parit\u00e0 d'et\u00e0, sono pi\u00f9 grossi e robusti rispetto alle femmine, anche in virt\u00f9 delle lunghe penne di fianchi e coda, queste ultime in special modo lunghe all'incirca quanto il corpo.\nAspetto.\nSi tratta di uccelli nel complesso molto simili alle altre specie di paradisee propriamente dette, dalle quali differiscono per la minore lunghezza delle penne dei fianchi e la maggiore estensione del verde facciale dei maschi.&lt;br&gt;\nIl dimorfismo sessuale \u00e8 ben marcato: le femmine presentano faccia di colore bruno scuro, nuca, collo e spalle bruno-giallastre, ali, dorso e coda di color nocciola e ventre bruno che tende a schiarirsi divenendo grigiastro sul sottocoda. I maschi, invece, possiedono faccia, calotta, gola e petto di colore verde smeraldo, il resto della testa, il collo, le spalle ed i lati del petto giallo zolfo, ali, petto, groppa e coda bruni: le penne dei fianchi sono allungate (anche se meno rispetto ad altre specie congeneri) e dall'aspetto sfilacciato, brune alla base e bianche per tutta la loro lunghezza, mentre le due penne centrali della coda sono anch'esse allungate, ma filiformi e di colore nero. In ambo i sessi le zampe sono giallastre ed il becco \u00e8 di color acciaio: gli occhi, invece, sono gialli nella femmina e rossi nel maschio.\nBiologia.\nQuesti uccelli hanno abitudini essenzialmente diurne e solitarie: essi tendono a passare la maggior parte della propria vita nella canopia alla ricerca di cibo, pronti a sparire nel folto della vegetazione al minimo accenno di pericolo.\nAlimentazione.\nLa dieta di questi animali \u00e8 principalmente frugivora, comprendendo per\u00f2 anche una buona percentuale di insetti ed altri piccoli invertebrati.\nRiproduzione.\nAnche in questa specie vige la poliginia, coi maschi che si esibiscono secondo la formula del \"lek\" per conquistare le femmine.\nLa stagione riproduttiva cade fra settembre e dicembre. I maschi si riuniscono in uno o pi\u00f9 alberi vicini, posizionandosi ciascuno su un proprio ramo che viene conservato negli anni ed accuratamente ripulito: da qui, essi si esibiscono in elaborati rituali di corteggiamento dinnanzi alle femmine sopraggiunte per osservarli, rituali che comprendono una serie di movimenti codificati (correre su e gi\u00f9 per il ramo, girare attorno ad esso, rimanervi appesi, tenere posture statiche, convergere verso il centro dell'arena, inchinarsi all'indirizzo della femmina o porsi al suo fianco) eseguiti tenendo le ali aperte e le penne del dorso ben erette, e al contempo emettendo una serie di richiami caratteristici.\nLe femmine osservano numerosi maschi in pi\u00f9 arene, prima di decidere con quale accoppiarsi: dopo l'accoppiamento, esse si allontanano e si occupano in solitudine della costruzione del nido, della cova e delle cure parentali alla prole, mentre i maschi continuano ad esibirsi.\nDistribuzione e habitat.\nLa paradisea dell'Imperatore Guglielmo \u00e8 endemica della Nuova Guinea ed in particolare della fascia costiera della penisola di Huon, nel nord-est dell'isola.\nL\"'habitat\" di questi uccelli \u00e8 rappresentato dalle aree di foresta pluviale collinare, anche disturbata, fra i 450 ed i 1350 m di quota: evita le aree antropizzate."}
{"id": "5894333", "revid": "775504", "url": "https://it.wikipedia.org/wiki?curid=5894333", "title": "Diggers (serie televisiva)", "text": "Diggers \u00e8 una serie televisiva israeliana per ragazzi del 2011.\nTrama.\nIl quattordicenne Jonathan vive in una casa famiglia ed il suo pi\u00f9 grande desiderio \u00e8 quello di rincontrare la madre. Quando nel vicino museo archeologico viene riportata alla luce un'antica pietra magica appartenuta al sovrano assiro Sennacherib, il ragazzo desidera venirne in possesso per poter esaudire il suo desiderio.\nSpin-off.\nLa serie ha avuto uno spin-off intitolato \"Galis Summer Camp\" incentrato sulle avventure di Jonathan, Danny e Liam in un campeggio estivo chiamato Galis."}
{"id": "5894336", "revid": "812213", "url": "https://it.wikipedia.org/wiki?curid=5894336", "title": "John Holm", "text": ""}
{"id": "5894337", "revid": "812213", "url": "https://it.wikipedia.org/wiki?curid=5894337", "title": "William Horning", "text": ""}
{"id": "5894350", "revid": "812213", "url": "https://it.wikipedia.org/wiki?curid=5894350", "title": "William Allen Horning", "text": ""}
{"id": "5894351", "revid": "812213", "url": "https://it.wikipedia.org/wiki?curid=5894351", "title": "Rowland Howard", "text": ""}
{"id": "5894353", "revid": "812213", "url": "https://it.wikipedia.org/wiki?curid=5894353", "title": "Rowland Stuart Howard", "text": ""}
{"id": "5894354", "revid": "812213", "url": "https://it.wikipedia.org/wiki?curid=5894354", "title": "Mark Jacobson (climatologo)", "text": ""}
{"id": "5894356", "revid": "812213", "url": "https://it.wikipedia.org/wiki?curid=5894356", "title": "Mark Zachary Jacobson", "text": ""}
{"id": "5894358", "revid": "1573940", "url": "https://it.wikipedia.org/wiki?curid=5894358", "title": "Phonygamminae", "text": "Phonygamminae \u00e8 una sottofamiglia di uccelli Passeriformi, parte della famiglia Paradisaeidae.\nDescrizione.\nQuesta sottofamiglia comprende numerose specie tassonomicamente affini ai cosiddetti uccelli del paradiso, ma morfologicamente piuttosto sobrie rispetto ai \"cugini\": le specie della sottofamiglia Phonygamminae, infatti, rassomigliano piuttosto a dei corvi, con forte becco, dimensioni piuttosto grandi per essere dei passeriformi (la manucodia crestariccia, coi suoi 44\u00a0cm di lunghezza e 430 g di peso rappresenta una delle specie pi\u00f9 grosse e pesanti della famiglia), colorazione nella quale predominano i toni del nero, spesso con riflessi metallici blu, verdi e purpurei, e caratteristici occhi di colore rosso.\nDistribuzione e habitat.\nLe varie specie della sottofamiglia sono quasi tutte endemiche della Nuova Guinea e delle isole nei dintorni: fanno eccezione il corvo del paradiso (diffuso nelle Molucche) e la manucodia trombettiera, diffusa in Nuova Guinea ma anche in Australia nord-orientale.\nI Phonygamminae tendono ad abitare la foresta pluviale: tuttavia, specialmente le manucodie si dimostrano piuttosto versatili, colonizzando anche aree antropizzate (purch\u00e9 con presenza di discreta copertura arborea) e zone pi\u00f9 secche, spingendosi perfino in ambienti di savana.\nBiologia.\nLe specie di questa sottofamiglia sono timide abitatrici della canopia, diurne e amanti della vita solitaria o in coppie, sebbene specialmente nei pressi di fonti abbondanti di cibo possano esserne osservati dei gruppetti. La loro dieta \u00e8 composta sia da frutta (soprattutto fichi) che da insetti e altri piccoli animali.\nA differenza degli altri uccelli del paradiso, i Phonygamminae sono rigidamente monogami, con le coppie che durano per tutta la vita e collaborano nella ricerca del cibo, nella costruzione del nido, nella cova e nelle cure parentali nei confronti dei nidiacei.\nTassonomia.\nLa sottofamiglia \u00e8 molto basale in seno alla famiglia Paradisaeidae, avendo cominciato a divergere attorno ai 10-16 milioni di anni fa. In essa sono contenute sei specie, suddivise in tre generi:\nNell'ambito della sottofamiglia, si distingue un primo clade, formato dal corvo del paradiso, ed un secondo, formato dalle manucodie."}
{"id": "5894367", "revid": "812213", "url": "https://it.wikipedia.org/wiki?curid=5894367", "title": "George Kaufman", "text": ""}
{"id": "5894369", "revid": "729019", "url": "https://it.wikipedia.org/wiki?curid=5894369", "title": "Crazzy Steve", "text": "Carriera.\nCircuito indipendente (2004\u20132014).\nDal 2004 al 2014 Scott compete per diverse organizzazioni del circuito indipendente, come ad esempio la Great Canadian Wrestling (GCW), dove conquista anche le cinture di coppia assieme a Gutter. Il 10 settembre 2011 vince il Georgian Bay Heavyweight Championship della Maximum Pro Wrestling, sconfiggendo El Tornado. Il 26 novembre 2013 affronta senza successo Gabriel Saint con in palio l'ESW Interstate Championship.\nTotal Nonstop Action (2014\u20132017).\nNei primi mesi del 2014, Scott firma un contratto con la TNA, la seconda federazione nord-americana per importanza e tra le pi\u00f9 rilevanti del mondo.\nCompie il suo debutto nell'aprile dello stesso anno, con il ring name Crazzy Steve ed interpretando la gimmick di un pagliaccio goffo e pazzo. Egli viene presentato come membro di una nuova \"stable\" nota con il nome The Menagerie e guidata da Knux e comprendente anche il possente The Freak e la valletta Rebel. \nNella puntata di \"Impact Wrestling\" dell'8 maggio la Menagerie assiste Knux nella sua vittoria contro Kazarian e la settimana successiva Steve affronta Kazarian nel suo incontro di debutto dove sconfitto per squalifica dopo aver abbassato i pantaloni dell'arbitro ed essersi preso gioco di lui. \nSteve inizia quindi una serie di tentativi per vincere il titolo TNA X Division Championship ed il 15 giugno a Slammiversary XII prende parte ad un 6-way ladder match con in palio il titolo stesso che per\u00f2 viene dal giapponese Sanada. \nNell'episodio di \"Impact Wrestling\" del 17 luglio prende parte ad un gauntlet match nuovamente per il titolo X Division e che vede trionfare Austin Aries.\nIl 23 gennaio 2015 partecipa al Feast or Fired ma non riesce ad impossessarsi di alcuna valigetta e nei mesi successivi partecipa ad alcuni match di coppia di basso rilievo e primariamente in coppia con Knux. \nIn seguito al licenziamento di The Freak, la Menagerie compete raramente in incontri tag team e la stable si scioglie definitivamente dopo che Knux lascia la compagnia il 19 maggio.\nNel corso dei mesi successivi Crazzy Steve torna alle competizioni singole e partecipa quindi al nuovo torneo TNA World Title Series come membro del Group Wildcard ma terminer\u00e0 al quarto posto dopo aver subito una serie di sconfitte.\nAll'evento TNA One Night Only: Live Crazzy Steve diventa per la prima volta heel attaccando a sorpresa Tigre Uno dopo essere stato eliminato in un incontro valido per il titolo X Division.\nNella puntata di \"Impact Wrestling\" del 26 gennaio 2016, attacca i Wolves assistito da Abyss e Rosemary e dopo l'assalto i tre rubano le cinture di coppia e formano cos\u00ec una nuova stable heel con il nome di Decay. \nIl 19 marzo Decay sconfigge i detentori del titolo di coppia Beer Money, Inc. conquistando cos\u00ec il titolo TNA World Tag Team Championship e permettendo a Crazzy Steve vincere il suo primo titolo nella federazione."}
{"id": "5894379", "revid": "812213", "url": "https://it.wikipedia.org/wiki?curid=5894379", "title": "George Simon Kaufman", "text": ""}
{"id": "5894380", "revid": "599013", "url": "https://it.wikipedia.org/wiki?curid=5894380", "title": "Bernardo Vargas", "text": "Carriera.\nInizia la carriera nel poi nel 1960 viene ingaggiato dal , ottenendo nella stagione 1960 il quarto posto finale, seguito dalla vittoria finale nella Primera Divisi\u00f3n 1961.\nLa stagione seguente passa all' ottenendo il decimo posto finale, identico piazzamento ottenuto nel 1963\nNel 1964 \u00e8 in Messico per giocare con l', societ\u00e0 con cui vince una Copa M\u00e9xico,\nNel 1967 si trasferisce in Canada per giocare nei , con cui ottiene il quarto posto nella Western Division della NPSL 1967. L'anno dopo, sempre con i \"Falcons\", partecipa alla prima edizione della NASL, ottenendo il terzo posto della Lakes Division."}
{"id": "5894381", "revid": "812213", "url": "https://it.wikipedia.org/wiki?curid=5894381", "title": "Albert Kelley", "text": ""}
{"id": "5894383", "revid": "812213", "url": "https://it.wikipedia.org/wiki?curid=5894383", "title": "Warren Kemmerling", "text": ""}
{"id": "5894384", "revid": "812213", "url": "https://it.wikipedia.org/wiki?curid=5894384", "title": "Warren Joseph Kemmerling", "text": ""}
{"id": "5894393", "revid": "1505830", "url": "https://it.wikipedia.org/wiki?curid=5894393", "title": "Panama Papers", "text": " \nPanama Papers \u00e8 il nome di un fascicolo riservato digitalizzato composto da 11,5\u00a0milioni di documenti confidenziali creato dalla Mossack Fonseca, uno studio legale panamense, che fornisce informazioni dettagliate su oltre societ\u00e0 offshore, includendo le identit\u00e0 degli azionisti e dei manager. I documenti mostrano come individui ricchi, compresi funzionari pubblici, nascondano i loro soldi dal controllo statale. Nei documenti sono menzionati i leader di cinque paesi \u2014 Arabia Saudita, Argentina, Emirati Arabi Uniti, Islanda e Ucraina \u2014 ma anche funzionari di governo, parenti e collaboratori stretti di vari capi di governo di pi\u00f9 di 40 altri paesi; tra questi, Brasile, Cina, Francia, India, Malaysia, Messico, Malta, Pakistan, Regno Unito, Russia, Siria, Spagna e Sud Africa.\nLa raccolta di oltre 2,6 terabyte, contenente documenti compromettenti risalenti fino agli anni settanta, \u00e8 stata consegnata al S\u00fcddeutsche Zeitung nell'agosto 2015 e conseguentemente al Consorzio Internazionale dei Giornalisti Investigativi (ICIJ nella sua sigla inglese), con sede negli Stati Uniti, affidandosi a chat ed e-mail criptate. I fascicoli sono stati distribuiti ed analizzati da circa 400 giornalisti di 107 organizzazioni informative di oltre 80 paesi. Il primo report basato sul congiunto di documenti \u00e8 stato pubblicato, assieme a 149 dei documenti stessi, il 3 aprile 2016. Nel suo sito la ICIJ ha inoltre segnalato che agli inizi di maggio pubblicher\u00e0 la lista completa delle compagnie e delle persone coinvolte.\nStudio legale coinvolto.\nMossack Fonseca \u00e8 stato uno studio legale e fornitore di servizi finanziari fondato nel 1977 da J\u00fcrgen Mossack e Ram\u00f3n Fonseca. Le attivit\u00e0 dello studio comprendevano l'incorporazione di compagnie in paradisi fiscali, amministrazione di aziende offshore e servizi di gestione finanziaria. Un articolo dell\"'Economist\" del 2012 ritiene che sia un'azienda leader nel suo paese. La compagnia ha pi\u00f9 di 500 impiegati ed oltre 40 uffici in tutto il mondo. Dalla sua fondazione aveva effettuato operazioni per conto di aziende, la maggior parte delle quali sono registrate nel Regno Unito o gestite da cittadini britannici in paradisi fiscali.\nLo studio lavorava con le pi\u00f9 grandi istituzioni finanziarie mondiali, come\u00a0Deutsche Bank, HSBC, Soci\u00e9t\u00e9 G\u00e9n\u00e9rale, Credit Suisse, UBS, Commerzbank e Nordea. Prima della pubblicazione dei \"Panama Papers\", Mossack Fonseca era descritta dall\"'Economist\" come una societ\u00e0 leader nella gestione di offshore particolarmente riservata.\nContenuto.\nIl fascicolo \u00e8 composto da 11,5\u00a0milioni di documenti redatti tra gli anni settanta ed il 2015 dalla Mossack Fonseca, che il \"The Guardian\" ha descritto come una delle pi\u00f9 grandi aziende di gestione di societ\u00e0 offshore del mondo. I 2,6 terabytes di dati includono informazioni su imprese offshore.\u00a0 Gerard Ryle, direttore del Consorzio Internazionale dei Giornalisti Investigativi, crede che questo possa essere \"probabilmente il pi\u00f9 grande colpo mai assestato al mondo dei paradisi fiscali per via dell'entit\u00e0 dei documenti\".\nLa dimensione totale dei dati fuoriusciti da Mossack Fonseca sminuisce l'entit\u00e0 di tutte le precedenti fughe di notizie, coprendo un periodo compreso tra gli anni settanta ed il 2016. Il congiunto \u00e8 composto di una cartella per ogni societ\u00e0 di comodo, che contiene e-mail, contatti, trascrizioni e documenti digitalizzati. Nel fascicolo sono contenute e-mail, file in formato database, pdf, immagini, file di testo e file in altri formati.\nPersone coinvolte.\nLe prime pubblicazioni hanno evidenziato il coinvolgimento finanziario e politico di svariate figure politiche di rilievo e loro parenti. Per esempio il presidente argentino Mauricio Macri \u00e8 segnato tra i direttori di una societ\u00e0 finanziaria con sede alle Bahamas che non aveva dichiarato durante il suo mandato di sindaco di Buenos Aires; anche se non \u00e8 chiaro se la rivelazione di tale direzione fosse richiesta. \"The Guardian\" riporta che nella fuga di notizie rivela un esteso conflitto di interessi nelle connessioni tra i membri del Comitato Etico della FIFA ed il passato presidente della FIFA\u00a0Eugenio Figueredo.\nNumerosi capi di stato sono stati nominati all'interno dei Panama Papers, oltre al gi\u00e0 citato Mauricio Macri, Khalifa bin Zayed Al Nahyan degli Emirati Arabi, Petro Poroshenko dell'Ucraina, Re Salman dell'Arabia Saudita ed il Primo Ministro islandese Sigmundur Dav\u00ed\u00f0 Gunnlaugsson. Tra gli ex capi di stato invece: Bidzina Ivanishvili, Primo Ministro georgiano; Ayad Allawi, dell'Iraq, Ali Abu al-Ragheb, della Giordania; Hamad bin Jassim bin Jaber Al Thani, del Qatar, Pavlo Lazarenko, dell'Ucraina, Ahmed al-Mirghani, del Sudan e l'Emiro del Qatar Hamad bin Khalifa Al Thani.\nSono inoltre citati funzionari di governo, ma anche parenti stretti e collaboratori di vari capi di governo di pi\u00f9 di 40 paesi. Tra questi Algeria, Angola, Arabia Saudita, Argentina, Azerbaijan, Botswana, Brasile, Cambogia, Cile, Cina, Costa d'Avorio, Ecuador, Egitto, Francia, Ghana, Grecia, Guinea, Honduras, India, Islanda, Israele, Italia, Kazakistan, Kenya, Malesia, Marocco, Messico, Malta, Nigeria, Pakistan, Panam\u00e0, Per\u00f9, Polonia, Regno Unito, Repubblica Democratica del Congo, Russia, Ruanda, Senegal, Siria, Spagna, Sud Africa, Taiwan, Ungheria, Venezuela e Zambia. Anche se \u00e8 stato inizialmente notato che non fossero coinvolti cittadini statunitensi nelle rivelazioni, questo \u00e8 un dato limitato al coinvolgimento diretto.\nI documenti pubblicati identificano 61 familiari o collaboratori di primi ministri, presidenti o re, tra questi il cognato del presidente cinese Xi Jinping, il padre del Primo Ministro britannico David Cameron, il figlio del Primo Ministro malese Najib Razak, i figli del Primo Ministro pakistano Nawaz Sharif, e il \"contractor preferito\" del Presidente messicano Enrique Pe\u00f1a Nieto.\nIl nome di Vladimir Putin non appare in nessuno dei documenti secondo quanto riferisce \"The Guardian\", ma il giornale ha pubblicato un lungo articolo in prima pagina riguardo ai tre amici del presidente russo che compaiono nella lista, affermando che il successo negli affari di questi amici \"non avrebbe potuto essere assicurato senza il suo sostegno\". Ad esempio viene menzionato Sergei Roldugin, come il \"miglior amico\" di Putin. Rodulgin \u00e8 un violoncellista e ha dichiarato di non essere un uomo d'affari, ma che ha un \"apparente controllo di una serie di azioni dal valore di almeno $100m, probabilmente di pi\u00f9.\"\nIl presidente ucraino Petro Poroshenko aveva promesso agli elettori che avrebbe venduto la sua fabbrica di dolciumi, la Roshen, quando si \u00e8 candidato per la carica nel 2014. Nei documenti portati alla luce dall'inchiesta risulta invece che aveva fondato una holding in un paradiso fiscale per spostare la sua attivit\u00e0 nelle Isole Vergini britanniche, eludendo cos\u00ec milioni di dollari in tasse ucraine.\nI fascicoli mostrano anche come il Primo Ministro islandese Sigmundur Dav\u00ed\u00f0 Gunnlaugsson ha avuto un interesse non dichiarato nel fallimento delle banche del suo paese, nascosto tramite l'utilizzo di societ\u00e0 offshore. I documenti pubblicati riportano che lui e sua moglie comprarono la Wintris Inc. - una societ\u00e0 offshore - nel 2007. Secondo la ICIJ l'avrebbero comprata \"da Mossack Fonseca attraverso la filiale lussemburghese della Landsbanki, una delle tre grandi banche islandesi\". Gunnlaugsson non dichiar\u00f2 la sua connessione con la compagnia quando entr\u00f2 nel parlamento nel 2009, vendendo il suo 50% della Wintris a sua moglie, otto mesi dopo, per un dollaro. Il Primo Ministro Islandese ha ricevuto richieste di dimissioni, ma il 4 aprile ha dichiarato in diretta che non avrebbe rassegnato le sue dimissioni, riferendosi alle rivelazioni dei Panama Papers come \"niente di nuovo\". Ha affermato che non ha infranto nessuna regola, e sua moglie non ha beneficiato finanziariamente dalle sue decisioni. Il 5 aprile 2016 si \u00e8 per\u00f2 dimesso a seguito di imponenti manifestazioni di piazza.\nIn Spagna, ci sono molti uomini d'affari e personaggi citati. Ad esempio, mettendo in evidenza Pilar de Borb\u00f3n, sorella del re Juan Carlos I, che abdic\u00f2 nel 2014, il ministro dell'Industria Jos\u00e9 Manuel Soria, o pronipoti del dittatore Franco.\nSono presenti nei Panama Papers anche diversi imprenditori connessi con l'associazione mondiale calcistica, la FIFA, tra cui l'ex presidente della CONMEBOL Eugenio Figueredo, l'ex Presidente della UEFA Michel Platini, l'ex Segretario Generale della FIFA J\u00e9r\u00f4me Valcke, come anche il giocatore argentino Lionel Messi e il vicepresidente di Futbol Club Barcelona, Carles Villarub\u00ed.\nSociet\u00e0.\nMossack Fonseca ha gestito oltre societ\u00e0 nel corso di oltre 40 anni di attivit\u00e0, raggiungendo le societ\u00e0 attive nel 2009. Nei Panama Papers appaiono oltre societ\u00e0 in 21 giurisdizioni ritenute paradisi fiscali, pi\u00f9 della met\u00e0 delle quali sono state incorporate nelle Isole Vergini britanniche o a Panama, alle Bahamas, alle Seychelles, Niue o Samoa. Durante la sua attivit\u00e0, Mossack Fonseca ha lavorato con clienti da pi\u00f9 di 100 paesi; la maggior parte delle aziende con sede a Isole Vergini britanniche, Hong Kong, in Svizzera, nel Regno Unito, in Lussemburgo, a Cipro o nella stessa Panama. Mossack Fonseca ha collaborato anche con pi\u00f9 di banche, studi legali, societ\u00e0 di incorporazione ed altri per fondare aziende, fondazioni e trust per questi clienti. Oltre 500 banche hanno registrato quasi societ\u00e0 di comodo con Mossack Fonseca. Dexia (Lussemburgo), J. Safra Sarasin (Lussemburgo), Credit Suisse (Isole del Canale) e UBS (Svizzera) hanno tutte richiesto almeno 500 societ\u00e0 offshore per i loro clienti, mentre Nordea (Lussemburgo) ne ha richieste circa 400."}
{"id": "5894395", "revid": "812213", "url": "https://it.wikipedia.org/wiki?curid=5894395", "title": "Burton King", "text": ""}
{"id": "5894397", "revid": "1573940", "url": "https://it.wikipedia.org/wiki?curid=5894397", "title": "Paradisaeinae", "text": "Paradisaeinae \u00e8 una sottofamiglia di uccelli passeriformi, facente parte della famiglia Paradisaeidae.\nDescrizione.\nGli appartenenti alla sottofamiglia possiedono forme e dimensioni differenti: si va dai 15\u00a0cm per 50 g di peso della paradisea reale, una delle specie pi\u00f9 piccole della famiglia, al metro e oltre (anche in virt\u00f9 delle lunghissime penne caudali) di specie come paradisea becco a falce maggiore, paradisea maggiore ed astrapia festonata. Alcune specie presentano becco lungo, sottile e ricurvo (paradisee dal becco a falce, falcibecchi, uccelli fucile), altre becco pi\u00f9 corto: in quasi tutte le specie sono presenti penne allungate e modificate su coda, fianchi o testa. Il dimorfismo sessuale \u00e8 molto netto nella stragrande maggioranza delle specie, coi maschi pi\u00f9 grossi e colorati rispetto alle femmine, unici possessori inoltre di penne modificate: fanno eccezione le due specie di paradigalla, che presentano sessi simili.\nDistribuzione e habitat.\nTutte le specie della sottofamiglia sono endemiche della Nuova Guinea o delle isole immediatamente vicine: la paradisea di Wallace si trova alle Molucche, mentre due specie di uccello fucile si trovano in Australia nord-orientale ed una (l'uccello fucile magnifico) si trova sia in Australia che in Nuova Guinea.\nI Paradisaeinae sono abitatori della foresta pluviale: la maggior parte delle specie predilige la foresta montana e la foresta nebulosa, tuttavia non mancano specie (come le paradisee propriamente dette) specializzate nella vita nelle foreste di pianura.\nBiologia.\nTutte le specie di questa sottofamiglia hanno abitudini solitarie e diurne e sono abitatrici della canopia, dove passano la maggior parte del tempo alla ricerca di cibo, costituito da frutta e piccoli animali in proporzioni variabili a seconda della specie presa in considerazione.\nLe specie di questa sottofamiglia sono poligine ed i maschi, durante la stagione riproduttiva, competono in arene appositamente create esibendo parate nuziali anche particolarmente elaborate e spettacolari al fine di conquistare il maggior numero di femmine. I maschi non partecipano in nessun modo alle cure parentali o alla costruzione del nido, che sono appannaggio esclusivo delle femmine.\nTassonomia.\nAlla sottofamiglia vengono ascritte 35 specie, raggruppate in 13 generi:\nAll'interno della sottofamiglia, possono essere riconosciuti vari cladi:"}
{"id": "5894398", "revid": "812213", "url": "https://it.wikipedia.org/wiki?curid=5894398", "title": "Carlton King", "text": ""}
{"id": "5894400", "revid": "348618", "url": "https://it.wikipedia.org/wiki?curid=5894400", "title": "Crazy Steve", "text": ""}
{"id": "5894403", "revid": "812213", "url": "https://it.wikipedia.org/wiki?curid=5894403", "title": "Mary Kirchoff", "text": ""}
{"id": "5894410", "revid": "812213", "url": "https://it.wikipedia.org/wiki?curid=5894410", "title": "Bernard Kowalski", "text": ""}
{"id": "5894412", "revid": "812213", "url": "https://it.wikipedia.org/wiki?curid=5894412", "title": "Duke Lee", "text": ""}
{"id": "5894415", "revid": "812213", "url": "https://it.wikipedia.org/wiki?curid=5894415", "title": "Duke Regene Lee", "text": ""}
{"id": "5894421", "revid": "812213", "url": "https://it.wikipedia.org/wiki?curid=5894421", "title": "Theodore Liebler", "text": ""}
{"id": "5894422", "revid": "812213", "url": "https://it.wikipedia.org/wiki?curid=5894422", "title": "Theodore August Liebler", "text": ""}
{"id": "5894424", "revid": "104458", "url": "https://it.wikipedia.org/wiki?curid=5894424", "title": "Gusen III", "text": ""}
{"id": "5894425", "revid": "104458", "url": "https://it.wikipedia.org/wiki?curid=5894425", "title": "Campo di concentramento di Lungitz", "text": ""}
{"id": "5894435", "revid": "1428324", "url": "https://it.wikipedia.org/wiki?curid=5894435", "title": "Netzwerk", "text": "Netzwerk \u00e8 un progetto musicale Eurodance, formatosi in Italia nel 1992, sotto etichetta DWA, di Roberto Zanetti. Ha pubblicato cinque singoli, tre dei quali sono entrati nella top ten in Italia. I primi due singoli, Send Me An Angel (cover dell'omonimo singolo degli australiani Real Life) e Breakdown (cover dell'omonimo singolo di Ray Cooper), hanno visto la partecipazione della cantante Sandra Chambers; mentre i singoli, Passion e Memories, ancor oggi considerati tra i singoli pi\u00f9 rappresentativi della dance 90, sono stati cantati da Simone Jay, che dopo varie esperienze come vocalist, intraprender\u00e0 la propria carriera solista.\nDopo l'enorme successo dei precedenti singoli, 2 anni di pausa e cambio di etichetta, la Volumex, nel 1997 arriv\u00f2 il singolo Dream, su atmosfere progressive trance/house con una nuova vocalist, Sharon May Linn"}
{"id": "5894436", "revid": "812213", "url": "https://it.wikipedia.org/wiki?curid=5894436", "title": "John Lodge (politico)", "text": ""}
{"id": "5894440", "revid": "110157", "url": "https://it.wikipedia.org/wiki?curid=5894440", "title": "Monte Meron", "text": "Il monte Meron, o \"Har Meron\", \u00e8, con i suoi 1.208 m s.l.m., il punto pi\u00f9 elevato di Israele; \u00e8 situato in Galilea. \u00c8 sede di una delle maggiori riserve naturali del paese, attraversata dal sentiero nazionale d'Israele.\nSi tratta del punto pi\u00f9 elevato solo secondo le frontiere israeliane riconosciute internazionalmente. In effetti, secondo il diritto israeliano, il punto pi\u00f9 elevato si troverebbe nelle alture del Golan. Si tratta del monte Hermon o \"Har Hermon\", situato a 2.814 m. s.l.m., lungo la frontiera libanese, conquistato dopo le guerre del 1967 e del 1982.\nIn prossimit\u00e0 di questa montagna, il moshav di Meron ospita la tomba del rabbino Shimon bar Yohai, presunto autore dello \"Zohar\". \u00c8 oggetto di un importante pellegrinaggio durante la festa di Lag Ba'omer. Si tratta del secondo luogo pi\u00f9 santo del giudaismo in termini di affluenza, subito dopo il muro del Pianto. \u00c8 particolarmente frequentato nel corso della festa di Lag Ba'omer, circostanza che ha portato a due disastri con vittime e feriti nel 1911 e nel 2021."}
{"id": "5894441", "revid": "812213", "url": "https://it.wikipedia.org/wiki?curid=5894441", "title": "William Lyon", "text": ""}
{"id": "5894442", "revid": "812213", "url": "https://it.wikipedia.org/wiki?curid=5894442", "title": "George Whitesides", "text": ""}
{"id": "5894445", "revid": "812213", "url": "https://it.wikipedia.org/wiki?curid=5894445", "title": "George McClelland Whitesides", "text": ""}
{"id": "5894446", "revid": "812213", "url": "https://it.wikipedia.org/wiki?curid=5894446", "title": "Carolyn Wright", "text": ""}
{"id": "5894448", "revid": "812213", "url": "https://it.wikipedia.org/wiki?curid=5894448", "title": "George Neise", "text": ""}
{"id": "5894449", "revid": "812213", "url": "https://it.wikipedia.org/wiki?curid=5894449", "title": "Reynold Nicholson", "text": ""}
{"id": "5894456", "revid": "838137", "url": "https://it.wikipedia.org/wiki?curid=5894456", "title": "Ava &amp; Stone", "text": "Ava &amp; Stone \u00e8 stato un gruppo musicale Eurodance, formatosi in Italia nel 1993.\nHa partecipato a Un disco per l'estate 1994 col brano \"All Aboard\"."}
{"id": "5894458", "revid": "104458", "url": "https://it.wikipedia.org/wiki?curid=5894458", "title": "Dipartimento della Meurthe e Mosella", "text": ""}
{"id": "5894479", "revid": "1061716", "url": "https://it.wikipedia.org/wiki?curid=5894479", "title": "Skydancer/Of Chaos and Eternal Night", "text": ""}
{"id": "5894485", "revid": "599013", "url": "https://it.wikipedia.org/wiki?curid=5894485", "title": "Provincia di Lomellina", "text": "La provincia di Lomellina fu una suddivisione amministrativa di secondo livello del Piemonte nella prima met\u00e0 del XIX secolo. A dispetto del nome, non rappresentava una provincia nel senso moderno del termine, ma corrispondeva ad un circondario.\nStoria.\nAl momento della Restaurazione le truppe austriache che avevano occupato il Nord Italia imposero un po' ovunque il puro e semplice ripristino delle autorit\u00e0 amministrative precedenti all'arrivo dei francesi. Apparve tuttavia subito evidente anche ai pi\u00f9 conservatori l'anacronismo dell'assetto della Lomellina, suddivisa in due aree solo per un puro retaggio storico. \nTre anni dopo dunque, il 10 novembre 1818, il re Vittorio Emanuele I eman\u00f2 un editto ch\u00e9 raggrupp\u00f2 tutta la Lomellina sotto un'unica amministrazione e prefettura con sede a Mortara, nonostante il primato storico, economico e religioso della citt\u00e0 di Vigevano.\nCon il Risorgimento la provincia fu ridenominata circondario nel 1859, tornando all'antico legame con Pavia ora che anche la citt\u00e0 ticinese era passata sotto i Savoia."}
{"id": "5894500", "revid": "123868717", "url": "https://it.wikipedia.org/wiki?curid=5894500", "title": "Glenn Rhee", "text": "Glenn Rhee \u00e8 un personaggio del fumetto \"The Walking Dead\" e della serie televisiva \"omonima\" della AMC, dove \u00e8 interpretato da Steven Yeun.\nA differenza della serie televisiva, nel fumetto \u00e8 noto semplicemente come Glenn e non ha nemmeno un cognome. \nDescrizione.\nGlenn \u00e8 un ragazzo di origine asiatica, coreano, ed \u00e8 considerato uno dei membri pi\u00f9 attivi, equilibrati e giusti del gruppo. Glenn, all'inizio della serie, sembra impaurito e disorientato, ma con il tempo \u00e8 diventato pi\u00f9 coraggioso ed eroico. Dalla seconda stagione, si lega in una storia d'amore con Maggie Greene, da cui aspetta un figlio. Glenn \u00e8 inoltre uno dei personaggi pi\u00f9 amati e rispettati del gruppo, poich\u00e9 \u00e8 quasi l'unico che ha conservato ancora un briciolo di umanit\u00e0. Ha rischiato pi\u00f9 volte la vita e viene quasi sempre rapito dai nemici di turno. Ha lasciato la caccia agli zombie per dedicarsi alla famiglia.\nBiografia del personaggio.\nFumetto.\nGlenn \u00e8 un ragazzo di origine coreana che faceva parte del gruppo di sopravvissuti di Atlanta, e il primo che Rick ha incontrato. Non c'\u00e8 molta differenza rispetto alla serie tranne nella sua morte che avviene per mano di Negan, come \"conseguenza\" del gruppo di Rick per aver ucciso alcuni suoi uomini. Mentre nella serie muore dopo che Negan ha appena ucciso Abraham e solo per libera scelta.\nSerie televisiva.\nPrima stagione.\nSi sa poco del passato di Glenn prima dell'apocalisse zombi, solo che consegnava pizze, e che in seguito all'inizio del contagio ha incontrato \"Il gruppo di Atlanta\" sull'Interstatale 81. Glenn \u00e8 inizialmente impaurito della situazione globale, ma si offre comunque per una spedizione ad Atlanta, con T-Dog, Andrea, Morales, Jacqui e Merle Dixon. \u00c8 proprio in questa spedizione che Glenn, di vedetta, si accorge di un uomo, Rick Grimes, che entra in un carro armato, circondato da zombie. Glenn aiuter\u00e0 Rick a fuggire dai vaganti e gli presenter\u00e0 il gruppo. In seguito, per scappare dall'edificio circondato da zombie, Glenn e Rick ne squartano uno, si ricoprono del suo sangue per confondersi insieme agli altri, che vagano per le strade. Purtroppo una pioggia improvvisa lava i costumi dei due, e si vedono costretti a scappare, mentre gli altri osservano la scena. Glenn e lo sceriffo giungono in un parcheggio, dove Glenn aziona l'allarme antifurto, per creare un diversivo, producendo rumore, di conseguenza facendosi seguire dagli zombie, mentre Rick salva gli altri tre membri della spedizioni, tranne Dixon, lasciato su un tetto incatenato. Giunti alla cava, dagli altri membri del gruppo, Glenn scopre che Rick \u00e8 il marito di una donna del gruppo, Lori, e di suo figlio, Carl, salvi dall'apocalisse. Scopre anche che Rick \u00e8 il migliore amico di Shane, il capo del gruppo. Quando Daryl Dixon scopre che il fratello \u00e8 stato abbandonato, vuole tornare a tutti i costi in citt\u00e0. Ad accompagnarlo saranno Rick e T-Dog, che si sentono in colpa per aver lasciato l'uomo, e anche Glenn. Arrivati in citt\u00e0, i quattro scoprono che Merle per togliersi dalle manette si \u00e8 tagliato una mano, seguiranno allora le tracce di sangue, ma senza nessun risultato. Rick ne approfitta per prendere un borsone con le armi, abbandonato in seguito all'attacco degli zombie. Un altro gruppo, i Vatos, per\u00f2, si scontra con quello di Rick per il borsone, prendendo Glenn come ostaggio. Rick riesce a liberare Glenn, consegnando per\u00f2 met\u00e0 delle armi. Glenn e gli altri tornano dagli altri, ma quando arrivano scoprono che il gruppo \u00e8 stato attaccato, e molte persone sono state uccise o divorate dagli zombie. La mattina dopo Glenn rimprovera Daryl, dicendogli che le persone care non vengono bruciate come gli zombie, ma sepolte, con un funerale. Nel finale di stagione incontrer\u00e0 col gruppo il Dottor Jenner del CDC dove trovano riparo e in seguito fuggiranno dall'edificio, poich\u00e9 attiva la sequenza di autodistruzione.\nSeconda stagione.\nGlenn, all'inizio della seconda stagione, percorre insieme agli altri l'Inter statale 85, in cerca di un posto sicuro. Si nasconde come gli altri sotto a delle auto a causa di un'orda di zombie che vagava per l'Inter statale. Purtroppo, Sophia Peletier, figlia di Carol e il defunto Ed, viene inseguita da due zombie, ma Rick cerca di salvarla, perdendola di vista. Quando il gruppo cerca Sophia, una parte del gruppo capeggiata Daryl a comando di cui fa parte Glenn viene raggiunta da una donna a cavallo, che chiede a Lori, la moglie di Rick, di venire con lei. Glenn apprender\u00e0 presto che il figlio di Rick, Carl, \u00e8 stato ferito da una pallottola sparata involontariamente. Quando tutto il gruppo si trasferisce alla fattoria dei Green, un posto sicuro dove Carl \u00e8 stato portato e curato. La famiglia Green \u00e8 composta da Hershel, padre di famiglia, da Beth, figlia minore, e Maggie, figlia maggiore. Gleen comincia a legarsi a quest'ultima, spesso parlando dopo cena, al tramonto. \nDopo la guarigione di Carl, Dale, un uomo anziano del gruppo, si accorge che l'acqua \u00e8 contaminata: uno zombie \u00e8 infatti caduto da tempo nel pozzo. Il gruppo per\u00f2 pensa che sia meglio tirarlo fuori, nel caso l'acqua non sia ancora del tutto contaminata. Glenn viene scelto come esca. Viene quindi calato nel pozzo attraverso una fune ma l'operazione rischia di diventare letale e il tutto si risolve per il meglio solo in extremis. Glenn e Maggie decidono poi di recarsi in citt\u00e0 in cerca di medicinali in una farmacia abbandonata, dato che Lori ha discretamente chiesto a Glenn di procurargli un test di gravidanza. Quando Maggie gli chiede cosa stia cercando, imbarazzato e preso alla sprovvista, il ragazzo afferra una scatola di preservativi. Maggie lo seduce e i due fanno l'amore. Successivamente Glenn viene a conoscenza della gravidanza di Lori, e la donna lo prega di mantenere il segreto. Durante una cena, Maggie passa a Glenn un bigliettino chiedendo dove possono incontrarsi di nascosto per fare nuovamente sesso; Glenn scrive qualcosa sul foglietto e lo passa alla ragazza. Alla fine della cena, Maggie apre il biglietto e legge la risposta di Glenn: si incontreranno nel fienile. Terrorizzata, Maggie corre in direzione del fienile per avvertire Glenn, ma non riesce a raggiungerlo prima che lui scopra la presenza di zombie nel fienile. Nella puntata \"Segreti\", Maggie scongiura Glenn di non raccontare agli altri quello che ha visto nel fienile, ma egli non resiste e rivela a Dale in un solo colpo sia il segreto del fienile sia la gravidanza di Lori. Maggie si sente tradita da Glenn. Lo perdona poco tempo dopo e la loro relazione sentimentale prosegue. In \"Muore la speranza\", Glenn rivela la verit\u00e0 sugli zombi al resto del gruppo, e Shane convince gli altri a sterminare tutti i vaganti nascosti nel fienile, inclusa Sophia, ormai zombificatasi.\nNell'episodio \"Nebraska\", Hershel sparisce dopo l'incidente del fienile. Prima che Glenn e Rick vadano in citt\u00e0 per cercarlo, Maggie dice a Glenn che lo ama. I due trovano Hershel a bere in un bar e lo informano del fatto che la figlia minore, Beth, ha subito un collasso e necessita di assistenza medica. Tentano di convincerlo a far ritorno alla fattoria, ma l'uomo rifiuta. Due sconosciuti arrivano nel bar, Dave e Tony. Il confronto porta ad uno scontro violento nel quale Rick uccide i due uomini. In \"Grilletto facile\", altri uomini armati provenienti dallo stesso gruppo di sopravvissuti di Dave e Tony arrivano sul posto per cercarli, e ne nasce una sparatoria con Glenn, Rick e Hershel. Glenn prova vergogna per essersi paralizzato dalla paura durante lo scontro a fuoco. Viene catturato uno degli assalitori, un ragazzo di nome Randall, prima che i tre tornino alla fattoria. In \"La sentenza\", Hershel regala a Glenn un orologio di famiglia, come simbolo della sua approvazione per la relazione con Maggie. In \"Il giustiziere\", quando apparentemente Randall scappa, Rick, Shane, Daryl, e Glenn vanno in cerca del fuggitivo; Shane porta Rick in una direzione, mentre Daryl e Glenn esplorano un'altra zona del bosco. Glenn e Daryl trovano Randall, che per\u00f2 si \u00e8 inspiegabilmente trasformato in uno zombie, nonostante non ci siano segni di morsi sul suo corpo. Nella puntata \"La linea del fuoco\", quando la fattoria viene invasa dagli zombi, Glenn gioca un ruolo fondamentale nella sua difesa. Durante il caos, convince Maggie a fuggire insieme a lui. Pi\u00f9 tardi la rassicura sulla sicurezza dei suoi famigliari, e le confessa il suo amore. Alla fine i due si ricongiungono sulla strada con gli altri sopravvissuti.\nTerza stagione.\nNell'episodio d'apertura della stagione, \"Casa dolce casa\", sei o sette mesi dopo aver lasciato la fattoria, Glenn dimostra di essere diventato estremamente abile nel combattere gli zombie. Lui e Maggie continuano la loro relazione sentimentale. Il gruppo trova rifugio in una prigione e, dopo averla \"ripulita\" dai vaganti, decide di stabilirvisi. Mentre liberano una parte della prigione, Glenn e Maggie si ritrovano separati da Hershel e Hershel viene morso da uno zombie, costringendo Rick ad amputargli la gamba ferita sotto il ginocchio per impedire all'infezione di propagarsi. In \"Il risveglio\", Glenn scorta Carol nel cortile della prigione in modo che possa far pratica di taglio cesareo su uno zombie abbattuto in vista del parto di Lori. Nella puntata \"Dentro e fuori\", quando Andrew lascia entrare dei vaganti all'interno della prigione, Glenn aiuta gli altri ad abbattere gli zombi e a rendere nuovamente sicura la prigione, ma non prima che T-Dog e Lori restino uccisi. Nell'episodio \"Basta una parola\", Glenn cerca di calmare uno sconvolto Rick ma viene quasi da lui assalito. In \"La preda\", mentre si trovano fuori per una ricognizione in cerca di provviste, Glenn e Maggie vengono catturati da Merle e portati a Woodbury per essere interrogati. Nella puntata \"Infiltrati\", Merle picchia brutalmente Glenn mentre cerca di fargli dire dove si trovi il resto del gruppo. Nonostante ci\u00f2, egli non parla, viene costretto a combattere disarmato contro uno zombie, e non cede nemmeno quando il Governatore minaccia di sparare a Maggie. Ma quando il Governatore minaccia di sparare a Glenn, Maggie crolla e rivela l'ubicazione della prigione. In \"Fatti per soffrire\", quando Glenn e Maggie tentano la fuga, il Governatore ordina a Merle di ucciderli; ma l'ordine non pu\u00f2 essere eseguito grazie a Rick e compagni che assaltano Woodbury. Rick, Glenn, e Maggie fuggono e si ricongiungono con Michonne.\nIn \"Fratello\", mentre Glenn resta nelle retrovie, Rick e Maggie lanciano delle granate fumogene, uccidono diversi residenti di Woodbury e liberano Merle e Daryl. Glenn mostra il suo disappunto verso la liberazione di Merle e vorrebbe ucciderlo, ma suo fratello Daryl si oppone. Inoltre \u00e8 frustrato perch\u00e9 Rick non ha ucciso il Governatore (che Glenn crede ancora colpevole di aver stuprato Maggie) nonostante ne avesse avuto la possibilit\u00e0. Il gruppo torna alla prigione senza Merle e Daryl, ma il rapporto tra Glenn e Maggie mostra segni di cedimento. Rick ha una crisi di nervi mentre riceve il gruppo di Tyreese, e quindi \u00e8 Glenn a portarli fuori dalla stanza quando Rick inizia ad urlare. In \"Bentornato a casa\", con Rick ancora fuori controllo, Glenn decide di imporsi come nuovo leader del gruppo, pianificando di uccidere il Governatore cogliendolo di sorpresa. Mentre \u00e8 in ricognizione, la prigione viene attaccata dagli uomini del Governatore che uccidono Axel e sfondano il cancello principale con un furgone. In \"Giuda\", mentre Rick discute con Hershel se lasciare o meno la prigione, Glenn si dichiara d'accordo con Rick di restare e combattere. Nella puntata \"Apri gli occhi\", Merle vuole uccidere il Governatore durante il suo meeting con Rick, ma Glenn lo trattiene non permettendogli di lasciare la prigione. Glenn inizia a sfogare gran parte della sua rabbia repressa, e la sua relazione con Maggie migliora. Nell'episodio \"L'inganno\", Glenn chiede a Hershel il permesso di sposare Maggie, e l'uomo acconsente. Glenn allora chiede a Maggie di sposarlo, e lei accetta. Nell'episodio finale \"Nelle tombe\", il Governatore attacca nuovamente la prigione, ma il gruppo non si fa trovare impreparato. Glenn e Maggie combattono insieme indossando dei completi anti-sommossa. Pi\u00f9 tardi, quando Rick torna alla base portandosi dietro i sopravvissuti di Woodbury, Glenn apre loro i cancelli della prigione.\nQuarta stagione.\nNella prima puntata della stagione, \"Calma apparente\", Glenn decide di uscire in ricognizione al posto di Maggie, che pensa di essere incinta. Quando lui torna alla prigione, Maggie gli dice di non essere incinta. Nell'episodio \"Infetto\", Glenn \u00e8 visto mentre avvisa urlando della presenza di zombi in un blocco della prigione durante un attacco. Poi si incontra con gli altri membri del consiglio della prigione per discutere di un probabile virus che si \u00e8 diffuso all'interno del carcere, e la decisione di mettere in quarantena i malati. Nella puntata \"Isolamento\", Glenn si ammala e viene messo in quarantena con gli altri infetti. In \"L'inferno\", pur essendo malati, Glenn e Sasha aiutano Hershel ad assistere gli altri infetti dal virus. Glenn sviene e si riprende dopo essere stato rianimato da Hershel. Bob torna alla base con una scorta di antibiotici e li somministra a Glenn. Nell'episodio \"Indietro non si torna\", quando la prigione viene presa d'assalto dal Governatore, Glenn viene salvato da Maggie e messo su un autobus con altri rifugiati.\nIn \"Detenuti\", dopo l'attacco alla prigione, Glenn si risveglia imprigionato ancora l\u00ec dopo che aveva lasciato il bus in partenza. Torna nella sua cella e prende la foto di Maggie. Prende la tuta da sommossa, un fucile automatico, una bottiglia d'alcol, e se ne va. Sulla strada, incontra Tara, una sopravvissuta del gruppo degli attaccanti. Lei gli spiega di non aver pi\u00f9 nessun motivo per restare in vita, avendo visto morire la sorella e la nipote. Inoltre, lo informa della morte di Hershel, notizia che lascia Glenn distrutto dal dolore. Glenn convince la ragazza di aver bisogno l'uno dell'altra per riuscire ad uscire vivi da questa situazione. Glenn getta la bottiglia d'alcol a mo' di molotov su una macchina vicina per distrarre gli zombi, e cos\u00ec facendo lui e Tara riescono a fuggire. Mentre sono in cammino, Tara confessa a Glenn che il Governatore aveva detto loro che il gruppo della prigione erano persone malvagie, ma che lei non gli aveva creduto per un solo secondo, e si scusa di tutto. Poi entrambi vengono assaliti dai vaganti, Glenn sviene, e quando Tara uccide l'ultimo zombie, giunge sul posto un mezzo militare dal quale scendono: Abraham Ford, Eugene Porter, e Rosita Espinosa. In \"Salvare il mondo\", Abraham convince Tara ad accompagnarli verso Washington D.C. in modo che Eugene possa fermare il virus che ha scatenato l'apocalisse zombi e salvare il mondo, ed insieme caricano un incosciente Glenn sul mezzo. Quando Glenn si risveglia, costringe Abraham a fermarsi. Poi insiste per andare a cercare Maggie, ma quando Abraham afferma perentorio che \u00e8 inutile in quanto Maggie \u00e8 sicuramente morta, tra i due uomini scoppia una lite furibonda. La rissa attira dei vaganti, e quando Eugene cerca di sparare loro, accidentalmente colpisce il veicolo del gruppo. Glenn interpreta il fatto come un segno del destino e decide di andare a cercare Maggie. Tara decide di accompagnarlo. Nella puntata \"Solo\", Glenn scopre un segnale che indica una zona franca chiamata Terminus. In \"Noi\", il gruppo inizia a vedere delle tracce lasciate appositamente da Maggie, e quando stanno per imboccare un oscuro tunnel, Abraham non se la sente di rischiare la vita di Eugene, lasciando da soli Glenn e Tara. I due entrano nel tunnel ma restano ben presto intrappolati in esso circondati da vaganti. Quando stanno per essere sopraffatti, vengono salvati da Maggie, Sasha, Bob, Eugene, Abraham e Rosita. Riunitosi con Maggie, Glenn decide insieme a tutti gli altri, di andare a Terminus. Nella puntata finale della stagione, \"A\", viene svelato che il gruppo \u00e8 stato imprigionato in una vagone merci insieme al gruppo di Rick.\nQuinta stagione.\nInsieme al suo gruppo riesce a fuggire miracolosamente da Terminus grazie all' intervento di Carol. Lungo la strada poi il gruppo fa la conoscenza di padre Gabriel che li ospita all' interno della loro chiesa. Dopo aver banchettato allegramente tutti insieme per\u00f2, Bob scompare per poi essere trovato poco dopo con una gamba mozzata. L'uomo avvisa il gruppo che Garret e altri uomini di Terminus sono sopravvissuti e li stanno cercando per ucciderli. Abraham vorrebbe partire subito verso Washington per salvare Eugene, ma Rick glielo impedisce, e i due arrivano quasi alle mani, se non fosse per l'intervento di Glenn che prega Abraham di aiutarli a respingere i cannibali di Terminus, in cambio lui , Maggie e Tara sarebbero andati con lui a Washington. Dopo l'uccisione dei nemici inizia il viaggio verso Washington, che si rivela essere inutile , in quanto Eugene ha mentito circa l'esistenza della cura. Tornato alla chiesa si dirige ad Atlanta, dove Maggie crede di riabbracciare sua sorella, che muore tragicamente per un colpo di pistola dovuto alla sua mal riuscita uccisione di Dawn (uccisa subito dopo da Daryl). Accompagner\u00e1 poi Noah a casa sua assieme a Michonne, Rick e Tyreese assistendo alla lenta agonia di quest' ultimo dopo il morso di uno zombie. Dopo aver vagato per alcune settimane senza sosta il suo gruppo \u00e9 avvicinato da Aaron che dopo un'iniziale diffidenza ottiene la fiducia di tutti. L'uomo li condurr\u00e1 poi ad Alexandria, una comunit\u00e1 di sopravvissuti. A Glen viene affidato il lavoro di addetto alle spedizioni assieme a Tara e Noah. Avr\u00e1 dei problemi con il modo di fare le cose di Aiden e Nicholas e avr\u00e1 una discussione con loro dinanzi a tutta la comunit\u00e1. Durante una spedizione andata male, assiste alla morte di Aiden e di Noah causate dalla codardia di Nicholas che nel finale di stagione tenta di ucciderlo, ma Glen lo picchia selvaggiamente e lo riporta indietro.\nSesta stagione.\nIl gruppo scopre una cava di pietra piena di zombie intrappolata da alcuni camion e Rick capisce che la comunit\u00e0 \u00e8 sopravvissuta fino a quel punto grazie proprio a quella cava. Glenn quindi decide insieme a Nicholas e ad altri sopravvissuti di fare una ricognizione intorno proprio alla cava. Quando la mandria di zombie \u00e8 attirata dal rumore dei veicoli di Rick il gruppo dei Wolf attacca e saccheggia Alexandria. Nel combattimento uno dei veicoli utilizzati dai vandali colpisce la barricata attivando il clacson. Il rumore divide la mandria e molte migliaia di zombie iniziano a marciare proprio verso la comunit\u00e0. Glenn, insieme ad alcuni sopravvissuti e sotto consiglio di Rick, decide di ritornare ad Alexandria per controllare cosa stia succedendo. Durante il tragitto per\u00f2 alcuni sopravvissuti rimangono feriti e per cercare di aiutarli Nicholas e Glenn decidono di fare da bersaglio per gli zombie. I due vengono per\u00f2 chiusi in un vicolo cieco e la situazione \u00e8 drammatica: Nicholas disperato dice \"grazie\" a Glenn e si suicida. Il cadavere travolge Glenn che cade e l'orda di zombie si avventa su di lui. Non si sa inizialmente cosa succede a Glenn ma sembra proprio che l'asiatico venga divorato. Nell'episodio 7 \"Non Lasciar Che Muoia\", tuttavia, il mistero viene svelato: il corpo di Nicholas invece di uccidere Glenn lo salva dagli zombie che, attratti appunto dal cadavere, fanno scappare Glenn il quale si rifugia sotto il bidone dell'immondizia. La mattina dopo Glenn si risveglia e incontra Enid la quale era fuggita da Alexandria durante l'attacco dei Wolf. Intanto ad Alexandria, Glenn viene gi\u00e0 ritenuto morto e il suo nome viene scritto sulla parete dei caduti. Quando il coreano raggiunge la comunit\u00e0 trova la citt\u00e0 completamente invasa dagli zombie; con l'aiuto di Enid gonfia alcuni palloncini e li libera in cielo, cos\u00ec da far capire ai sopravvissuti di Alexandria che \u00e8 sopravvissuto e che raggiunger\u00e0 la comunit\u00e0 appena ne avr\u00e0 la possibilit\u00e0. La sera stessa Enid e Glenn riescono ad entrare attraverso un buco nel muro e incontrano Meggie che circondata dagli erranti sta per cadere dalla torre di vedetta. A questo punto suo marito capisce che l'unico modo di salvarla \u00e8 quello di distrarre gli zombie. Disperato decide di attirarli su di s\u00e9. Quando l'orda lo circonda per\u00f2 Abraham e Sasha sopraggiungono per salvarlo e ci riescono. Meggie poi con l'aiuto di Enid riesce a scendere dalla torre e finalmente pu\u00f2 riabbracciare il suo amato.\nSettima stagione.\nDopo che il gruppo di Rick Grimes viene catturato da Negan, il capo dei salvatori, viene deciso di fare una conta in cui quello che viene scelto, verr\u00e0 eliminato per punizione. Viene scelto Abraham che viene brutalmente massacrato a colpi di \"Lucille\", la mazza da baseball di Negan. Subito dopo, a causa di Daryl, viene ucciso anche Glenn, Negan aveva gi\u00e0 ammonito il coreano che poco prima si era intromesso per andare da Maggie e che era stato avvertito di non fare altri errori, pena la morte. Daryl reagendo alla morte di Abraham \u00e8 andato contro l'avvertenza dell'uomo e quindi Glenn viene ucciso. Il suo corpo e quello di Abraham vengono portati ad Hilltop e seppelliti."}
{"id": "5894536", "revid": "287204", "url": "https://it.wikipedia.org/wiki?curid=5894536", "title": "Bonafede", "text": ""}
{"id": "5894548", "revid": "590", "url": "https://it.wikipedia.org/wiki?curid=5894548", "title": "Italia Settentrionale", "text": ""}
{"id": "5894550", "revid": "1543377", "url": "https://it.wikipedia.org/wiki?curid=5894550", "title": "Lilian Baylis", "text": "Ha amministrato i teatri Old Vic e Sadler's Wells di Londra e lanci\u00f2 una compagnia operistica che divenne l'English National Opera (ENO); una compagnia teatrale che si evolse nel English National Theatre; e una compagnia di balletto, che infine divenne The Royal Ballet.\nI primi anni.\nL'educazione di Lilian Mary Baylis fu principalmente musicale ed inizi\u00f2 a suonare e ad insegnare musica in giovane et\u00e0. La famiglia Baylis cre\u00f2 una compagnia di concerti che si esibiva con un certo successo sotto il nome di Gypsy Revellers ed essendo una ragazza giovane, Lilian Baylis qualche volta suon\u00f2 in diversi impegni dei Gypsy Revellers nel corso di una sola notte.\nL'altro grande interesse della sua vita fu l'edilizia popolare; La zia di Baylis, Emma Cons, era un socio di Octavia Hill e lavor\u00f2 energicamente per migliorare la qualit\u00e0 della vita di coloro che vivono in quartieri poveri di Londra.\nSud Africa.\nNel 1891, la famiglia della Baylis emigr\u00f2 in Sud Africa, quando The Gypsy Revellers offr\u00ec un contratto a lungo termine l\u00ec. Girarono per qualche tempo, ma alla fine si stabilirono a Johannesburg, dove Baylis guadagnava bene come insegnante di musica e danza. Nel 1898, torn\u00f2 a Londra dal Sud Africa perch\u00e9 si era ammalata e il suo intento di ritornare in Sud Africa fu ritardato dallo scoppio della guerra boera. Mentre viveva a Londra assistette Emma Cons nella gestione del Royal Victoria Hall e Coffee Tavern vicino alla stazione di Waterloo e Baylis a poco a poco si assunse sempre pi\u00f9 compiti di gestione per l'esecuzione di concerti, proiezioni di film, programmi di conferenze e spettacoli di variet\u00e0. Alla fine decise di rimanere in Inghilterra e, dopo la morte della Cons nel 1912, Baylis aveva il controllo gestionale completo del teatro, conosciuto da allora come \"Old Vic\", fino alla sua morte.\nUno degli impegni pi\u00f9 importanti dell'Old Vic fu quello di produrre un ciclo completo delle opere di Shakespeare, iniziando con \"La bisbetica domata\" nel 1914 fino a \"Troilo e Cressida\" nel 1923.\nIl Sadler's Wells.\nNel 1925, Baylis inizi\u00f2 una campagna per riaprire il derelitto Sadler's Wells Theatre, cosa che finalmente raggiunse con un gala di apertura, il 6 gennaio 1931, con una produzione de La dodicesima notte di Shakespeare con John Gielgud come Malvolio e Ralph Richardson come Toby Belch. Per i primi pochi anni le compagnie d'opera, teatro e balletto, conosciuti come le aziende \"Vic-Wells\", ruotarono tra i due teatri, ma nel 1935 le compagnie di balletto e lirica presero sede al Sadler's Wells e la compagnia drammatica all'Old Vic.\nNel 1928, Baylis ingaggi\u00f2 Ninette de Valois, sotto la cui direzione il balletto classico britannico si svilupp\u00f2 notevolmente al Sadler's Wells. Qui la de Valois favor\u00ec la carriera di ballerini come Margot Fonteyn e Robert Helpmann e le sue produzioni di lavori classici spesso prevedevano la presenza di ospiti da Alicia Markova e Anton Dolin. La direzione musicale era di Constant Lambert e la coreografia per le nuove opere della de Valois e della stella nascente Frederick Ashton. Gi eredi della compagnia di balletto oggi sono il Royal Ballet e il Birmingham Royal Ballet.\nStar in crescita.\nAnche la compagnia Drammatica favor\u00ec la carriera di alcune star, come Laurence Olivier, John Gielgud, Peggy Ashcroft, Sybil Thorndike, Edith Evans, Alec Guinness, Michael Redgrave, Maurice Evans, Ralph Richardson e divenne famosa per lo stile delle produzioni sotto la direzione artistica di Tyrone Guthrie durante il 1930. Nel 1937 la produzione di \"Amleto\" di Guthrie fu eseguita ad Elsinore/Helsing\u00f8r in Danimarca, con Olivier come protagonista e Vivien Leigh come Ophelia.\nUno dei pi\u00f9 grandi successi di Baylis fu la prima esecuzione di Gielgud come Amleto nel 1930, che divenne la prima produzione dell'Old Vic ad essere trasferita al West End per una esecuzione. Lei mise a segno un bel colpo per il suo cast presentando Charles Laughton nel 1933 dopo che era diventato un nome in tutto il mondo nel film \"La vita privata di Enrico VIII\". Per sfruttare l'interesse del pubblico per il film, ingaggi\u00f2 Laughton come Enrico VIII di Shakespeare.\nRiconoscimenti e morte.\nBaylis ha ricevuto un Master honoris causa dalla Universit\u00e0 di Oxford nel 1924; tale onore era solo il secondo ad essere assegnato ad una donna da parte dell'universit\u00e0. Nel 1929, fu nominata Compagno d'Onore (CH) per il servizio alla nazione. Nel 1934 l'Universit\u00e0 di Birmingham ha assegnato a Baylis un dottorato onorario. Una targa blu del Greater London Council commemora Baylis nella sua casa, al 27 di Stockwell Park Road a Stockwell, a sud di Londra. e la Lilian Baylis Technology School, Kennington \u00e8 cos\u00ec chiamata in suo onore.\nDopo una lunga malattia, Baylis \u00e8 morta per un attacco cardiaco il 25 novembre 1937, a 63 anni, la notte prima l'Old Vic aveva aperto con una produzione del Macbeth interpretato da Laurence Olivier e Judith Anderson. Lei fu cremata all'East London Cemetery and Crematorium, dove le sue ceneri sono state sparse su sua richiesta. Non vi \u00e8 alcun memoriale.\nInfluenza.\nNel 1985, English National Opera ha creato un reparto di formazione e sensibilizzazione, chiamandolo Baylis Programme in onore di Lilian Baylis. Il Baylis Programme (ora chiamato eno baylis) \u00e8 stato condotto per dieci anni dai suoi amministratori fondatori Rebecca Meitlis e David Sulkin. I direttori successivi inclusero Steve Moffitt e Alice Re-Farlow. Nel solco della tradizione di Lilian Baylis il lavoro di ENO Baylis si concentra su coloro che sono nuovi per l'opera. Si tratta di circa 12.000 persone ogni anno in una vasta gamma di progetti, eventi, corsi e spettacoli, con l'obiettivo di sviluppare risposte creative per l'opera e il teatro musicale; fare un nuovi lavori con le comunit\u00e0 ed esplorare la creativit\u00e0 individuale come un mezzo per fornire l'accesso alle produzioni di Eno e incoraggiare l'apprendimento e lo sviluppo attraverso la partecipazione di artisti e la collaborazione delle risorse.\nL'attuale Sadler's Wells Theatre contiene un teatro di 200 posti che porta il suo nome, e il Teatro Nazionale dispone di una terrazza Lilian Baylis. Il cerchio in alto nel Old Vic si chiama Lilian Baylis Circle. Un edificio a West Hampstead usato da ENO per le prove e guardaroba di produzione si chiama Lilian Baylis House. In Vauxhall la scuola secondaria Lillian Baylis porta anch'essa il suo nome in suo onore. C'\u00e8 un rosa Lilian Baylis, e il Royal Victoria Hall Foundation amministra i premi annuali Lilian Baylis per gli studenti di recitazione pi\u00f9 promettenti. Una strada accanto alla stazione di Waterloo si chiama Baylis Street."}
{"id": "5894553", "revid": "404449", "url": "https://it.wikipedia.org/wiki?curid=5894553", "title": "Tiziana Virgili", "text": "\u00c8 stata Presidente della Provincia di Rovigo e sindaco del comune di Fratta Polesine.\nBiografia.\nNel 1994 viene eletta Sindaco di Fratta Polesine, carica che manterr\u00e0 per due mandati consecutivi fino al 2002. \nNel 2002 viene eletta Consigliere del Consiglio Comunale di Fratta Polesine, successivamente, nel 2004, diventa assessore ai servizi sociali della provincia di Rovigo nella Giunta di centrosinistra guidata da Federico Saccardin. \nNel 2009 si candida presidente della Provincia di Rovigo per una coalizione di centrosinistra, andando al ballottaggio con il candidato presidente della Lega Nord Antonello Contiero. Viene eletta Presidente della Provincia di Rovigo il 21 Giugno 2009 prevalendo sul suo avversario con il 52,3% dei voti. Mantiene la carica per tutto il mandato fino al 2014. \nNel 2012 sfida la maggioranza uscente del comune di Fratta Polesine e vince le elezioni comunali diventando sindaco per la terza volta. Dopo aver perso le elezioni comunali del 2017 assume la carica di consigliere di minoranza.\nNel 2015 e nel 2020 si candida a consigliere alle elezioni regionali del Veneto per la circoscrizione di Rovigo non risultando eletta."}
{"id": "5894556", "revid": "1711941", "url": "https://it.wikipedia.org/wiki?curid=5894556", "title": "Diritti LGBT in Marocco", "text": "Le persone lesbiche, gay, bisessuali e transessuali (LGBT) in Marocco debbono affrontare sfide legali non sperimentate dagli altri residenti non-LGBT. L'attivit\u00e0 sessuale tra persone dello stesso sesso sia maschile sia femminile \u00e8 del tutto illegale nel paese. Lo status e la cultura del Marocco nei confronti delle tematiche LGBT stanno in netto contrasto con quelle della vicina Spagna.\nLegislazione.\nL'articolo 489 del codice penale marocchino criminalizza gli \"atti osceni contro natura con un individuo dello stesso sesso\". L'attivit\u00e0 sessuale con persone dello stesso sesso \u00e8 illegale e i colpevoli possono essere puniti con una pena che va da 6 mesi a 3 anni di reclusione e a una multa da 120 a 1200 dirham. Tuttavia, la stessa legge viene sporadicamente applicata dalle autorit\u00e0, con un grado di tolleranza esteso all'omosessualit\u00e0 nelle localit\u00e0 di vacanza come Marrakesh. Spesso queste relazioni sono una forma di prostituzione maschile, che coinvolge i turisti. Lo status giuridico delle persone LGBT che vivono in Marocco deriva in gran parte dalla morale islamica tradizionale, che vede l'omosessualit\u00e0 e il crossdressing come segni di immoralit\u00e0.\nPolitica governativa.\nNessuno tra i maggiori o minori partiti politici hanno mai fatto dichiarazioni pubbliche a favore dei diritti LGBT e non \u00e8 stata emanata alcuna legislazione favorevole a essi. Gli atteggiamenti del governo nei confronti dell'omosessualit\u00e0 tendono a essere quelli espressi nell'interesse della tutela della tradizione del paese, in linea con i ruoli di genere tradizionali della cultura e dei costumi religiosi. Sono vietati libri che trattano sull'argomento ed \u00e8 richiesta alle scuole - per poter insegnare - un curriculum che sottolinea il pericolo e la depravazione degli atti contro natura. Inoltre, il 21 marzo del 2008, una dichiarazione rilasciata dal Ministero dell'interno ha rivelato la piena portata dell'agenda del governo: atti a \"preservare l'etica dei cittadini e difendere la nostra societ\u00e0 contro tutte le azioni irresponsabili che marcano la nostra identit\u00e0 e cultura\".\nIn termini di politica estera, il governo si oppose alla partecipazione di un \"International Gay and Lesbian Rights Representative\" in occasione della Conferenza delle Nazioni Unite del 2001, concernente l'AIDS-HIV. Essi sono stati inoltre contrari a una risoluzione dell'ONU che avrebbe formalmente condannato le leggi discriminatorie anti-gay.\nRiconoscimento delle relazioni omosessuali.\nNon vi \u00e8 alcun riconoscimento giuridico delle coppie dello stesso sesso.\nProtezioni dalla discriminazione.\nLe discriminazioni o molestie sulla base dell'orientamento sessuale o dell'identit\u00e0 di genere non vengono affrontate in alcuna legge sui diritti civili. La maggior parte dei cittadini marocchini sono portati a credere che l'omosessualit\u00e0 e l'identit\u00e0 di genere siano segni di decadenza occidentale e d'immoralit\u00e0. Il governo non ritiene nel migliore interesse del popolo d'affrontare formalmente la questione dei diritti LGBT in Marocco."}
{"id": "5894579", "revid": "1305772", "url": "https://it.wikipedia.org/wiki?curid=5894579", "title": "McDowall", "text": ""}
{"id": "5894580", "revid": "79987342", "url": "https://it.wikipedia.org/wiki?curid=5894580", "title": "MacDowall", "text": ""}
{"id": "5894581", "revid": "1305772", "url": "https://it.wikipedia.org/wiki?curid=5894581", "title": "MacDowell", "text": ""}
{"id": "5894582", "revid": "1075510", "url": "https://it.wikipedia.org/wiki?curid=5894582", "title": "Nicolas L\u00e9mery", "text": "Fu autore di diversi libri e trattati che contribuirono alla diffusione della chimica, facendola uscire dalla visione di Paracelso, interpretando le reazioni chimiche con teorie corpuscolari.\nVita.\nNicolas L\u00e9mery fu il quinto di sette figli di Julien L\u00e9mery e della sua seconda moglie Susan Duchemin. Suo padre era procuratore del Parlamento di Normandia, e mor\u00ec quando Nicolas aveva undici anni. Molto probabilmente Nicolas frequent\u00f2 una scuola protestante di Le Grand-Quevilly nella banlieue di Rouen. Intorno all'et\u00e0 di quindici anni inizi\u00f2 a studiare come apprendista nella farmacia dello zio materno Pierre Duchemin a Rouen. Dopo sei anni, nel 1666 lasci\u00f2 Rouen trasferendosi a Parigi per approfondire i suoi studi come apprendista di Christopher Glaser (1628-1670), farmacista alla corte di Luigi XIV. Tra il 1668 e il 1671 visse a Montpellier e inizi\u00f2 a dare lezioni di chimica. Nel 1672 torn\u00f2 a Parigi a lavorare per il laboratorio di Bernardin Martin (1629-1703), farmacista di Luigi II di Borbone-Cond\u00e9, e inizi\u00f2 a introdursi nei circoli intellettuali di Parigi. Riusc\u00ec quindi ad acquisire una farmacia che ebbe notevole successo, e nel contempo continu\u00f2 a tenere lezioni di chimica sia private che pubbliche. Nel 1676 spos\u00f2 Madelaine Bellanger ed ebbe sei figli, due dei quali diventarono anch'essi chimici: Louis L\u00e9mery (1677-1743) e Jacques L\u00e9mery (1678-1716). L\u00e9mery era protestante, e a causa di problemi di intolleranza religiosa nel 1683 la farmacia fu chiusa. L\u00e9mery and\u00f2 all'Universit\u00e0 di Caen, dove si diplom\u00f2 come medico. L'editto di Nantes, che aveva confermato ai protestanti la libert\u00e0 di culto e aveva concesso loro diritti politici, militari e territoriali, fu revocato nel 1685, e migliaia di protestanti francesi dovettero lasciare la Francia. L\u00e9mery si rifugi\u00f2 in Inghilterra, ma l'anno successivo torn\u00f2 in Francia, si convert\u00ec al cattolicesimo, e nel 1686 riapr\u00ec la farmacia e torn\u00f2 a svolgere le sue lezioni. Nel 1699 fu ammesso all'Accademia delle scienze francese. L\u00e9mery soffr\u00ec di vari attacchi di ictus, fino all'ultimo che ne provoc\u00f2 la morte nel 1715.\nContributi principali.\nL\u00e9mery non si occup\u00f2 in modo particolare di speculazioni teoriche; si limit\u00f2 a esporre fatti ed esperimenti, ritenendo che la chimica dovesse essere una scienza dimostrabile. Fu un abile didatta e divulgatore: alle sue lezioni assisteva gente di tutti i tipi, ansiosa di ascoltare un uomo che evitava le argomentazioni oscure degli alchimisti, e non considerava come unico fine della sua scienza la ricerca della pietra filosofale e dell'elisir di lunga vita. Visse abbastanza a lungo da vedere 13 edizioni del suo \"Cours de chymie\" (1675), che per un secolo mantenne la reputazione di opera basilare. Questo testo nel 1757 arriv\u00f2 a 30 edizioni, con traduzioni in varie lingue, tra le quali tedesco, spagnolo, inglese e italiano.\nLe idee chimiche allora prevalenti in Francia erano quelle di Paracelso e\nJean Baptiste van Helmont; L\u00e9mery le abbandon\u00f2, adottando le teorie corpuscolari di Cartesio e Pierre Gassendi. Nel 1680 ipotizz\u00f2 che l'acidit\u00e0 di qualsiasi sostanza consistesse nell'essere composta da particelle appuntite, mentre gli alcali erano dotati di pori di varie dimensioni. In questo approccio i sali consistevano di corpuscoli tenuti assieme da un incastro geometrico di punte e pori.\nAltre sue opere particolarmente importanti furono \"Pharmacop\u00e9e universelle\" (1697), \"Trait\u00e9 universel des drogues simples\" (1698), e il monumentale \"Trait\u00e9 de l'Antimonine\" (1707), oltre a varie pubblicazioni della Accademia delle scienze francese. In una di queste ipotizza che siano sostanze solforose a causare terremoti, fulmini e vulcani."}
{"id": "5894584", "revid": "88740", "url": "https://it.wikipedia.org/wiki?curid=5894584", "title": "Dowell", "text": ""}
{"id": "5894589", "revid": "84184", "url": "https://it.wikipedia.org/wiki?curid=5894589", "title": "Zilioli", "text": ""}
{"id": "5894591", "revid": "1305772", "url": "https://it.wikipedia.org/wiki?curid=5894591", "title": "Macdowall", "text": ""}
{"id": "5894594", "revid": "1305772", "url": "https://it.wikipedia.org/wiki?curid=5894594", "title": "Hibiki (disambigua)", "text": ""}
{"id": "5894597", "revid": "110157", "url": "https://it.wikipedia.org/wiki?curid=5894597", "title": "Campionato europeo di hockey su slittino 2016", "text": "Il IV Campionato europeo di hockey su slittino si \u00e8 svolto a \u00d6stersund, Svezia, tra il 5 e il 10 aprile 2016\nPartecipanti.\nSei le formazioni iscritte: \nFormula.\nLa formula \u00e8 ritornata ad essere quella delle prime due edizioni, con la disputa un girone all'italiana di sola andata, senza play-off.\nStatistiche.\nClassifiche aggiornate al termine del torneo."}
{"id": "5894603", "revid": "174925", "url": "https://it.wikipedia.org/wiki?curid=5894603", "title": "S\u016bta", "text": "Con il termine maschile sanscrito s\u016bta (devan\u0101gar\u012b: \u0938\u0942\u0924) si indica in quella lingua l'auriga, ovvero lo scudiero di un guerriero (\"k\u1e63atriya\"). Se inteso come attendete del re (\"r\u0101jan\") viene spesso citato unitamente al \"gr\u0101ma\u1e47\u012b\", qui inteso come capo di un villaggio, comandante di un reparto militare, palafreniere del re.\nGli \"s\u016bta\" sono i figli di padre k\u1e63atriya e di madre di famiglia br\u0101hma\u1e47a (anche l'inverso), uno dei pi\u00f9 noti, citati nella letteratura epica e pur\u0101\u1e47ica \u00e8 Sauti Ugra\u015bravas, figlio di Lomahar\u1e63a\u1e47a."}
{"id": "5894614", "revid": "124123", "url": "https://it.wikipedia.org/wiki?curid=5894614", "title": "Joe Medicine Crow", "text": "\u00c8 stato un importante autore e memoria storica della nazione Crow di Nativi americani, in particolare riguardo alla battaglia di Little Bighorn. Ha ricevuto onori e ricompense come la Medaglia presidenziale della libert\u00e0, la Bronze Star Medal e la Legion d'Onore. Mor\u00ec nel 2016 a 102 anni."}
{"id": "5894616", "revid": "729019", "url": "https://it.wikipedia.org/wiki?curid=5894616", "title": "Castello di Coevorden", "text": "Il castello di Coevorden (in olandese: \"Kasteel van Coevorden\" o \"Kasteel Coevorden\") \u00e8 uno storico edificio della citt\u00e0 olandese di Coevorden, nella Drenthe, fatto costruire nella forma attuale da Karel van Geire a partire dal 1522 sulle fondamenta di precedenti edifici risalenti al 1024 e al 1402 e fatti costruire dal vescovo di Utrecht.\nL'edificio \u00e8 classificato come rijksmonument nr. 526787 ed \u00e8 ora adibito ad hotel.\nStoria.\nDopo che nel 1024 la contea della Drenthe era stata ceduta da Hendrik II al vescovo di Utrecht, quest'ultimo fece costruire un motte e bailey, fu realizzato nel 1024 per i funzionari della contea.\nNel 1402 l'edificio fu quindi ricostruito dal vescovo Frederik van Blankenheim: l'edificio da allora venne definito \"castrum\".\nNel 1522, il castello fu nuovamente rimodellato su iniziativa del duca Karel van Geire, che tra il 1522 e il 1528 fu al comando della Drenthe.\nNel 1795, con lo scoppio della prima rivoluzione batava, il castello di Coevorden venne messo all'asta e fu acquistato da due privati, G. en J. Woltersom al prezzo di 1.675 fiorini.\nNel 1938, l'edificio fu acquistato dal comune di Coevorden, che nel 1972 fece intraprendere un'opera di restauro.\nA partire dal 2008, dopo che il castello era stato utilizzato per ospitare degli uffici comunali, l'edificio venne trasformato in hotel, che fu inaugurato nel 2010"}
{"id": "5894626", "revid": "287204", "url": "https://it.wikipedia.org/wiki?curid=5894626", "title": "Irene Chias", "text": "Biografia.\nHa esordito nel 2010 con il romanzo \"Sono ateo e ti amo\", edito da Elliot.\nNel 2013 Mondadori ha pubblicato il suo \"Esercizi di sevizia e seduzione\" che ha vinto i premi Mondello opera italiana e Mondello giovani nel 2014.\nA novembre 2016 ha pubblicato il romanzo \"Non cercare l'uomo capra\" con Laurana Editore. Il libro, attraversato dai temi della migrazione e della diversit\u00e0, \u00e8 accompagnato dalla postfazione dello scrittore di origine senegalese Pap Khouma intitolata \"Le Afriche inconsce che ciascuno ha dentro\". Sempre con Laurana ha pubblicato, nel 2020, \"Fiore d'agave, fiore di scimmia\".\nSuoi racconti sono apparsi in Granta Italia e varie raccolte e su Repubblica."}
{"id": "5894627", "revid": "729019", "url": "https://it.wikipedia.org/wiki?curid=5894627", "title": "Parco di Birkenhead", "text": "Il parco di Birkenhead (in inglese \"Birkenhead Park\") \u00e8 un parco pubblico situato nel centro di Birkenhead nel Merseyside, Inghilterra. Fu progettato da Joseph Paxton e apr\u00ec il 5 aprile 1847. \u00c8 generalmente riconosciuto come il primo parco civico finanziato dalla cittadinanza."}
{"id": "5894630", "revid": "115830548", "url": "https://it.wikipedia.org/wiki?curid=5894630", "title": "Comunicazione di Irregolarit\u00e0 Virtualizzate per Intermediari Serviti", "text": "Il CIVIS, acronimo di Comunicazione di Irregolarit\u00e0 Virtualizzate per Intermediari Serviti, \u00e8 un servizio telematico di assistenza dell'Agenzia delle Entrate. Questo strumento consente ai cittadini italiani la gestire delle proprie pratiche direttamente online: comunicazioni di , avvisi telematici e cartelle di pagamento, presentazione dei documenti per il controllo formale, gestione delle comunicazioni di irregolarit\u00e0 (articoli 36-bis del D.P.R. 600 del 1973 e 51-bis del D.P.R. 633 del 1972) relative agli anni di imposta dal 2006 in poi.\nPer usufruire di tale servizio, serve collegarsi al sito dell'agenzia delle entrate, accedere alla sezione \"Civis\" e inserire le informazioni sulle comunicazioni di irregolarit\u00e0."}
{"id": "5894631", "revid": "36426", "url": "https://it.wikipedia.org/wiki?curid=5894631", "title": "Chiesa di Santa Rosalia (Palermo)", "text": "La chiesa di Santa Rosalia e dei Santi Quattro Coronati al Capo gi\u00e0 di Sant'Isidoro Agricola \u00e8 un edificio di culto ubicato nel centro storico di Palermo nel quartiere Capo adiacente a via Cappuccinelle, via del Papireto, via Matteo Bonello e la piazza di Sant'Anna al Capo.\nCompagnia dei Santi Quattro Coronati.\nIl Senato palermitano concede il privilegio del porto e riporto dell'urna d'argento della Cattedrale in quanto erano stati proprio i componenti della maestranza a rinvenire e condurre i citt\u00e0 le reliquie. I 32 membri percepivano un compenso di 8 tar\u00ec ciascuno, ed essi cedevano un tar\u00ec alla propria confraternita."}
{"id": "5894632", "revid": "363629", "url": "https://it.wikipedia.org/wiki?curid=5894632", "title": "Associazione Sportiva Como 1937-1938", "text": "Questa pagina raccoglie le informazioni riguardanti l'Associazione Sportiva Como nelle competizioni ufficiali della stagione 1937-1938.\nStagione.\nNella stagione 1937-1938 il Como disputa e vince con 26 punti in classifica il girone C della Prima Divisione lombarda. Ammesso alle finali per la promozione in Serie D, termina al secondo posto a pari merito col Bareggio.\nEssendo a pari merito col Bareggio e gi\u00e0 definite in tre le squadre promosse non fu necessaria alcuna gara di spareggio.\nGrande protagonista della stagione fu Umberto Guarnieri, che realizz\u00f2 17 reti nel girone di qualificazione e 4 nel girone di finale."}
{"id": "5894658", "revid": "88740", "url": "https://it.wikipedia.org/wiki?curid=5894658", "title": "Emma Cons", "text": "Si \u00e8 formata come artista e si \u00e8 un\u00ec alla Ladies' Co-operative Art Guild di Londra, gestito da Caroline Hill, madre della futura riformatrice di alloggi e fondatrice del National Trust, Octavia Hill. Poich\u00e9 il padre della Cons Federico era affetto da problemi di salute, aveva bisogno di lavorare e la Gilda la aiut\u00f2 ad ottenere il lavoro come miniaturista e restauratrice di manoscritti per John Ruskin. Cons prov\u00f2 anche a lavorare come incisore di orologio, e come progettista di vetro colorato, ma ebbe brutte esperienze di molestie dagli uomini che si risentivano di avere una donna che lavorava in mezzo a loro.\nDal 1864 Cons ha lavorato per Octavia Hill come esattrice di affitti, iniziando a lavorare alla Barrett's Court, Oxford Street. Pi\u00f9 tardi Cons si trasferisce a sud di Londra, e nel 1879 fond\u00f2 la South London Dwellings Company attorno a Surrey Lodge, Lambeth, vicino alla stazione di Waterloo.\nCarriera politica.\nNel 1889 Cons divenne il primo assessore femminile al London County Council (LCC), lavorando fianco a fianco con le prime donne elette membri Jane Cobden (eletto per Bow and Bromley) e Lady Sandhurst (eletta per Brixton). Le elezioni furono contestate dagli anti suffragette, ma poich\u00e9 Cons non era stata eletta, ma era stata richiesta dai progressisti del LCC per diventare un consigliere comunale, era difficile contestare la sua posizione.\nQuando lei vot\u00f2, tuttavia, divenne passibile di un'ammenda: De Souza v Cobden, che ha raggiunto la Corte d'appello nel 1891, ha stabilito che Cobden e Cons potevano legalmente essere membri del Consiglio, ma non potevano votare. Dopo questo, l'impegno di Cons per la causa del suffragio femminile divent\u00f2 energico e fece parte del Comitato per il Ritorno delle Donne come Consiglieri, divenne Vice-Presidente della Societ\u00e0 del governo locale delle donne e Vice Presidente della Federazione liberale delle Donne.\nPedagogista.\nCons aiut\u00f2 anche finanziariamente lo Swanley Horticultural College (che era fuso con il Wye College, pi\u00f9 tardi parte dell'Imperial College London, una parte dell'Universit\u00e0 di Londra prima della chiusura nel 2009), nel 1892, il primo college del genere per donne e fond\u00f2 il Morley College per uomini e donne lavoratori, aiutata dal denaro donato dal produttore milionario e filantropo di Bristol, Samuel Morley.\nCons fond\u00f2 anche il Working Girls Home, un ostello in Drury Lane, Londra, e costru\u00ec diversi asili nido e cliniche per le donne Ha fondato diversi asili nido e cliniche per le donne tra cui quello che fu descritto come la casa per le ragazze deboli di mente' a Bodmin.\nEredit\u00e0 culturale.\nNel 1880, Emma Cons riapr\u00ec quello che oggi \u00e8 l'Old Vic Theatre a Lambeth, a sud di Londra, col nome di \"Royal Victoria Caff\u00e8 e Music Hall\". Fu \"un posto economico e decente di divertimento, con rigide regole di astinenza dall'alcool\". Attraverso questa iniziativa, port\u00f2 i drammi di William Shakespeare e l'opera lirica anche alle prersone delle classi operaie.\nNel 1882, Samuel Morley ha cominciato ad interessarsi alle vicende del teatro, e nel 1884 entra a far parte del comitato esecutivo. Ha contribuito una grande quantit\u00e0 di denaro per il progetto, e la sua consulenza aziendale era di valore. Il Morley College si \u00e8 sviluppato dalle conferenze tenute presso l'Old Vic.\nNel 1896, Cons dedic\u00f2 la sua vacanza autunnale a Cipro per cercare di aiutare gli armeni rifugiati, che erano fuggiti dalle persecuzioni in Turchia. Nel 1908, Cons diventa la prima donna a parlare presso l'Institute of Directors, per conto della Compagnia delle abitazioni del sud di Londra.\nVita personale.\nEmma Cons si spense il 24 luglio 1912, di emorragia cerebrale, a Chippen's Bank, Hever, Kent, casa del suo amico, Ethel Everest.\nSua nipote, Lilian Baylis (1874\u20131937), la assistette nella gestione dell'Old Vic. Sua sorella, Ellen Cons (1840\u20131920), fu anch'essa strettamente associata con molti programmi filantropici, e fu una dei direttori dell'Old Vic.\nTarghe in onore di Emma Cons.\nLe targhe in onore di Emma Cons sono visibili al di fuori dell'Old Vic all'angolo con Waterloo Road e nell'area bar seminterrata. Un'altra targa blu rotonda \u00e8 stata messa da parte del Greater London Council, sulla parete della strada al 136 di Seymour Place, Marylebone, dove ella visse e lavor\u00f2. Oggi The Day Centre West London \u00e8 in questo edificio."}
{"id": "5894659", "revid": "1543377", "url": "https://it.wikipedia.org/wiki?curid=5894659", "title": "Jeongjo amsal mistery - 8il", "text": "Jeongjo amsal mistery - 8il (, lett. \"Il mistero dell'assassinio di Jeongjo - 8 giorni\"; titolo internazionale Eight Days Mystery of Jeongjo Assassination, conosciuto anche come \"Eight Days, Assassination Attempts against King Jeongjo\") \u00e8 un serial televisivo sudcoreano trasmesso su Channel CGV dal 17 novembre al 16 dicembre 2007. Il serial \u00e8 ispirato al libro del 2006 \"Wonhaeng\" () di Oh Se-yeong.\nTrama.\nJoseon, 1795. Re Jeongjo, in occasione del compleanno della madre, la dama Hyegyeong, organizza una processione volta anche a commemorare l'anniversario di morte di suo padre, il principe ereditario Sado. Approfittando degli otto giorni nei quali la corte \u00e8 assente da palazzo, il gruppo di mercanti di Moon In-bang organizza diversi attentati per uccidere il sovrano e instaurare un nuovo mondo in cui siano tutti uguali, mentre la fazione Noron decide di tentare una repressione armata contro la fazione Sipa e lo stesso re."}
{"id": "5894660", "revid": "767487", "url": "https://it.wikipedia.org/wiki?curid=5894660", "title": "Minooka", "text": "Minooka \u00e8 un comune degli Stati Uniti d'America, situato nell'Illinois, nella contea di Grundy."}
{"id": "5894661", "revid": "110157", "url": "https://it.wikipedia.org/wiki?curid=5894661", "title": "Un giorno d'impazienza", "text": "Un giorno d'impazienza \u00e8 un romanzo di Raffaele La Capria pubblicato nel 1952 e, dopo riscrittura, nel 1976.\nTrama.\nIl romanzo si svolge in una sola giornata a Napoli nel 1950. L'io narrante, un adolescente introverso, ha un appuntamento con Mira, una ragazza sessualmente libera. Nelle intenzioni del giovane l'incontro con la Mira, e quindi la prima esperienza sessuale, dovrebbe essere un appuntamento con la \"realt\u00e0\" e potrebbe assumere il valore di un rito iniziatico di passaggio all'et\u00e0 adulta. L'incontro non d\u00e0 il risultato sperato dal protagonista a causa della sua \u00absmania d'affrettare il tempo\u00bb. L'explicit del romanzo sar\u00e0 identico all'incipit. Commenter\u00e0 pi\u00f9 tardi l'autore: \u00abLa conclusione del libro che \u00e8 uguale all'inizio, la sua circolarit\u00e0 da circolo vizioso che si ripete sin nella costruzione sintattica della frase, sta a rappresentare, anche formalmente, lo scacco del protagonista nel tentativo di uscire dal cerchio egocentrico del \"personaggio\" per entrare nel mondo dialettico dell\"'uomo\".\u00bb. Il romanzo descrive pertanto un giro a vuoto; non a caso il titolo scelto da La Capria per questo romanzo, allorch\u00e9 invi\u00f2 il dattiloscritto alla Bompiani, era \"Il circolo vizioso\".\nGenesi del romanzo.\n\"Un giorno d'impazienza\" \u00e8 cronologicamente il primo romanzo di Raffaele La Capria, e una delle prime opere pubblicate dall'autore. Lo stesso La Capria cita, fra le opere che hanno influenzato la sua tecnica narrativa della prima versione del romanzo (1952), la \"Recherche\" di Proust e \"Lo straniero\" di Camus. La Capria dir\u00e0 in seguito che il romanzo \u00abera come coperto da incrostazioni stilistiche, dovute a inesperienza [...] Ho cominciato a pensare ai miei pochi libri come a un unico libro non ancora concluso [...] E cosa c'\u00e8 di pi\u00f9 naturale per uno scrittore, arrivato al capitolo quarto, di tornare indietro a rivedere, a risistemare o a riscrivere il capitolo primo?\u00bb.\nLa Capria aveva cominciato a riscrivere \"Un giorno d'impazienza\" gi\u00e0 primi anni sessanta; un brano del romanzo d'esordio riscritto sar\u00e0 infatti inserito, col titolo \"Gioco di specchi\", in un'antologia del Gruppo 63. In questo frammento intermedio, a pag, 233, il protagonista diciottenne si chiama Massimo De Luca, come il protagonista di \"Ferito a morte\". Tuttavia quando nel 1976 uscir\u00e0 la versione riscritta di \"Un giorno d'impazienza\", il protagonista \u00e8 nuovamente anonimo. Le differenze fra due versioni del romanzo sono state registrate da Giuseppe Amoroso nel saggio citato sotto, in \"Bibliografia\".\nNel 1982 il \"libro unico\" a cui La Capria aveva accennato nell'articolo del 1976, avr\u00e0 una versione nel volume \"Tre romanzi di una giornata\" pubblicato da Einaudi. I tre romanzi sono preceduti dai frammenti del saggio \"False partenze\" (del 1974) aventi per soggetto \"Candido\", un alter ego di La Capria."}
{"id": "5894671", "revid": "23390", "url": "https://it.wikipedia.org/wiki?curid=5894671", "title": "Palazzo Gagliardi Sardi", "text": "Palazzo Gagliardi Sardi, talvolta noto come Palazzo Nodari Gagliardi Sardi, \u00e8 un palazzo storico dell'Aquila. \nStoria.\nL'edificio \u00e8 una storica residenza delle famiglie Gagliardi, di origine normanna e insediatasi all'Aquila sin dalla fondazione, e Sardi, tra le pi\u00f9 influenti del quarto di Santa Giusta. La sua realizzazione si inserisce nell'ambito della ricostruzione cittadina successiva al terremoto del 1703, come testimoniato dall'articolazione dello spazio, di stampo barocco, tra il palazzo e la prospiciente chiesa di San Flaviano.\n\u00c8 stato gravemente danneggiato dal terremoto del 2009 che, tra le altre cose, ha provocato il ribaltamento della facciata principale, il collasso dell'arco e della volta che copre la scala principale e numerose lesioni su tutti i vani. In virt\u00f9 della vulnerabilit\u00e0 sismica dell'edificio, i lavori di ricostruzioni sono stati particolarmente innovativi prevedendo, al di sotto del piano di calpestio, una serie di 42 isolatori sismici su tutto il perimetro, cui si aggiungono 60 appoggi scorrevoli multidirezionali. Dette operazioni di recupero hanno un costo stimato di circa 7 milioni di euro.\nDescrizione.\nIl palazzo, a pianta rettangolare, si staglia isolato tra la piazza San Flaviano e le vie dei Sardi, delle Grazie e San Flaviano. La forma, allungata sulla direttrice NO-SE, \u00e8 parallela ai costoloni che caratterizzano l'intero quartiere, tra Costa Masciarelli e via Fortebraccio. Le dimensioni sono di circa 18 metri sul lato minore e 58 sul lato maggiore; il rapporto tra le due lunghezze \u00e8 pari al doppio della sezione aurea. \nLa facciata principale \u00e8 posta sul lato sud-orientale, sulla piazza, frontalmente a quella della chiesa di San Flaviano. \u00c8 caratterizzata dalla presenza, al centro, di un elegante portale in stile barocco e datato al 1710 sormontato da un balconcino che si inserisce all'interno di una matrice regolare di tre finestroni su tre livelli.\nL'edificio si sviluppa su tre piani con sottotetto e si articola in planimetria intorno ad una piccola corte, posta sul lato di via dei Sardi, frontalmente al palazzo Micheletti, con terrazza belvedere all'ultimo livello. Un'altra grande terrazza \u00e8 posta sul lato di via delle Grazie."}
{"id": "5894672", "revid": "1305772", "url": "https://it.wikipedia.org/wiki?curid=5894672", "title": "Epic (Faith No More)", "text": "Epic \u00e8 un singolo del gruppo musicale statunitense Faith No More, il secondo estratto dall'album \"The Real Thing\" nel gennaio 1990. \u00c8 stato il brano che ha reso famoso il gruppo, raggiungendo la nona posizione della Billboard Hot 100 e diventando la loro unica hit da top 10 negli Stati Uniti. Ha inoltre ottenuto il primo posto in classifica in Australia.\nLa canzone.\nLa canzone mescola parti di rap bianco (voce), funk (ritmica) e heavy metal (chitarra, basso e batteria). Insieme ad altre simili esperienze musicali di quel periodo, ha ispirato generi come rap rock, rap metal e nu metal emersi in seguito. \u00c8 stata inserita da VH1 alla posizione numero 30 nella lista delle \"40 pi\u00f9 grandi canzoni metal\" a alla numero 54 in quella delle \"100 migliori canzoni hard rock\".\nVideo musicale.\nIl videoclip del brano \u00e8 caratterizzato da immagini surreali combinate con filmati della band che si esibisce sotto una tempesta di pioggia artificiale in un teatro di posa.\nNella cultura di massa.\nLa canzone \u00e8 stata utilizzata nei videogiochi \"Burnout Paradise\", \"Rock Band\", \"\", \"Guitar Hero Live\", oltre che nei film \"Rapina del secolo a Beverly Hills\" e \"The Disaster Artist\"."}
{"id": "5894674", "revid": "1805885", "url": "https://it.wikipedia.org/wiki?curid=5894674", "title": "Polgara la maga", "text": "Polgara la maga (\"Polgara the Sorceress\") \u00e8 un romanzo scritto da David Eddings e Leigh Eddings pubblicato nel 1997.\nTrama.\nIn questo romanzo viene raccontata la versione di Polgara della storia raccontata da Belgarath il mago. Ci\u00f2 che lega questo volume al volume Belgarath il mago \u00e8 il fatto che i due nipoti di Polgara, Garion e sua moglie Ce'Nedra, chiedono alla zia di scrivere la sua versione dei fatti raccontati da Belgarath."}
{"id": "5894676", "revid": "1305772", "url": "https://it.wikipedia.org/wiki?curid=5894676", "title": "Luigi Michelet", "text": "Mor\u00ec all'et\u00e0 di ventidue anni nei pressi dell'Ospedale di Crespano del Grappa, pochi mesi prima del termine del conflitto, a seguito dello scoppio di una bomba a mano. A lui \u00e8 dedicata una scuola primaria di Antella, localit\u00e0 nel comune di Bagno a Ripoli.\nBiografia.\nLuigi Michelet era unico figlio di una modesta coppia di domestici che risiedeva a Firenze. Il padre, Giuseppe Michelet, era originario di Conegliano Veneto, dove ancora oggi esiste il cognome Michelet, probabilmente originato dalla trasposizione nell'antico dialetto veneto della denominazione popolare utilizzata per definire spregiativamente i soldati di ventura spagnoli, chiamati appunto \"micheletti\" (e per questo Michelet \u00e8 un cognome italiano da leggere con normale pronuncia italiana). La madre, Maria Benedetta Chiari, proveniva invece da San Benedetto in Alpe, dove ancora oggi sono rintracciabili discendenti della sua famiglia di origine. Luigi Michelet nacque quindi a Firenze il 25 giugno 1896.\nLuigi Michelet fu battezzato a Firenze nel Battistero di San Giovanni e studi\u00f2, nonostante le modeste origini e risorse della famiglia, nell'Istituto Tecnico per Ragionieri di Firenze, apprendendo nel corso degli studi anche le lingue inglese e francese. Dopo un breve impegno come maestro volontario Luigi Michelet fu richiamato al servizio militare di leva ed esso coincise con lo scoppio della Prima Guerra Mondiale e la successiva entrata in guerra dell'Italia, che avvenne il 23 maggio 1915. Egli frequent\u00f2 allora il corso allievi ufficiali di complemento presso l'Accademia Militare di Modena e fu inviato con il grado di sottotenente al Fronte di Guerra nell'area del Piave, dove fu autore di un'azione di valoroso coraggio nel corso della battaglia avvenuta il 29-30 settembre 1917 per la conquista dell'area montuosa soprastante la localit\u00e0 di Madoni, nell'Altipiano della Bainsizza (oggi in territorio sloveno), al comando come tenente della sezione di mitraglieri dell'84\u00ba Reggimento di Fanteria della Brigata Venezia. Per tale azione Luigi Michelet fu pertanto insignito dell'onorificenza militare della Medaglia di Argento.\nDopo un breve periodo di assenza dal fronte di guerra poich\u00e9 assegnato come istruttore nella Scuola Allievi Ufficiali di Caserta, Luigi Michelet rientr\u00f2 in servizio operativo nell'area del Monte Grappa come tenente in forza al 74\u00ba Reggimento di Fanteria della Brigata Lombardia e, pochi mesi prima del 4 novembre 1918, in cui ebbero termine le azioni belliche sul fronte italiano, fu vittima, il 28 luglio 1918, dell'esplosione di una bomba a mano, spirando per le gravissime ferite riportate a soli 22 anni nell'Ambulanza Chirurgica d'Armata n. 1 nei pressi dell'Ospedale di Crespano del Grappa.\nLa salma fu in un primo momento inumata nel Cimitero Militare di Crespano del Grappa, da cui fu poi trasferita il 15 giugno 1921 nel Cimitero di Trespiano di Firenze. Il padre di Luigi Michelet mor\u00ec dopo poco, il 6 maggio 1922, prima di vedere la Scuola Elementare di Antella, a Bagno a Ripoli (Firenze), intitolata a suo figlio con Delibera Podestarile del Comune di Bagno a Ripoli n. 62 del 7 marzo 1928, in memoria della sua azione di valoroso coraggio nella Prima Guerra Mondiale e del suo valido impegno come maestro volontario. La madre mor\u00ec invece dopo il termine della Seconda Guerra Mondiale il 10 gennaio del 1946. Tutta la famiglia Michelet \u00e8 adesso unita nel ricordo del figlio nella sepoltura comune ai suoi lati nel cimitero di Trespiano a Firenze, nel loculo n. 1129 nella Zona Levante."}
{"id": "5894679", "revid": "47767", "url": "https://it.wikipedia.org/wiki?curid=5894679", "title": "Sant'Alessandra", "text": ""}
{"id": "5894685", "revid": "47767", "url": "https://it.wikipedia.org/wiki?curid=5894685", "title": "Gu\u00f0r\u00fan", "text": ""}
{"id": "5894686", "revid": "183114", "url": "https://it.wikipedia.org/wiki?curid=5894686", "title": "William Fense Weaver", "text": ""}
{"id": "5894699", "revid": "125923514", "url": "https://it.wikipedia.org/wiki?curid=5894699", "title": "Ryan Arcidiacono", "text": "Biografia.\nRyan Arcidiacono \u00e8 nato a Filadelfia, Pennsylvania da una famiglia di origini siciliane.\nHa due sorelle ed un fratello maggiori (Sabrina, Nicole e Michael) ed un fratello ed una sorella minori (Christopher, anch'egli cestista con i Villanova Wildcats, e Courtney).\nI suoi genitori si sono conosciuti quando frequentavano la Villanova University, dove suo padre Joe giocava nel ruolo di offensive lineman per la squadra di football americano dell'ateneo.\nQuando era piccolo, suo padre install\u00f2 un canestro di plastica di 1,80m nel soggiorno della loro casa, dove Arcidiacono si allenava prima di passare ai canestri veri.\nFrequenta la Neshaminy High School di Langhorne, un piccolo paesino poco lontano dalla sua citt\u00e0 natale, per poi frequentare la Villanova University.\nI suoi idoli sportivi sono l'ex cestista Allen Iverson, bandiera dei Philadelphia 76ers, e l'ex giocatore di football Brian Dawkins, stella dei Philadelphia Eagles.\nCarriera.\nCollege.\nDopo aver frequentato la Neshaminy High School di Langhorne decide di frequentare la Villanova University.\nAl primo anno in NCAA si mette subito in mostra come una delle migliori point-guard della sua conference giocando 34 partite, tutte da titolare, con una media di 11.9 punti a partita. Al termine della stagione viene inserito nel Big East All-Freshman Team, la formazione delle cinque migliori matricole.\nLa seconda stagione risulta la pi\u00f9 complessa per Arcidiacono dal punto di vista del rendimento: 34 partite giocate, di cui 33 da titolare, ma una media che scende a 9.9 punti realizzati a partita.\nLa stagione successiva rappresenta la vera e propria affermazione del giocatore di origini italiane come leader dei Villanova Wildcats: 10.1 punti di media a partita in 36 incontri disputati e viene insignito del premio di Big East Player of the Year (il premio assegnato al miglior giocatore assoluto della conference).\nAl quarto ed ultimo anno nel campionato collegiale mantiene una media di 12.5 punti a partita in 40 incontri disputati e guida la propria universit\u00e0 alla vittoria del titolo NCAA (vittoria che mancava dal 1985) e viene nominato NCAA Most Oustanding Player, premio che viene assegnato al miglior giocatore delle Final Four.\nIl 12 febbraio 2020, quattro stagioni dopo aver lasciato il college, l'Universit\u00e0 di Villanova decide di ritirare la divisa n\u00b015 di Arcidiacono.\nClub.\nAustin Spurs.\nIl 14 luglio, dopo non essere stato scelto da nessuna franchigia al Draft NBA 2016, firma un contratto semi-garantito con i San Antonio Spurs nella National Basketball Association con i quali prende parte alla NBA Summer League. Nel mese di novembre firma con gli Austin Spurs in NBA Development League. Fa il suo esordio da professionista il 13 novembre, nella partita persa contro gli Oklahoma City Blue. Il 17 novembre, nella vittoria interna contro i Reno Bighorns, segna 12 punti, registrando cos\u00ec la sua prima partita in doppia cifra in un campionato professionistico. Pochi giorni pi\u00f9 tardi, il 25 novembre, segna 11 punti contro i Grand Rapids Drive. Il 20 gennaio 2017 segna 18 punti contro i Northern Arizona Suns. Termina la stagione con 6.5 punti di media in 47 partite giocate, risultando quindi il terzo Spurs pi\u00f9 utilizzato da coach Ken McDonald dopo Charles Garc\u00eda e Patricio Garino (entrambi con 49 presenze).\nIl 6 luglio 2017 firma un contratto biennale con la Juvecaserta, approdando in Serie A. Il 14 luglio 2017, la Juvecaserta non viene accettata in Serie A, in quanto bocciata dalla Com.Tec. (Commissione di controllo sui bilanci delle societ\u00e0), rendendo cos\u00ec nullo il contratto con la societ\u00e0 campana.\nChicago Bulls.\nIl 1 agosto 2017, Arcidiacono firma un two-way contract con i Chicago Bulls, squadra con cui ha giocato la NBA Summer League di Las Vegas.\nIl 19 ottobre debutta in NBA nella sconfitta dei Bulls per 100-117 contro i Toronto Raptors, mettendo a referto un assist in 5 minuti.\nContemporaneamente gioca negli Windy City Bulls, franchigia di NBA D-League affiliata ai Chicago Bulls.\nIl 20 dicembre 2017 mette a referto il suo career-high di punti segnati in una partita: 25, nella sconfitta in casa dei Long Island Nets. Il 21 febbraio 2018 nella vittoria contro i Delaware 87ers realizza la sua prima tripla doppia in carriera con 15 punti, 11 rimbalzi e 11 assist. L'11 e il 16 marzo aggiorna il proprio career-high, segnando 29 (con 12 assist e 7 rimbalzi) e 31 punti (con 8 assist) rispettivamente contro i Lakeland Magic e i Westchester Knicks.\nIl 20 gennaio 2018, alla sua seconda presenza in NBA, nella vittoria contro gli Atlanta Hawks di Marco Belinelli, fa segnare a referto 8 punti e 4 assist in 22 minuti di gioco.\nConclude la sua prima stagione in NBA con 24 partite all'attivo e una media di 2.0 punti, 1.5 assist e 1.0 rimbalzi a partita.\nIl 29 luglio 2018 rifirma con i Bulls un annuale semi-garantito.\nIl 24 ottobre 2018, nella vittoria interna contro gli Charlotte Hornets realizza la sua prima doppia cifra in NBA segnando 10 punti.\nA causa dell'infortunio della point-guard titolare Kris Dunn, il 10 novembre compie la sua prima presenza da titolare e rimane nello starting-five per 23 partite consecutive, fino al 26 dicembre.\nIn questo lasso di stagione mette in mostra le proprie doti incrementando la sua media punti fino a 7.3 punti a partita e facendo registrare il proprio career-high di 22 punti in due partite consecutive: il 26 ed il 28 novembre (rispettivamente contro i San Antonio Spurs ed i Milwaukee Bucks).\nConclude la sua seconda stagione nella massima lega statunitense con 81 partite giocate (il pi\u00f9 utilizzato dai coach Fred Hoiberg e Jim Boylen), 32 delle quali da titolare, e con medie di 6.7 punti, 3.3 assist e 2.7 rimbalzi a partita.\nIl 2 agosto 2019 rinnova con la squadra dell'Illinois, con la quale firma un contratto triennale da 9 milioni di dollari (3 milioni a stagione, con il terzo anno come team-option).\nLa stagione 2019-2020 vede il minutaggio di Arcidiacono scendere, anche a causa dell'approdo a Chicago del play ceco Tom\u00e1\u0161 Satoransk\u00fd.\nNonostante ci\u00f2, riesce ad andare in doppia cifra di punti in 8 occasioni (con un season-high di 13 punti in due occasioni: contro i New Orleans Pelicans il 6 febbraio e contro i Phoenix Suns il 22 dello stesso mese) e ad entrare in quintetto in 4 partite.\nConclude la terza stagione in NBA con all'attivo 58 partite giocate (sulle 65 totali disputate dai Bulls, a causa della riduzione del numero di incontri dovuto alla Pandemia di COVID-19) e con medie di 4.5 punti, 1.7 assist e 1.9 rimbalzi a partita.\nNazionale.\nDate le origini italiane, nel 2014 il coach Luca Dalmonte lo convoca in azzurro, dandogli l'opportunit\u00e0 di vestire la divisa della Nazionale sperimentale.\nFra il 2014 ed il 2015 disputa 17 partite con la selezione italiana, per un totale di 100 punti segnati."}
{"id": "5894703", "revid": "114600515", "url": "https://it.wikipedia.org/wiki?curid=5894703", "title": "L'incidente (Lunari)", "text": "L'incidente \u00e8 un'opera teatrale di Luigi Lunari.\nTrama.\nLa procace moglie di un piccolo impiegato di banca, alla cerimonia di inaugurazione della nuova sede, perde inopinatamente le mutande. Per quanto prontamente superato, l'incidente provoca strane curiosit\u00e0 e segrete voglie tra quanti vi hanno assistito. Sullo spunto della celebre \"Die Hose\" di Carl Sternheim, la commedia sviluppa un intricato procedimento farsesco al cui centro vi sono la donna, innocente provocatrice, concupita da tutti, e il piccolo impiegato, disperatamente teso a far dimenticare al proprio direttore l'incidente che potrebbe avere nefasti effetti sulla sua carriera.\nTraduzioni.\nTradotto in Francese, Russo, Rumeno, Albanese e in alcune lingue regionali italiane.\nPubblicato da Book Time con il titolo \u201cL'incidente), Milano 2014.\nAccoglienza della stampa e della critica.\n\"Lunari ha tratto lo spunto da un classico del repertorio satirico tedesco del primo novecento. Die Hose, di Sternheim. Niente pi\u00f9 che lo spunto, intendiamoci, la spassosa vicenda (\") sotto il suo andamento boccaccesco rivela uno spirito critico indirizzato a colpire i difetti, i piccoli vizi, i facili compromessi, i farisaici ritegni, le ambigue grettezze d'una certa societ\u00e0 italiana, col trionfo finale d'un matriarcato inesorabile. (Carlo Maria Pensa. \"Gente\", Milano, 1966)\nIeri sera abbiamo assistito allo strepitoso successo di un copione sottoscritto dalla firma, altrimenti impegnatissima, di Luigi Lunari...(Carlo Terron, \"La Notte\", Milano, 1966)\n\"L'incidente\" \u00e8 una smaliziata commedia di situazioni, tutta imperniata sul classico e imperituro ingranaggio delle coppie clandestine che si ritrovano tutte dove non dovrebbero essere, coi consueti pittoreschi personaggi di disturbo, a complicare ulteriormente le cose. Ed \u00e8 in questo ingarbugliarsi di onorevoli vogliosi e capiufficio lascivi e bersaglieri innamorati e bicchieri di sonnifero che lo spettacolo ha i suoi guizzi pi\u00f9 vitali e i suoi momenti migliori, di forte e a tratti esilarante immediatezza.(Renato Palazzi, \"Il Corriere della Sera\", Milano, 1985)\nL'irresistibile commedia di Luigi Lunari, ambientata negli anni '60, si presenta pi\u00f9 che mai attuale nell'affrontare in modo sarcastico le \"debolezze\" umane nei confronti della sessualit\u00e0. ... \u00c8 un ritratto di un mondo represso e compresso che trover\u00e0 sfogo nell'orgia liberatoria del '68, con un finale che vede la sconfitta di tutte le velleit\u00e0 dei maschi e la vittoria del buon senso femminile.(Catania, Cronaca Oggi, 18 dicembre 2010)"}
{"id": "5894717", "revid": "76963", "url": "https://it.wikipedia.org/wiki?curid=5894717", "title": "Graydon Carter", "text": "Dopo un primo matrimonio finito con un divorzio, si \u00e8 risposato altre due volte: nel 1982 con Cynthia Williamson da cui ha avuto quattro figli e da cui ha divorziato nel 2000; dal 2005 \u00e8 sposato con Anna Scott.\nAttivo principalmente come giornalista, ha anche preso parte a qualche film, come \"La frode\" (2012), con Richard Gere.\n\u00c8 stato direttore di Vanity Fair nel biennio 2016-2017."}
{"id": "5894724", "revid": "105730", "url": "https://it.wikipedia.org/wiki?curid=5894724", "title": "Sogni proibiti di una fanciulla in fiore", "text": "Sogni proibiti di una fanciulla in fiore \u00e8 un'opera teatrale di Luigi Lunari tradotta in francese, tedesco, inglese ed estone.\nTrama.\nModerna rivisitazione del mito della Bella e la Bestia, \u00e8 la storia di una fanciulla che nella lettura della favola proietta i propri sogni sentimentali ed erotici e vive con accesa fantasia l'incontro con un mostro orribile ma al tempo stesso ben pi\u00f9 affascinante del pallido tenentino del quale \u00e8 da sempre promessa sposa. La storia \u00e8 ambientata emblematicamente nell'Inghilterra vittoriana del 1901, anno visto come l'inizio di un secolo di straordinarie innovazioni. Il dilemma tra il mostro e il tenentino, che provoca nella fanciulla una serie di nevrosi degne dell'et\u00e0 di Freud, si risolve quando essa riuscir\u00e0 a conciliare nella vita pratica e nel proprio matrimonio la sicurezza che le offre il tenentino e il fascino che su di lei esercita il mostro.\nNote.\nI sette attori sono chiamati ad interpretare pi\u00f9 personaggi, secondo le seguenti concordanze:\nBella Anderson sar\u00e0 anche: La Bella, La Piccola Licia, La Piccola Carlotta, La bella Miss degli inglesi;\nIl tenente Fairchild sar\u00e0 anche: La Bestia, Il promesso sposo, L'imperatore Nerone, L'incorruttibile Robespierre, Il sultano Shahriy\u00e0r;\nSir Anthony Anderson sar\u00e0 anche: Il padre, Il vecchio licio, Il vecchio conte di Corday, Il vecchio generale inglese;\nIl dottor Turner sar\u00e0 anche: Primo marito, Petronio, Danton, L'arabo;\nPadre Chesterton sar\u00e0 anche: Secondo marito, Paolo, Il cavaliere Des Grieux, Il capitano inglese;\nElizabeth sar\u00e0 anche: Prima sorella, Schiava, Sanculotta, Donna dell'harem;\nPamela sar\u00e0 anche: Seconda sorella, Schiava, Sanculotta, Donna dell'harem.\nEdizioni.\nPubblicata nella rivista \"Hystrio\", diretta da Ugo Ronfani, con il titolo \"La Bella e la Bestia\", Milano 1988.\nAccoglienza della stampa e della critica.\nLunari innesta con estrosa ironia la sua rilettura psicanalitica della famosa fiaba. (...)Ma \"La Bella e la Bestia\" non \u00e8 un trattato di psicanalisi, ma una commedia: gustosa, garbata, divertente. Le pudiche ritrosie di Bella velano le sue intruzioni sessuali coltivate in una inconscia attrazione per il padre, e finiscono col trasfigurare il maschio - ossia l'infreddolito e amorfo tenente Fairchild - in un Mostro, una Bestia dal fascino irresistibile. Cos\u00ec, se immagina in se stessa la Licia di \"Quo vadis?\", vuol dire che Fairchild sar\u00e0 Nerone; lei Carlotta Corday e lui Robespierre; lei l'inglesina in Arabia e lui il Sultano che la vuole nel suo harem... E che alla fine la Bestia si riveli Principe Azzurro, nessuno pu\u00f2 dubitare: tanto meno la Bella. Un successo che, se la novit\u00e0 fosse straniera e non italiana, i soliti critici definirebbero un trionfo.(Carlo Maria Pensa, Oggi, Milano 1988)\nLa commedia scorre agile, scritta con ben scandito ritmo dialogico (...) gli stessi pudibondi incontri tra Bella e Archibald nella serra sono di un evidente stile manieristico, ma anche di molto buon gusto e spesso francamente divertenti. Le quattro \"riprese\" della favola riescono un tantino pi\u00f9 didattiche, anche se vi si avverte, sotto il velo di un'amabile ironia, l'impegno vero di Lunari di affrontare modernamente la dialettica libert\u00e0-costrizioni sessuali.(Guido Davico Bonino, La Stampa, Torino, 1988)\nCi vorrebbe un musical hollywoodiano per poter tradurre in immagini lo straripante, cangiante testo di Lunari, e anche quel suo sapore di fiaba.(Renato Tomasino, Giornale di Sicilia, 1988)\nLunari si \u00e8 concesso il lusso di una commedia degli intenti piuttosto sottili che, partendo da uno sviluppo drammaturgico delle riflessioni di Brun Bettelheim sulle favole infantili, si snoda come un percorso freudiano attraverso le incognite delle fantasia edipiche e i vantaggi di un loro definitivo superamento nell'accettazione delle componenti oscure dell'istinto; muovendosi tra l'esasperazione dei luoghi comuni fiabeschi e il divertito omaggio allo stile compassato del linguaggio vittoriano...(Renato Palazzi, Il Corriere della Sera, Milano 1988)"}
{"id": "5894727", "revid": "76963", "url": "https://it.wikipedia.org/wiki?curid=5894727", "title": "Larry Pine", "text": "Nella serie TV americana \"House of Cards - Gli intrighi del potere\", rappresenta la figura del Leader e presidente della minoranza del Partito Democratico negli USA. Interpreta la parte di un antagonista minore alla figura di Frank Underwood, visto che si schiera raramente dalla parte del protagonista, ma al tempo stesso non \u00e8 nemmeno l'acerrimo nemico di Frank."}
{"id": "5894728", "revid": "110157", "url": "https://it.wikipedia.org/wiki?curid=5894728", "title": "Torneo NSFL Tackle \u00c9lite 2006", "text": "Il Torneo NSFL Tackle \u00c9lite 2006 \u00e8 stato la 2\u00aa edizione del campionato di football americano di prima squadra, organizzato dalla NSFL.\nStagione regolare.\nClassifica.\nLa classifica della regular season \u00e8 la seguente:"}
{"id": "5894745", "revid": "116812881", "url": "https://it.wikipedia.org/wiki?curid=5894745", "title": "La Valse \u00e0 mille temps", "text": "La valse \u00e0 mille temps \u00e8 una canzone di Jacques Brel scritta nel 1959 e pubblicata la prima volta l'11 settembre 1959 nell'album \"La Valse \u00e0 mille temps\".\nIl brano \u00e8 caratterizzato dal \u00abcrescendo breliano\u00bb (progressione drammatica nella composizione e nell'interpretazione).\nLa composizione.\n\"La valse \u00e0 mille temps\" inizia con le note del valzer \"Sobre las olas\" di Juventino Rosas. La canzone inizia con un valzer a tre tempi che divengono poi quattro e mano a mano a \"vent'anni\", \"cento anni\" ed infine \"mille tempi\".\nLa canzone fu ripresa da numerosi cantanti, soprattutto in fiammingo.\nFu anche parodiata da Jean Poiret, con il titolo \"La Vache \u00e0 mille francs\". Il crescendo fu utilizzato in maniera egregia da Giorgio Gaber nella sua canzone del 1969 \"Com'\u00e8 bella la citt\u00e0\"."}
{"id": "5894747", "revid": "290023", "url": "https://it.wikipedia.org/wiki?curid=5894747", "title": "La valse \u00e0 mille temps", "text": ""}
{"id": "5894748", "revid": "1921140", "url": "https://it.wikipedia.org/wiki?curid=5894748", "title": "Operation Smile", "text": "Operation Smile nasce nel 1982 a Norfolk in Virginia (USA) in seguito ad una missione nelle Filippine a cui parteciparono William Magee, chirurgo, e sua moglie Kathleen, infermiera, insieme ad altri colleghi. Durante la missione non riuscirono ad aiutare tutti i bambini nati con il labbro leporino, la palatoschisi e altre malformazioni facciali.\nMissioni.\nLe missioni umanitarie internazionali si svolgono in oltre 60 Paesi del mondo prevalentemente Centro America e Sud America, Africa, Medio Oriente e Asia\nWorld Care Program.\nIl \"World Care Program\" \u00e8 un programma medico che nasce in America nel 1985 per aiutare bambini e giovani adulti affetti da gravi malformazioni cranio maxillo facciali e ustioni complesse che, per la loro complessit\u00e0, non possono essere operate durante le missioni mediche internazionali e locali di Operation Smile. In altri casi, i pazienti che soffrono delle suddette patologie provengono da Paesi in cui l'Organizzazione non \u00e8 presente e vengono segnalati da autorit\u00e0 locali o da ONG che operano sul territorio."}
{"id": "5894758", "revid": "27723", "url": "https://it.wikipedia.org/wiki?curid=5894758", "title": "Stazione di Bibbiano", "text": "La stazione di Bibbiano \u00e8 una fermata ferroviaria della ferrovia Reggio Emilia-Ciano d'Enza. Serve il centro abitato di Bibbiano, in provincia di Reggio Emilia.\n\u00c8 gestita da Ferrovie Emilia Romagna (FER).\nMovimento.\nLa fermata \u00e8 servita dai treni regionali della relazione Reggio Emilia-Ciano, svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 340 persone (184 saliti + 156 discesi)."}
{"id": "5894759", "revid": "110157", "url": "https://it.wikipedia.org/wiki?curid=5894759", "title": "New York Film Academy", "text": "La New York Film Academy (NYFA), \u00e8 un'accademia cinematografica situata negli Stati Uniti d'America (le sue sedi si trovano a New York, Los Angeles e South Beach) e fondata nel 1992 da Jerry Sherlock. Conta all'anni pi\u00f9 di 400 membri dello staff e oltre 7000 studenti.\nIl concorso di bellezza di Miss Universo prevede che la miss vincitrice riceva una borsa di studio di due anni presso la New York Film Academy del valore di \u00a0$.\n\u00c8 considerata tra le pi\u00f9 prestigiose accademie cinematografiche nel mondo. "}
{"id": "5894765", "revid": "27723", "url": "https://it.wikipedia.org/wiki?curid=5894765", "title": "Stazione di Bibbiano Via Monti", "text": "La stazione di Bibbiano Via Monti \u00e8 una fermata ferroviaria della ferrovia Reggio Emilia-Ciano d'Enza. Serve il centro abitato di Bibbiano, in provincia di Reggio Emilia.\n\u00c8 gestita da Ferrovie Emilia Romagna (FER).\nStoria.\nLa fermata venne attivata nel 1993.\nMovimento.\nLa fermata \u00e8 servita dai treni regionali della relazione Reggio Emilia-Ciano, svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 44 persone (18 saliti + 26 discesi)."}
{"id": "5894770", "revid": "27723", "url": "https://it.wikipedia.org/wiki?curid=5894770", "title": "Stazione di Corniano", "text": "La stazione di Corniano \u00e8 una fermata ferroviaria della ferrovia Reggio Emilia-Ciano d'Enza. Serve il centro abitato di Corniano, frazione del comune di Bibbiano, in provincia di Reggio Emilia.\n\u00c8 gestita da Ferrovie Emilia Romagna (FER).\nMovimento.\nLa fermata \u00e8 servita dai treni regionali della relazione Reggio Emilia-Ciano. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 78 persone (34 saliti + 44 discesi)."}
{"id": "5894771", "revid": "110157", "url": "https://it.wikipedia.org/wiki?curid=5894771", "title": "Festival internazionale H\u00e4ndel di Gottinga", "text": "Il Festival internazionale H\u00e4ndel di Gottinga (in tedesco \"Internationale H\u00e4ndel-Festspiele G\u00f6ttingen\") \u00e8 un festival tedesco di musica barocca, con sede a G\u00f6ttinger.\nAttivit\u00e0.\nIl festival fu fondato nel 1919 da Oskar Hagen, storico dell'arte e padre dell'attrice Uta Hagen e tenne la sua prima edizione nel 1920. Il festival \u00e8 largamente focalizzato sulla musica di Georg Friedrich H\u00e4ndel ed ha aiutato a rivitalizzare e coltivare l'incremento delle esecuzioni della musica di H\u00e4ndel durante il XX secolo. Il festival coinvolge musicisti professionisti da ogni parte del mondo e le loro esecuzioni sono ampiamente caratterizzate dall'utilizzo di pratiche esecutive storiche del periodo barocco.\nIl festival produce ogni anno la messa in scena completa di un'opera di H\u00e4ndel e l'esecuzione di molti dei suoi oratori. Nel 2006, il festival ha creato la sua propria orchestra professionale, la Festspiele Orchester G\u00f6ttingen (FOG), specializzata nell'esecuzione di musica barocca. Inoltre, il Festival presenta diversi spettacoli di musica da camera di H\u00e4ndel e dei suoi contemporanei.\nIl festival si rivolge anche ad un pubblico meno classico offrendo eventi classici all'aperto, concerti di musica classica a tarda sera, serenate serali, concerti da camera, recital, conferenze, proiezioni di film, letture e visite della citt\u00e0. E inoltre concerti e oratori, balletti, la serie \"Handel suona il jazz!\" e molto altro ancora a colmare il divario tra musica barocca e contemporanea. Sono anche molto popolari con il pubblico gli eventi all'aperto con fuochi d'artificio o musica d'acqua e serate di concerti negli incantevoli dintorni di G\u00f6ttingen.\nFra i direttori artistici del passato figura Fritz Lehmann, che ricopr\u00ec l'incarico nel periodo dal 1934 al 1953, tranne una parentesi dal 1944 fino al 1945 causato da un conflitto con le autorit\u00e0 naziste. John Eliot Gardiner fu il direttore artistico del festival dal 1981 al 1990. Nicholas McGegan prest\u00f2 il suo servizio come direttore artistico del festival dal 1991 al 2011. Nel settembre 2011 Tobias Wolff assunse l'incarico di amministratore delegato del Festival, e Laurence Cummings divenne il nuovo direttore artistico."}
{"id": "5894772", "revid": "944090", "url": "https://it.wikipedia.org/wiki?curid=5894772", "title": "Parco geologico nazionale di Zhangye Danxia", "text": ""}
{"id": "5894774", "revid": "283141", "url": "https://it.wikipedia.org/wiki?curid=5894774", "title": "Komi (go)", "text": ""}
{"id": "5894775", "revid": "27723", "url": "https://it.wikipedia.org/wiki?curid=5894775", "title": "Stazione di Piazzola", "text": ""}
{"id": "5894776", "revid": "27723", "url": "https://it.wikipedia.org/wiki?curid=5894776", "title": "Stazione di Piazzola (Bibbiano)", "text": "La stazione di Piazzola \u00e8 una fermata ferroviaria sita sulla linea Reggio-Ciano. Serve il centro abitato di Piazzola, frazione del comune di Bibbiano.\n\u00c8 gestita da Ferrovie Emilia Romagna (FER).\nMovimento.\nLa fermata \u00e8 servita dai treni regionali della relazione Reggio Emilia-Ciano, svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 58 persone (24 saliti + 34 discesi)."}
{"id": "5894779", "revid": "76963", "url": "https://it.wikipedia.org/wiki?curid=5894779", "title": "Angelo Cattaneo (carabiniere)", "text": ""}
{"id": "5894782", "revid": "27723", "url": "https://it.wikipedia.org/wiki?curid=5894782", "title": "Stazione di San Polo", "text": "La stazione di San Polo \u00e8 una fermata ferroviaria della ferrovia Reggio Emilia-Ciano d'Enza. Serve il centro abitato di San Polo d'Enza.\n\u00c8 gestita da Ferrovie Emilia Romagna (FER).\nMovimento.\nLa fermata \u00e8 servita dai treni regionali della relazione Reggio Emilia-Ciano, svolti da Trenitalia Tper nell'ambito del contratto di servizio stipulato con la Regione Emilia-Romagna.\nA novembre 2019, la stazione risultava frequentata da un traffico giornaliero medio di circa 368 persone (149 saliti + 219 discesi)."}
{"id": "5894783", "revid": "27723", "url": "https://it.wikipedia.org/wiki?curid=5894783", "title": "Stazione di Ciano Via Tedaldo da Canossa", "text": "La stazione di Ciano Via Tedaldo da Canossa \u00e8 una fermata ferroviaria della ferrovia Reggio Emilia-Ciano d'Enza. Serve il centro abitato di Ciano d'Enza, in provincia di Reggio Emilia.\n\u00c8 gestita da Ferrovie Emilia Romagna (FER).\nMovimento.\nLa fermata \u00e8 servita dai treni regionali della relazione Reggio Emilia-Ciano d'Enza, svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 70 persone (34 saliti + 36 discesi)."}
{"id": "5894784", "revid": "76963", "url": "https://it.wikipedia.org/wiki?curid=5894784", "title": "Vincenzo Comitini", "text": ""}
{"id": "5894789", "revid": "4175", "url": "https://it.wikipedia.org/wiki?curid=5894789", "title": "BM Atletico Madrid", "text": ""}
{"id": "5894801", "revid": "767487", "url": "https://it.wikipedia.org/wiki?curid=5894801", "title": "Fatalit\u00e0 (Bertas)", "text": "Fatalit\u00e0 \u00e8 una canzone scritta nel 1967 da Sergio Bardotti, Piero Pintucci ed \u00e8 il loro disco d'esordio e la loro canzone pi\u00f9 famosa.\nI Bertas avevano partecipato nel 1966 al concorso musicale \"Sardegna Canta\", ci\u00f2 gli permise di essere segnalati alla RCA ed a firmare il primo contratto discografico e incisero Fatalit\u00e0 (in italiano e successivamente in spagnolo.\nAltre versioni.\nIl brano fu ripreso da Ornella Vanoni che lo inser\u00ec nel suo album del 1981 Duemilatrecentouno parole."}
{"id": "5894808", "revid": "1543377", "url": "https://it.wikipedia.org/wiki?curid=5894808", "title": "Scherma ai Giochi della XVI Olimpiade - Fioretto individuale maschile", "text": "La competizione del fioretto individuale maschile di scherma ai Giochi della XVI Olimpiade si tenne il giorno 26 novembre 1956 al \"Royal Exhibition Building\" di Melbourne.\nRisultati.\n1\u00ba Turno.\nQuattro gruppi, i primi quattro classificati accedevano alle semifinali.\nSemifinali.\nDue gruppi, i primi quattro classificati accedevano al girone finale."}
{"id": "5894810", "revid": "76963", "url": "https://it.wikipedia.org/wiki?curid=5894810", "title": "Nunzio Coppola", "text": ""}
{"id": "5894814", "revid": "76963", "url": "https://it.wikipedia.org/wiki?curid=5894814", "title": "Giovanni Corasaniti", "text": ""}
{"id": "5894815", "revid": "834", "url": "https://it.wikipedia.org/wiki?curid=5894815", "title": "All This, and Heaven Too", "text": ""}
{"id": "5894817", "revid": "834", "url": "https://it.wikipedia.org/wiki?curid=5894817", "title": "Comrade X", "text": ""}
{"id": "5894818", "revid": "834", "url": "https://it.wikipedia.org/wiki?curid=5894818", "title": "Flight Command", "text": ""}
{"id": "5894823", "revid": "599013", "url": "https://it.wikipedia.org/wiki?curid=5894823", "title": "Dauda Bortu", "text": "Carriera.\nClub.\nBortu ha cominciato la carriera con la maglia del B\u00e6rum, in Norvegia, per cui ha iniziato a giocare nelle giovanili dal 2008. Il 27 aprile 2014 si \u00e8 accomodato in panchina in occasione della 4\u00aa giornata di campionato, in cui il suo B\u00e6rum \u00e8 stato ospitato dallo Str\u00f8mmen in una partita terminata 2-2. \u00c8 rimasto in panchina anche il 22 giugno successivo, in occasione della sconfitta interna per 1-3 contro il Mj\u00f8ndalen.\nNell'annata successiva, Bortu non ha disputato alcuna partita ufficiale in prima squadra. Contemporaneamente, il B\u00e6rum \u00e8 retrocesso in 2. divisjon a causa del 15\u00ba posto finale in campionato. Il 17 dicembre 2015, il liberiano ha firmato il primo contratto professionistico con il club.\nA gennaio 2017 ha rescisso il contratto che lo legava al B\u00e6rum. Dopo oltre un anno di inattivit\u00e0, ha firmato un contratto valido per una stagione e mezzo con il Mj\u00f8lner.\nNazionale.\nIl 29 marzo 2016, Bortu ha esordito per la : \u00e8 subentrato infatti a Solomon Grimes nella partita vinta per 5-0 sul , valida per le qualificazioni alla Coppa delle Nazioni Africane 2017.\nStatistiche.\nPresenze e reti nei club.\n\"Statistiche aggiornate al 5 aprile 2016.\""}
{"id": "5894825", "revid": "287204", "url": "https://it.wikipedia.org/wiki?curid=5894825", "title": "A Poor Relation (film)", "text": ""}
{"id": "5894826", "revid": "76963", "url": "https://it.wikipedia.org/wiki?curid=5894826", "title": "Martino Decorato", "text": ""}
{"id": "5894841", "revid": "76963", "url": "https://it.wikipedia.org/wiki?curid=5894841", "title": "Onofrio Di Bella", "text": ""}
{"id": "5894842", "revid": "290023", "url": "https://it.wikipedia.org/wiki?curid=5894842", "title": "Tancas serradas a muru", "text": "Tancas serradas a muru (in italiano: \"Tanche chiuse con muro\") \u00e8 una poesia del poeta Melchiorre Murenu. \nQuesti versi sono divenuti un canto d'autore di ispirazione folklorica e da tempo sono entrati a far parte della cultura e della tradizione popolare sarda.\nI versi erano stati composti dal poeta macomerese poco dopo l'entrata in vigore della Editto delle chiudende.\nLa prima pubblicazione del brano \u00e8 quello del Coro Supramonte di Orgosolo che l'aveva inserita nell'LP \"Pascoli serrati da muri\" , Fonit Cetra."}
{"id": "5894843", "revid": "770813", "url": "https://it.wikipedia.org/wiki?curid=5894843", "title": "Boeing KC-46", "text": ""}
{"id": "5894846", "revid": "76963", "url": "https://it.wikipedia.org/wiki?curid=5894846", "title": "Giovanni Dimitri", "text": ""}
{"id": "5894850", "revid": "400694", "url": "https://it.wikipedia.org/wiki?curid=5894850", "title": "Wilson Bentley", "text": "\u00c8 stato tra i primi a dedicarsi alla fotografia dei cristalli di ghiaccio che costituiscono i Fiocco di neve. Il suo metodo per catturare la neve era molto semplice: consisteva nel farla posare su un vassoio ricoperto di velluto e di posizionare i cristalli sul vetrino del microscopio usando un sottile strumento metallico.\nBentley rimase affascinato dalla bellezza dei cristalli di neve e li fotograf\u00f2 per quarant'anni usando la sua apparecchiatura. Nelle oltre 5.000 fotografie da lui scattate non \u00e8 stato possibile trovare due fiocchi di neve perfettamente identici, come scrisse nel libro \"Snow Crystals\" del 1931.\nBiografia.\nWilson A. Bentley nacque nel 1865 a Jericho, nel Vermont, in una famiglia di contadini. Inizi\u00f2 a interessarsi di fiocchi e cristalli di neve durante l'adolescenza. All'inizio cerc\u00f2 di disegnare ci\u00f2 che vedeva con il microscopio regalatogli dalla madre all'et\u00e0 di quindici anni, ma i cristalli si scioglievano troppo rapidamente. Cos\u00ec decise di utilizzare un microscopio collegato a una fotocamera e, dopo varie prove, il 15 gennaio 1885 fotograf\u00f2 il suo primo fiocco di neve.\nDurante la sua vita scatt\u00f2 pi\u00f9 di 5.000 fotografie, ma dopo quaranta anni non aveva ancora osservato due cristalli identici. Ogni volta utilizzava un vassoio ricoperto di velluto per raccogliere la neve. La divideva poi pazientemente in singoli cristalli e fotografava ognuno di essi con la sua apparecchiatura.\nBentley definiva poeticamente i fiocchi di neve come \"minuscoli miracoli di bellezza\" (\"tiny miracles of beauty\") e i cristalli come \"fiori di ghiaccio\" (\"ice flowers\"). Per il suo lavoro utilizz\u00f2 lenti e obbiettivi ad elevato ingrandimento come il tedesco Karl Blossfeldt, che fotograf\u00f2 semi, foglie e altre strutture vegetali.\nNegli ultimi anni del diciannovesimo secolo Henry Crocker, di Fairfax, pubblic\u00f2 il lavoro di Bentley e cre\u00f2 la pi\u00f9 grande collezione privata delle sue fotografie. Molte di esse furono acquistate dall'Harvard Mineralogical Museum. In collaborazione con George Henry Perkins, docente di storia naturale all'Universit\u00e0 del Vermont, pubblic\u00f2 un articolo nel quale affermava che non esistono due cristalli di neve identici. Questo concetto verr\u00e0 ripreso nella cultura popolare e in altri articoli pubblicati su giornali come \"National Geographic\", \"Nature\", \"Popular Science\" e \"Scientific American\". Bentley don\u00f2 molte delle sue fotografie al Buffalo Museum of Science.\nDurante la sua vita Wilson Bentley fotograf\u00f2 anche vari tipi di ghiaccio e le strutture che l'acqua forma in natura, incluse le nuvole e la nebbia. Fu il primo statunitense a riprendere le gocce di pioggia e uno dei primi fisici delle nuvole.\nMor\u00ec di polmonite il 23 dicembre 1931 nella sua fattoria di Jericho. Il suo libro pi\u00f9 famoso, \"Snow Crystals\", fu pubblicato da McGraw-Hill pochi giorni prima della sua morte, ed \u00e8 in stampa ancora oggi."}
{"id": "5894855", "revid": "1573940", "url": "https://it.wikipedia.org/wiki?curid=5894855", "title": "Banca Mitsubishi", "text": "La \u00e8 stata una delle maggiori banche giapponesi dal 1880 al 1996.\nStoria.\nL'attivit\u00e0 della banca viene fatta risalire al 1880, quando il fondatore dello zaibatsu Mitsubishi, Iwasaki Yatar\u014d, istitu\u00ec la a Tokyo. Nel 1885 la casa acquis\u00ec la 119\u00aa Banca Nazionale che operava a Tokyo, \u014cita e Hakodate.\nNel 1919 per gestire le attivit\u00e0 bancarie dello zaibatsu venne costituita una societ\u00e0 autonoma, la Banca Mitsubishi. \nLa banca apr\u00ec uffici a Londra e New York nel 1920.\nDurante la seconda guerra mondiale la banca finanzi\u00f2 gli interessi giapponesi in Manciuria attraverso l'agenzia di Dalian, aperta nel 1933.\nNel 1948 gli zaibatsu furono smantellati e la banca fu ribattezzata dal nome dell'omonimo quartiere di Tokyo. La banca torn\u00f2 al nome \"Mitsubishi\" nel 1953 e riapr\u00ec gli uffici di Londra e New York. Negli anni successivi divenne la finanziatrice keiretsu Mitsubishi.\nOltre che in Giappone, la Mitsubishi fu attiva anche in California, dove cominci\u00f2 ad operare nel 1972 attraverso la Mitsubishi Bank of California. La Mitsubishi acquis\u00ec la Bank of California nel 1984, che pi\u00f9 tardi si fuse con la Union Bank, controllata dalla Banca di Tokyo per formare la attuale MUFG Union Bank.\nLa Mitsubishi era nota per l'atteggiamento molto prudente e infatti fu una delle poche banche giapponesi ad uscire relativamente indenni dalla bolla speculativa giapponese del 1991. A quell'epoca la banca aveva 288 filiali, 16 agenzie all'estero e 21 uffici di rappresentanza.\nNel 1996 la Banca Mitsubishi si fuse con la Banca di Tokyo per formare la Banca di Tokyo-Mitsubishi, poi a sua volta confluita nel Mitsubishi UFJ Financial Group."}
{"id": "5894866", "revid": "767487", "url": "https://it.wikipedia.org/wiki?curid=5894866", "title": "Forchette contro coltelli", "text": "Forchette contro coltelli (\"Forks Over Knives\") \u00e8 un film documentario del 2011 ideato e diretto da Lee Fulkerson.\nTrama.\nIl film sostiene l'efficacia per la salute di una dieta che, a differenza delle tipiche abitudini americane, escluda gli alimenti di origine animale e si basi invece su quelli vegetali e integrali, per favorire la prevenzione e cura di numerose patologie.\nDistribuzione.\nL'edizione italiana, con doppiaggio a cura della LOGOS S.r.l., \u00e8 stata trasmessa in prima visione da Sky TG24 ed \u00e8 visibile gratuitamente sul sito del canale.\nAccoglienza.\nIl documentario ha spinto il regista James Cameron e la sua famiglia a seguire dal 2012 la dieta vegana e a farsene promotori. Altri personaggi del mondo dello spettacolo che hanno dichiarato di aver adottato una dieta vegana dopo aver visto il documentario sono Ozzy Osbourne, Russell Brand (gi\u00e0 in precedenza vegetariano), Eliza Dushku, Jason Mraz, Kristen Bell (gi\u00e0 in precedenza vegetariana) e Dax Shepard."}
{"id": "5894868", "revid": "158913", "url": "https://it.wikipedia.org/wiki?curid=5894868", "title": "Forks Over Knives", "text": ""}
{"id": "5894871", "revid": "599013", "url": "https://it.wikipedia.org/wiki?curid=5894871", "title": "\u00d3scar L\u00f3pez Scrochi", "text": "Carriera.\nL\u00f3pez gioc\u00f2 in patria con il ed il prima di trasferirsi in Colombia per giocare nell'.\nCon il Nacional ottenne il nono posto nella stagione 1964 ed il secondo in quella seguente, a due punti dai campioni del .\nNel 1967 si trasferisce in Canada per giocare nei , con cui ottiene il quarto posto nella Western Division della NPSL 1967. L'anno dopo, sempre con i \"Falcons\", partecipa alla prima edizione della NASL, ottenendo il terzo posto della Lakes Division.\nNel 1969 si trasferisce in Uruguay per giocare nel con ottiene nella Primera Divisi\u00f3n Uruguaya 1969 il nono prof finale, seguito la stagione seguente della retrocessione in cadetteria a seguito dell'ultimo posto ottenuto nel mini-torneo per decretare la retrocessione del massimo campionato uruguaiano.\nNel 1971 torna in patria per giocare nel ."}
{"id": "5894897", "revid": "76963", "url": "https://it.wikipedia.org/wiki?curid=5894897", "title": "Raffaele Ferraro", "text": ""}
{"id": "5894902", "revid": "767487", "url": "https://it.wikipedia.org/wiki?curid=5894902", "title": "Joe Dirt 2 - Sfigati si nasce", "text": "Joe Dirt 2 - Sfigati si nasce (\"Joe Dirt 2: Beautiful Loser\") \u00e8 un film del 2015, diretto da Fred Wolf e interpretato da David Spade, Brittany Daniel e Dennis Miller.\n\u00c8 il sequel del film del 2001 \"Le avventure di Joe Dirt\".\nTrama.\nJoe Dirt, \u00e8 un anti-eroe che dopo aver messo incinta sua moglie diventa padre di tre figlie. Un giorno per\u00f2 si ritrova nella stessa citt\u00e0 ma nell'anno 1965, dove si trova in un viaggio epico."}
{"id": "5894925", "revid": "76963", "url": "https://it.wikipedia.org/wiki?curid=5894925", "title": "Umberto Ferraro", "text": ""}
{"id": "5894934", "revid": "599013", "url": "https://it.wikipedia.org/wiki?curid=5894934", "title": "Giorgio Nicolis", "text": "Carriera.\nHa disputato con la Comense due campionati di Serie B tra il 1932 ed il 1934."}
{"id": "5894938", "revid": "767487", "url": "https://it.wikipedia.org/wiki?curid=5894938", "title": "Unione Sportiva Pistoiese 1986-1987", "text": "Questa pagina raccoglie le informazioni riguardanti l'Unione Sportiva Pistoiese nelle competizioni ufficiali della stagione 1986-1987.\nRosa.\n \n \n \n \n "}
{"id": "5894940", "revid": "729019", "url": "https://it.wikipedia.org/wiki?curid=5894940", "title": "Ezio Bevilacqua", "text": "Biografia.\nNacque a Savignano sul Rubicone il 2 maggio 1917, figlio di Giovanni e Virginia Morigi. Segu\u00ec la famiglia quando si stabil\u00ec a Rimini dove inizi\u00f2 gli studi di perito elettrotecnico, che poi concluse a Forl\u00ec. Appassionatosi al mondo dell'aviazione, il 1 novembre 1938 si arruol\u00f2 nella Regia Aeronautica, entrando nella Regia Accademia Aeronautica di Caserta, Corso Turbine. Consegu\u00ec il brevetto di pilota d'aeroplano su velivolo da addestramento Breda Ba.25, e poi di pilota militare. Uscito dall'accademia con il grado di sottotenente nell'agosto 1941, in piena seconda guerra mondiale, venne promosso tenente, e nel luglio 1942 assegnato all'84\u00aa Squadriglia, 10\u00ba Gruppo, del 4\u00ba Stormo Caccia Terrestre allora schierato in Africa settentrionale italiana. A quel tempo la squadriglia era equipaggiata con i nuovi monoplani Aermacchi C.202 Folgore. A partire dal mese di agosto i due gruppi caccia dello stormo, il 9\u00b0 e il 10\u00b0, schierati sull'aeroporto di Fuka sud, si misero a protezione del settore di El Alamein. Il 6 ottobre rimase lievemente ferito durante il rientro da una missione di ricognizione, a causa dell'incompleta fuoriuscita del carrello d'atterraggio. L'11 agosto prese parte ad un combattimento contro 15 velivoli avversari, reclamando il danneggiamento di due di essi. Tra il 7 e l'8 ottobre i due gruppi impegnarono combattimento contro una formazione nemica composta da 18 bombardieri Douglas A-20 Boston scortati da 20 Curtiss P-40 e altrettanti Supermarine Spitfire, abbattendone dodici. \nIl giorno 21 i pochi velivoli efficienti decollarono per impegnare combattimento contro una forte formazione nemica composta da 40 bombardieri A-20 Boston, scortati da 40 caccia P-40 e Spitfire. Nel violento combattimento che ne segu\u00ec abbatte due caccia nemici ma il suo aereo venne centrato da una raffica di mitragliatrice che lo colp\u00ec ad entrambe la gambe, amputandogliene una e maciulando l'altra. Lanciatosi con il paracadute nei pressi di El Daba fu subito soccorso da una pattuglie di bersaglieri, che dopo essersi da solo legato i troncone per ridurre l'emorragia, lo misero su di un automezzo diretto ad un ospedale da campo, ma purtroppo decedette durante il tragitto a causa della grave perdita di sangue. Per onorarne la memoria fu decretata la concessione della Medaglia d'oro al valor militare, massima onorificenza italiana.\nSepolto inizialmente nel cimitero militare denominato Quota 35, dopo la fine del conflitto, per opera soprattutto di Paolo Caccia Dominioni i suoi resti furono recuperati e traslati nel Sacrario militare italiano di El Alamein."}
{"id": "5894953", "revid": "599013", "url": "https://it.wikipedia.org/wiki?curid=5894953", "title": "Untold Legends", "text": ""}
{"id": "5894966", "revid": "76963", "url": "https://it.wikipedia.org/wiki?curid=5894966", "title": "Carmelo Floriddia", "text": ""}
{"id": "5894967", "revid": "729019", "url": "https://it.wikipedia.org/wiki?curid=5894967", "title": "Castello di Sorbello", "text": "Il castello di Sorbello \u00e8 situato su un'altura davanti a Reschio, nel comune di Cortona, ma non lontano da Umbertide, al confine un tempo tra il granducato di Toscana e lo Stato Pontificio. Dalla rocca prese titolo un ramo della dinastia dei Bourbon del Monte Santa Maria e fu, dal 1416 al 1815, sede dell'omonimo piccolo marchesato, feudo imperiale mediato che comprendeva anche Pereto e la val di Pierle.\nStoria.\n\u00c8 costituito da un massiccio palazzo a planimetria rettangolare con torre merlata ghibellina e rivellino, inserito in un basamento trapezoidale con forti rastremature ed accenno a bastionatura, cordolato e con guardiole ai vertici. Il maniero domina tuttora l'alto corso del Tevere ed \u00e8 sempre la residenza dei marchesi Ranieri Bourbon del Monte. Alle pendici del colle, raggiunto da due sentieri, si trova il borgo agricolo di Sant'Andrea, intorno a un piazzale, con antiche costruzioni e la chiesa, il cui arciprete un tempo era nominato dai signori di Sorbello.\nI marchesi, dopo che i Bourbon di Sorbello si estinsero nei Ranieri tramite il matrimonio di Giovanni Antonio con Altavilla, pronipote dell'ultimo feudatario reggente Lodovico IV (1805-1815), utilizzavano la rocca come residenza estiva, unitamente alla villa del Pischiello sulle colline del lago Trasimeno, ma soggiornavano a lungo anche nel palazzo di Perugia e nel castello di Civitella Ranieri, nei dintorni di Umbertide.\nL'edificio non dispone di muri di cinta, ma di due maestosi ingressi, uno orientato a est, l'altro a ovest, collegati attraverso un'ampia corte. In mezzo a questa si erge uno scalone, illuminato da un secondo cortile, che sovrasta i locali un tempo adibiti a carcere feudale: a sud-est la fortezza \u00e8 rivolta verso il sottostante castello di Reschio. La struttura \u00e8 stata realizzata alle falde di un abbassamento del monte Montaccio e il primo cantiere fu installato nei primi anni dell'XI secolo, secondo quanto risulta dalla prima documentazione concernente la stipulazione di un contratto tra i marchesi e il governo di Citt\u00e0 di Castello, avente per oggetto l'alienazione di alcuni immobili. I signori, prima della costruzione della rocca, abitavano in cima al monte e si possono ancora vedere i resti della dimora.\nIl feudo dei Bourbon di Sorbello era denominato imperiale, perch\u00e9 concesso, nel 1416, dall'imperatore Sigismondo di Lussemburgo (1410-1437) a Lodovico I (1416-1441), appartenente a una linea collaterale dei Bourbon del Monte, marchesi del Monte Santa Maria: la sovranit\u00e0 su questo piccolo ma strategico territorio - e 500 abitanti - dur\u00f2 fino al Congresso di Vienna. I feudatari rogavano atti pubblici, riconosciuti dagli altri governi, e amministravano la giustizia civile e penale in una sala del castello. Il marchesato dipendeva dal Sacro Romano Impero, ma, per motivi di tutela e difesa in caso di guerra, aveva sottoscritto un atto di accomandigia con il granducato di Toscana: il 24 giugno di ogni anno i Sorbello partecipavano, a Firenze, al corteo di San Giovanni Battista per l'omaggio feudale ed erano i primi nella gerarchia dei nobili titolari.\nIl maniero, delimitato da un ampio giardino, risulta essere l'unico dell'odierno comune cortonese ad essere intatto e abitabile, dopo alcuni restauri che, non essendo pi\u00f9 attuale la destinazione militare, lo convertirono in residenza signorile. Intorno ad esso si notano i ruderi di antiche fortificazioni, ma la facciata, il retro e la torre con i merli a coda di rondine sono inalterati. L'androne, la scalea, il corpo di guardia, le prigioni sono tutti particolari dal volto poliedrico che ricordano i tempi feudali. Nel piano terra la cappella di Sant'Andrea custodisce una pala d'altare dedicata all'apostolo e un graffito raffigurante la Madonna, patrona di tutti i rami dei Bourbon del Monte Santa Maria.\nL'interno del monumentale edificio \u00e8 stato quasi totalmente rimaneggiato nel Seicento secondo il gusto barocco, prevalente nel periodo. \u00c8 caratterizzato da 365 stanze, secondo la composizione dell'anno solare: interessanti, anche per l'arredamento e le opere d'arte conservate, il piano nobile, la sala del marchese, del trono, dei busti (rappresentanti molti componenti della prolifica dinastia).\nLo stesso marchese Uguccione Ranieri parla, inoltre, dell'inquietante presenza soprannaturale di un fantasma che si manifesterebbe ogni 19 luglio, riferibile a Battistello di Sorbello, figlio legittimato di Guidone I e della favorita Rosa di Bagnolo, fatto decapitare nella sala di giustizia del castello, appunto in quel giorno del 1558, per volere dello zio Lodovico II per timore che ostacolasse la successione del proprio erede Tancredi II. Lo spettro, come in un rito, pare compia la sua annuale comparsa nella sala del trono con la \"testa male attaccata quasi ad angolo retto\", percorra la sala dei busti e, attraverso scale non pi\u00f9 esistenti, si soffermi nel luogo dove mor\u00ec."}
{"id": "5894973", "revid": "767487", "url": "https://it.wikipedia.org/wiki?curid=5894973", "title": "Unione Sportiva Pro Vercelli 1986-1987", "text": "Questa pagina raccoglie le informazioni riguardanti l'Unione Sportiva Pro Vercelli nelle competizioni ufficiali della stagione 1986-1987."}
{"id": "5894976", "revid": "1175439", "url": "https://it.wikipedia.org/wiki?curid=5894976", "title": "Andromeda IV", "text": "Andromeda IV (And IV) \u00e8 una galassia nana irregolare isolata, di moderata luminosit\u00e0 superficiale, di colore blu, con basso tasso di formazione stellare e bassa metallicit\u00e0. Fu scoperta da Sidney van den Bergh nel 1972.\n\u00c8 situata nell'omonima costellazione, ma probabilmente non \u00e8 una galassia satellite della Galassia di Andromeda (M31). \nIn uno studio del 1991 si \u00e8 ipotizzato trattarsi di ammasso globulare di M31, ma le osservazioni effettuate dal Telescopio spaziale Hubble nel 2000 hanno chiarito trattarsi di una galassia nana dalla caratteristiche analoghe ad altre come IC 1613 o Sestante A. La sua distanza dalla Terra \u00e8 risultata di circa 22-24 milioni di anni luce, quindi si troverebbe oltre i confini del Gruppo Locale in una posizione piuttosto isolata. Peraltro si \u00e8 anche ipotizzato che potrebbe far parte di un piccolo gruppo di galassie insieme a NGC 784, IC 1727 e UGC 64.\nHa un diametro di 1880 parsec, ma il gas di idrogeno neutro si estende di ben otto volte oltre i limite del disco galattico. Il rapporto tra materia barionica e materia oscura \u00e8 0,11."}
{"id": "5894977", "revid": "767487", "url": "https://it.wikipedia.org/wiki?curid=5894977", "title": "Qishon", "text": "Il Qishon (\u05e7\u05d9\u05e9\u05d5\u05df) \u00e8 uno dei principali corsi d'acqua di Israele.\nIl Qishon nasce a nord-ovest del monte Ghilboa. Scorre seguendo un asse sud-nord, e in prossimit\u00e0 di Tel Kashish svolta verso nord-ovest; si snoda per una lunghezza di 5\u00a0km all'interno di una stretta valle contornata dalle alture di Tivon, dal Monte Carmelo e da Alonim. Si getta infine nel mar Mediterraneo. Suo affluente principale \u00e8 il corso d'acqua Tzipori. La sua corrente rimane relativamente moderata a causa della bassa pendenza del terreno che attraversa.\nLe importanti precipitazioni della regione e la natura dei terreni, relativamente impermeabili, che costituiscono la piana di Esdraelon, contribuiscono alla considerevole portata del Qishon, che in certe annate straripa dal suo letto.\nUna inondazione del Qishon fu certamente il fattore che provoc\u00f2 la sconfitta di Sisara (Giudici 4 e 5). Le armate israelite guidate da Barac, dotate di attrezzature militari inferiori (Giudici 5-8), decimarono le forze di Sisara, generale dell'armata cananea (Giosu\u00e8 11-10), che basarono la loro strategia sui numerosi acquitrini formati dalle inondazioni del Qishon; in essi, infatti, i carri dell'armata di Sisara rimasero impantanati.\nA causa delle inondazioni, la flora spontanea intorno al fiume \u00e8 pressoch\u00e9 inesistente, fatta eccezione per la presenza di tamerici stagionali e di giunchi."}
{"id": "5894978", "revid": "599013", "url": "https://it.wikipedia.org/wiki?curid=5894978", "title": "Beatrice Berti", "text": "Carriera.\nClub.\nLa carriera di Beatrice Berti inizia nelle giovani dell' di Padova. Nella stagione 2013-14 passa alla squadra federale del , in Serie B1, militando, sempre con la stessa maglia, anche in Serie A2 nella stagione 2014-15 e in Serie A1 nella quella successiva.\nNell'annata 2016-17 viene ingaggiata dal , in Serie A1; con la formazione lombarda, nel frattempo ridenominata , conquista la Coppa CEV 2018-19. Dopo un quadriennio col club bustocco, per la stagione 2020-21 si accorda con la , mentre in quella successiva \u00e8 alla , sempre nel massimo campionato italiano.\nNazionale.\nCompie la trafila nelle nazionali giovanili italiane: nel 2013 viene convocata nella selezione Under-18 con cui si aggiudica la medaglia d'argento al campionato europeo di categoria; passa quindi alla nazionale Under-19, in seguito all'Under-20 con cui vince la medaglia di bronzo al campionato mondiale 2015, ed infine all'Under-23.\nNel 2017 ottiene le prime convocazioni in nazionale maggiore, con cui, nel 2019, si aggiudica la medaglia d'argento alla XXX Universiade."}
{"id": "5894980", "revid": "1442080", "url": "https://it.wikipedia.org/wiki?curid=5894980", "title": "Ed Stafford", "text": "Biografia.\nNato a Peterborough nel 1975, viene adottato da Barbara e Jeremy Stafford, avvocati, e cresce nella contea del Leicestershire. Il padre adottivo muore nel 1999, quando Stafford ha ventitr\u00e9 anni.\nEntra a far parte delle forze armate britanniche, ottenendo una medaglia nel 2000, per poi lasciare la carriera col grado di capitano nel 2002.\nLavora quindi come leader di spedizione e consulente per organizzazioni umanitarie e aziende in Belize, Guatemala, Borneo, Afghanistan, Patagonia, Argentina, Cile. Nel 2007 \u00e8 assunto dalla BBC per organizzare l'installazione in Guyana di un campo base per girare la serie di documentari \"Lost Land of the Jaguar\".\nNel 2008 inizia la prima spedizione con eco internazionale, attraversando a piedi l'intero Rio delle Amazzoni, dalla sorgente sino all'oceano, completando il percorso in pi\u00f9 di due anni e mezzo: dal 2 aprile 2008 al 9 agosto 2010. L'avventura lo fa entrare nel Guinness dei primati e viene riportata da Channel 5 con una serie di documentari dal titolo Walking the Amazon.\nNel marzo 2011 National Geographic lo elegge come avventuriero europeo dell'anno, con una cerimonia tenuta a Stoccolma. Nello stesso anno la Royal Scottish Geographical Society gli attribuisce la medaglia Mungo Park per il suo contribuito alla conoscenza della geografia.\nNel 2012 \u00e8 protagonista del programma televisivo in tre puntate \"Ed Stafford: Naked and Marooned\", trasmesso nel 2013, nel quale viene lasciato solo con una telecamera sull'isola tropicale disabitata di Oloruna, senza cibo, vestiti n\u00e9 equipaggiamento. L'avventura ha una durata di sessanta giorni, nei quali Stafford riprende s\u00e9 stesso e le vicende che attraversa.\nSuccessivamente \u00e8 protagonista della serie \"Marooned with Ed Stafford\", prodotta da Discovery Channel e trasmessa dal 2013. In questa serie di documentari viene lasciato, sempre con una telecamera e senza equipaggiamento, in diversi luoghi della terra, dalla giungla alla steppa, con l'obiettivo di sopravvivere e ambientarsi in dieci giorni. Nel 2015 conduce una nuova serie dal titolo \"Ed Stafford: Into The Unknown\" (in Italia, \"Ed Stafford: Sfida all'ignoto\"), nella quale si trova a viaggiare in luoghi remoti per investigare di persona l'origine di alcune particolari immagini satellitari.\nNel 2019 \u00e8 protagonista di \"Ed Stafford: First Man Out\", trasmesso in Italia da DMAX col titolo di \"Ed Stafford: scontro fra titani\", in cui si confronta con sei differenti esperti di sopravvivenza in specifiche sfide a due."}
{"id": "5894982", "revid": "76963", "url": "https://it.wikipedia.org/wiki?curid=5894982", "title": "Matteo Fornari", "text": ""}
{"id": "5894988", "revid": "76963", "url": "https://it.wikipedia.org/wiki?curid=5894988", "title": "Gianfranco Garia", "text": ""}
{"id": "5895002", "revid": "436907", "url": "https://it.wikipedia.org/wiki?curid=5895002", "title": "Metal Resistance", "text": "Metal Resistance \u00e8 il secondo album in studio del gruppo musicale giapponese Babymetal, pubblicato nel 2016."}
{"id": "5895013", "revid": "154639", "url": "https://it.wikipedia.org/wiki?curid=5895013", "title": "L'Ann\u00e9e philologique", "text": "L'Ann\u00e9e philologique (abbreviato \"APh\" ; il titolo completo \u00e8 \"L'Ann\u00e9e philologique: bibliographie critique et analytique de l'Antiquit\u00e9 gr\u00e9co-latine\" \u00e8 una bibliografia annuale che riporta le pubblicazioni scientifiche relative alle civilt\u00e0 della Grecia e della Roma antiche, dalle origini all'inizio del Medioevo. Vi sono presi in considerazione tutti i campi di studio, dalla storia politica alle scienze e le tecniche, passando per la letteratura, la linguistica, l'archeologia, la religione, il diritto o ancora la filosofia. Fondata nel 1926 dal latinista Jules Marouzeau, a partire dal primo gennaio 2015 la redazione francese ha la sua sede all'Universit\u00e9 Lille III.\nPropriet\u00e0 della Soci\u00e9t\u00e9 internationale de bibliografie classique (SIBC), un'associazione non a scopo di lucro, \"L'Ann\u00e9e philologique\" si presenta sotto forma di volumi stampati la cui diffusione \u00e8 assicurata dalla casa editrice Les Belles Lettres.\nContenuto.\n\"L'Ann\u00e9e philologique\" \u00e8 pubblicato ogni anno all'inizio dell'autunno. A causa del tempo necessario per trattare le nuove pubblicazioni, non prende in considerazione quelle che non sono state pubblicate da almeno due anni. Dalla creazione della banca dati \u00ab \"L'Ann\u00e9e philologique\" sur Internet\u00bb, il contenuto di ogni nuovo tomo \u00e8 integrato alla banca dati on line appena prima della pubblicazione del volume a stampa.\nQuesta bibliografia recensisce monografie e gli articoli apparsi nei periodici e le raccolte. Le monografie sono menzionate con alcune informazioni sui loro contenuti tanto che gli articoli sono abitualmente corredati da un breve riassunto redatto in tedesco,in inglese, in spagnolo, in francese o in italiano. Nella rivista non sono presenti giudizi autorevoli sulle pubblicazioni che segnala.\n\"L'Ann\u00e9e philologique\" non \u00e8 esaustiva in quanto non prende in considerazione pubblicazioni puramente scolastiche o opere di semplice divulgazione.\nDurante la sua storia, \"L'Ann\u00e9e philologique\" si \u00e8 distinta in tre occasioni in quanto l'Acad\u00e9mie des inscriptions et belles-lettres ha assegnato ai suoi successivi direttori, J. Marouzeau, J. Ernst e P.-P. Corsetti il premio Brunet.\nStoria.\nGli inizi.\nIl piano di classificazione originale ha subito diverse modifiche nel 1997. Marouzeau aveva iniziato a pubblicare nel 1927 i due volumi di un'importante bibliografia retrospettiva, \"Dix ann\u00e9es de bibliographie classique (1914-1924)\". Il tomo I de \"L'Ann\u00e9e philologique\" (che copre gli anni 1924-1926) compare nel 1928 e rimpiazza \"Dix ann\u00e9es de bibliographie classique\". Marouzeau \u00e8 il primo direttore della rivista. La versione cui si fa riferimento \u00e8 quella rielaborata seguita dal tomo 67 (1996), apparso nel 1999. \u00c8 stata pubblicata fino a una data molto recente con la collaborazione del CNRS e pi\u00f9 centri di ricerca stranieri. L'editore CNRS essendosi ritirato dal progetto nel 2013-2014, a partire dal primo gennaio 2015, la redazione francese ha la sua sede all'Universit\u00e9 Lille III.\nCreazione delle sedi estere.\nLa prima sede \u00e8 quella americana, fondata nel 1965 a Chapel Hill N.C. Nel 1972 nasce quella tedesca a Heidelberg, in Germania Ovest. Qualche anno dopo nel 1977-1978 \u00e8 stata creata una sede svizzera a Losanna. Nel 1995 \u00e8 istituita a Genova una sede che prende in analisi l'abbondante produzione italiana. Infine, nel 2000, \u00e8 inaugurata a Granada una sede spagnola.\nCentro italiano dell'Ann\u00e9e philologique.\nIl Centro italiano dell\"'Ann\u00e9e philologique\" \u00e8 la sezione italiana de \"L'Ann\u00e9e philologique\". Il centro ha la sua sede principale all'Universit\u00e0 degli Studi di Genova, dove \u00e8 stato diretto, fin dai suoi esordi, dal professore Franco Montanari. Vi lavorano una quindicina di collaboratori, alcuni dei quali fanno capo ad altre sedi distaccate.\nInformatizzazione della rivista.\nDurante gli anni '80 molti volumi (precisamente dal tomo 1 al 44) sono stati resi disponibili in microfilm. A partire dal 1989 inizia un progetto di informatizzazione su CD-ROM, la Database of Classical Bibliography (DCB), pubblicato in due versioni nel 1995 e nel 1997.\nNel 1994 con l'iniziativa del nuovo direttore, Pierre-Paul Corsetti, assistito dal vicedirettore \u00c9ric Rebillard e da Richard Goulet, \u00e8 stata creata \"AnPhil\", una banca dati relazionale che \u00e8 alla base della messa on line di tutto \"L'Ann\u00e9e philologique\". La banca dati \u00e8 accessibile mediante un abbonamento a pagamento aperto sia alle istituzioni (universit\u00e0, biblioteche, centri di ricerca, etc.) che ai privati.\nDal 2018 la rivista e la versione on-line sono curate dall'editore Brepols."}
{"id": "5895017", "revid": "834", "url": "https://it.wikipedia.org/wiki?curid=5895017", "title": "The Great McGinty", "text": ""}
{"id": "5895019", "revid": "1543377", "url": "https://it.wikipedia.org/wiki?curid=5895019", "title": "MAI-MetaOPAC Azalai", "text": "MAI-MetaOPAC Azalai \u00e8 un MetaOPAC italiano che interroga un grande numero di cataloghi informatizzati nazionali. Il servizio MAI, temporaneamente sospeso dal 1 luglio 2015, \u00e8 stato riattivato il 14 marzo 2017.\nStoria.\nIl CINECA dal 1997 ha fornito gratuitamente le infrastrutture e le competenze tecnologiche, per poi dismettere i server che ospitavano il servizio. L'Associazione Italiana Biblioteche ha dichiarato che sono in corso le trattative con l'ente che studia la possibilit\u00e0 di erogare nuovamente il servizio. Il comitato esecutivo nazionale dell'Associazione Italiana Biblioteche si impegna a ripristinarlo in tempi brevi.\nFunzione.\nMAI-MetaOPAC Azalai \u00e8 un MetaOPAC che esegue l\u2019interrogazione su un alto numero di cataloghi nazionali contemporaneamente. L'Associazione Italiana Biblioteche consiglia di ricercare documenti posseduti da poche biblioteche, poich\u00e9 attraverso il MAI, la ricerca di un documento comune risulterebbe scomoda da esaminare per l\u2019alto numero di risultati.\nModalit\u00e0 di ricerca.\nRicerca selettiva.\nPermette di effettuare la ricerca su un numero di cataloghi selezionati. Dopo aver specificato i parametri di ricerca,i cataloghi possono essere interrogati in maniera diretta, oppure selezionati singolarmente.\nSelezionare la copertura geografica.\n\u00c8 possibile specificare l'ubicazione delle biblioteche che interessano a livello provinciale, regionale e comunale.\nI cataloghi collettivi sono selezionati in base all'ubicazione delle diverse biblioteche e in tal modo cataloghi con biblioteche ubicate in pi\u00f9 comuni saranno considerati a copertura \"provinciale\";quelli con biblioteche in pi\u00f9 province saranno a copertura \"regionale\" e infine quelli con biblioteche in pi\u00f9 regioni saranno considerati a copertura \"nazionale\". In questo modo un catalogo che comprende biblioteche situate a Torino e Vercelli potr\u00e0 essere visualizzato sotto il livello regionale \"Piemonte\".\nSelezionare la tipologia di biblioteca.\nAttraverso il MAI \u00e8 possibile specificare e selezionare il tipo di biblioteca alla quale si \u00e8 interessati:\nSelezionare il tipo di documento.\n\u00c8 possibile indicare il tipo di documento alla quale si \u00e8 interessati attraverso il riquadro con sfondo color beige: \"monografie\", \"periodici\". I cataloghi che avranno tra i risultati entrambe le tipologie di documento, verranno visualizzati in tutti i casi.\nRicerca per regione.\nPermette di ricercare i cataloghi di una singola regione nazionale (compresi quelli provinciali e comunali).\nRicerca globale.\nPermette di consultare tutti i cataloghi presenti e connessi al MAI senza limitazioni( vi \u00e8 la possibilit\u00e0 di specificare la tipologia di documento).Pu\u00f2 risultare efficace per la ricerca di quei documenti pi\u00f9 difficili da reperire.\nNella ricerca globale \u00e8 possibile interrogare il campo \"Titolo\" per tutti i cataloghi connessi al MAI. La ricerca negli altri campi (soggetto, autore, ISBN/ISSN, classificazione Dewey ecc.) funziona solo per quei cataloghi che hanno a disposizione il campo selezionato.\nCollegamenti esterni.\nIstruzioni per l'utilizzo del Catalogo"}
{"id": "5895022", "revid": "834", "url": "https://it.wikipedia.org/wiki?curid=5895022", "title": "I Walked with a Zombie", "text": ""}
{"id": "5895025", "revid": "767487", "url": "https://it.wikipedia.org/wiki?curid=5895025", "title": "La leyenda del tiempo", "text": "La leyenda del tiempo \u00e8 un album in studio del cantante spagnolo Camar\u00f3n de la Isla, pubblicato nel 1979."}
{"id": "5895026", "revid": "123904669", "url": "https://it.wikipedia.org/wiki?curid=5895026", "title": "La ladra di Cagliostro", "text": "La ladra di Cagliostro \u00e8 un romanzo per ragazzi del 2010 scritto da Giulio Leoni.\nTrama.\nIl conte di Cagliostro, dopo essere sbarcato a Venezia, prende alloggio presso 'Ca de Specchi', una casa reputata una casa maledetta dai venenziani. Dopo qualche giorno, passeggiando per la citt\u00e0, una ladruncola di nome Serafina, cerca di sottrargli l'orologio da taschino, ma il furto non le riesce. Il conte decide di dare una possibilit\u00e0 alla ragazzina, facendola divenire sua complice insieme ai suoi tre amichetti. Nel mentre, Cagliostro comincia a farsi un nome come curatore mistico, in grado di parlare con una principessa egizia Seraphida, in realt\u00e0 interpretata da Serafina. I fantomatici poteri del conte arrivano alle orecchie del Doge Collenigro. Sulle prime viene preso dalla nobilt\u00e0 per un ciarlatano, ma poi lo stesso Doge si convince che Cagliostro sia in possesso di poteri divini e lo fa convocare a corte per chiedergli una cura. Cagliostro riesce quasi nell'obiettivo di rubare lo 'Smeraldo di Tebe', il pi\u00f9 prezioso tesoro della Serenissima. Il Doge, resistendo a una pozione datagli da Cagliostro per il rito, lo fa imprigionare ai Piombi. Serafina e i suoi 3 amici riescono comunque a scappare. Dopo un primo momento di smarrimento, Serafina escogita un piano che riesce effettivamente a far evadere il Conte dai piombi. Braccati dalle guardie del Doge, decidono di imbarcarsi per fare rotta verso Istanbul."}
{"id": "5895027", "revid": "834", "url": "https://it.wikipedia.org/wiki?curid=5895027", "title": "The Mortal Storm", "text": ""}
{"id": "5895030", "revid": "124123", "url": "https://it.wikipedia.org/wiki?curid=5895030", "title": "Alfred Zampa", "text": "Biografia.\nAlfred Zampa, detto anche Al Zampa, ha svolto un ruolo fondamentale nella costruzione di ponti nella baia di San Francisco nel corso della prima met\u00e0 del novecento. Ha contribuito alla costruzione dei grandi ponti della California, del Texas, dell'Arizona e dello Stato di New York. Nato in California da emigranti abruzzesi di Ortucchio, Zampa \u00e8 noto per essere miracolosamente sopravvissuto nel 1936 ad un brutto incidente sul lavoro al Golden Gate Bridge, riportando tuttavia gravi lesioni. Dopo essersi ripreso \u00e8 diventato una vera e propria celebrit\u00e0 californiana nonch\u00e9 simbolo della classe operaia, contribuendo a conquistare importanti battaglie per la sicurezza degli operai nei cantieri statunitensi.\n\u00c8 stato membro fondatore dell'Half Way to Hell Club, un'organizzazione composta da operai caduti tra il 1936 e il 1937 dal ponte in costruzione del Golden Gate e salvati dalle reti di sicurezza fatte installare.\nI ponti.\nDal 1925 ha contribuito a costruire il ponte originario del Carquinez Bridge terminato il quale, dopo due anni, ha costruito altri grandi ponti in diversi stati americani. Nella Bay Area dal 1934 inizia a costruire il San Francisco-Oakland Bay Bridge. Nel 1936 lavora alla realizzazione del Golden Gate Bridge. Dopo aver lavorato su altri ponti \u00e8 andato in pensione nel 1970. Come supervisore ha contribuito alla costruzione del nuovo ponte del Carquinez Bridge, inaugurato nel 2003, tre anni dopo la sua morte. \nRiconoscimenti.\nL'8 novembre 2003 il senato della California ha dedicato a lui il nuovo ponte del Carquinez Bridge tra Crockett e Vallejo, nella baia di San Francisco. Alfred Zampa ha lavorato alla costruzione dell'opera originaria e come supervisore alla nuova costruzione. Il nuovo ponte, il sesto pi\u00f9 lungo degli Stati Uniti, \u00e8 stato chiamato ufficialmente \"Alfred Zampa Memorial Bridge\". \nLui e Giovanni da Verrazzano sono gli unici italiani ai quali \u00e8 stato intitolato un ponte in America. \nAl Zampa, chiamato cos\u00ec negli States, \u00e8 morto nel 2000 all'et\u00e0 di 95 anni. A lui sono dedicate diverse opere letterarie e teatrali.\nGrazie al coraggio e all'altruismo si \u00e8 guadagnato gli appellativi di \"Iron worker\" ed \"Asso\".\nIn Italia ad Alfred Zampa \u00e8 stata dedicata la piazza antistante al comune di Ortucchio."}
{"id": "5895031", "revid": "125972326", "url": "https://it.wikipedia.org/wiki?curid=5895031", "title": "Piebaldismo", "text": "Il piebaldismo \u00e8 una raro disturbo della pigmentazione a trasmissione autosomico dominante che si manifesta con aree di cute e peli depigmentati che tendono a localizzarsi prevalentemente sulla fronte, sul torace, sull'addome e sugli arti inferiori.\nEtimologia.\nIl nome deriverebbe dai termini inglesi \"(mag)pie\", gazza, e \"bald\", col significato desueto di \"macchiata di bianco\", un riferimento al piumaggio bianco e nero del volatile. Molti studi sulla genetica del piebaldismo sono stati condotti su animali pezzati.\nEpidemiologia.\nL'incidenza del piebaldismo \u00e8 inferiore ad 1 caso ogni 20.000 persone. Non vi \u00e8 differenza tra i sessi.\nEziopatogenesi.\nIl piebadismo \u00e8 causato da mutazioni in eterozigosi del gene \"KIT\", che codifica per la proteina c-KIT, un recettore tirosin chinasico di membrana coinvolto in processi di differenziazione, migrazione, proliferazione e sopravvivenza cellulare o in \"SNAI2\" (noto anche come \"SLUG\"), che codifica per un fattore di trascrizione con motivi a dito di zinco. Alcune recenti ricerche attribuiscono un ruolo anche a mutazioni del gene \"MC1R\", codificante per un GPCR della melanocortina. Questi geni sono coinvolti nella regolazione della migrazione dei melanociti e conseguentemente nei processi di pigmentazione della pelle.\nIstologia.\nNelle aree ipopigmentate si osserva assenza di melanociti e melanosomi oppure una riduzione del numero di melanociti di grandi dimensioni. Nelle aree iperpigmentate il numero di melanociti \u00e8 normale ma oltre a melanociti di normale morfologia vengono prodotti melanociti di forma sferica o granulare.\nClinica.\nIl piebaldismo nell'80-90% dei casi si manifesta con una ciocca di capelli bianca sopra la fronte, spesso associata con una chiazza ipopigmentata a forma di V alla fronte. Chiazze ipopigmentate di estensione variabile, irregolari, bilaterali, simmetriche o asimmetriche, ben demarcate, si possono anche localizzare lungo la linea mediana al mento, torace, addome e terzo medio degli arti. In seguito si pu\u00f2 assistere alla comparsa di chiazze iperpigmentate al centro o ai bordi delle chiazze ipopigmentate o meno comunemente su cute normale. Aree depigmentate simili al piebaldismo possono essere presenti in altre patologie in genere associate alla sordit\u00e0 come la sindrome di Waardenburg. Nella maggior parte dei casi il piebaldismo non \u00e8 associato a manifestazioni extracutanee ma sono segnalate rare associazioni con ritardo mentale, sordit\u00e0, malattia di Hirschsprung, megacolon congenito o neurofibromatosi di tipo 1.\nDiagnosi.\nLa diagnosi di piebaldismo \u00e8 clinica.\nIl piebaldismo entra in diagnosi differenziale con l'albinismo, in cui i melanociti sono presenti ma vi \u00e8 un deficit di tirosinasi, enzima responsabile della sintesi di melanina, con la vitiligine, che non si manifesta dalla nascita e con rare patologie quali nevo acromico, sindrome di Waardenburg, sindrome di Alezzandrini, sindrome di Woolf, sindrome di Vogt-Koyanagi.\nTrattamento.\nNon esiste trattamento risolutivo per il piebaldismo. \u00c8 consigliata l'applicazione di filtri solari per evitare ustioni alle aree depigmentate. Sono possibili trapianti autologhi di pelle non depigmentata o di melanociti con finalit\u00e0 estetiche. \u00c8 previsto anche il trattamento integrativo con dermoabrasione. La fototerapia \u00e8 solitamente inefficace.\nPrognosi.\nIl piebaldismo \u00e8 una condizione benigna. Le lesioni non si risolvono spontaneamente e nell'adulto rimangono stabili."}
{"id": "5895032", "revid": "287204", "url": "https://it.wikipedia.org/wiki?curid=5895032", "title": "Didn't I (Aqua)", "text": "Didn't I \u00e8 un singolo del gruppo bubblegum pop danese Aqua, scritto da Claus Norreen e Sorren Rasted, e pubblicato prima nella versione danese e svedese della VHS Around the world e poi nell'edizione limitata di Natale del loro album d'esordio Aquarium.\nIl brano.\nIl brano, di stampo eurodance come nei loro canoni, \u00e8 stato pubblicato come allegato nella versione danese e svedese della videocassetta \"Around the world\" e, oltre al brano omonimo, contiene screensaver ufficiali per pc della band.\nIl brano \u00e8 stato inserito in una riedizione limitata dell'album \"Aquarium\" chiamata \"Aquarium - Limited Christmas edition\" e appare in alcune edizioni speciali giapponesi dell'album.\nVideo musicale.\nAl contrario dei precedenti singoli della band, non \u00e8 stato creato alcun videoclip allegato."}
{"id": "5895036", "revid": "1924342", "url": "https://it.wikipedia.org/wiki?curid=5895036", "title": "I Can See Your House from Here", "text": "I Can See Your House From Here \u00e8 il settimo album in studio del gruppo rock progressivo britannico Camel, pubblicato nel 1979.\nTracce.\nSide 1\nSide 2"}
{"id": "5895038", "revid": "729019", "url": "https://it.wikipedia.org/wiki?curid=5895038", "title": "Francesco Palmegiani", "text": "Biografia.\nFiglio dell'avvocato Eugenio Palmegiani e di Maria Dupr\u00e9 Theseider, zio di Eugenio Dupr\u00e8 Thes\u00e8ider, fu scrittore e giornalista, corrispondente di quotidiani nazionali. Dal 1925 fu insegnante di storia dell'arte presso il liceo classico.\nEsperto conoscitore della storia e del patrimonio artistico del territorio sabino, pubblic\u00f2 molti libri di arte e storiografia locale tra cui \"Rieti e la Regione Sabina\", prima grande monografia illustrata sulla Sabina, ancora oggi un punto fermo della storiografia locale. Nel 1936 fu autore della voce \"Rieti\" (insieme a Riccardo Riccardi, Doro Levi ed al nipote Eugenio Dupr\u00e9 Theseider) e della voce \"Sabina\" (insieme a Riccardi) dell'Enciclopedia Treccani.\nSuccedette a Giuseppe Colarieti Tosti come direttore del Museo civico, e ad Angelo Sacchetti Sassetti come ispettore onorario ai monumenti e agli scavi. In questa veste port\u00f2 avanti delle scelte radicalmente puriste, alla continua ricerca della \"romanit\u00e0\" esaltata dal regime fascista, che gli valsero diverse critiche: il radicale restauro del Palazzo papale con il ripristino delle forme romaniche e la demolizione della monumentale scala di accesso alla loggia; la demolizione del Ponte romano di Rieti, in virt\u00f9 dei continui danni che gli arrecavano le piene del fiume Velino, e la sua sostituzione con un moderno ponte in cemento armato; la rimozione degli affreschi secenteschi dalle pareti della basilica inferiore della cattedrale di Rieti; il ripristino della facciata medievale nella chiesa di san Pietro; l'eliminazione della trifora da porta D'Arci; la sistemazione di Porta Romana affidata all'accademico Bazzani; la demolizione della chiesa di San Giovanni in Statua e la successiva costruzione dell'Hotel Quattro Stagioni, che riport\u00f2 alla luce resti di muratura romana sotto la superficie di piazza Vittorio Emanuele II, documentata nelle sue opere con testi e fotografie. Propose inoltre una radicale trasformazione della Cattedrale che avrebbe visto la completa demolizione delle cappelle settecentesche del lato destro per riportare alla luce la muratura medievale della fiancata destra, attualmente nascosta dalle cappelle laterali intonacate, ma il progetto non venne mai attuato.\nConvinto sostenitore del fascismo, ricopr\u00ec diversi incarichi politici: fu vice podest\u00e0 di Rieti, fu il secondo preside della neonata provincia di Rieti dal 1937 fino all'armistizio del 1943 e inoltre presidente dell'opera nazionale maternit\u00e0 e infanzia. Fu un attivo sostenitore della ferrovia Salaria, della quale fece presente l'importanza allo stesso Mussolini in un incontro avvenuto nel 1923.\nNel 1952 don\u00f2 al Museo civico di Rieti una vetrina di ricordi napoleonici, curiosit\u00e0 varie e monete dei Flavi.\nA lui \u00e8 dedicata una via nel quartiere \"Campoloniano\" di Rieti."}
{"id": "5895041", "revid": "46291", "url": "https://it.wikipedia.org/wiki?curid=5895041", "title": "Stachys alopecuros", "text": "La betonica bianca (nome scientifico Stachys alopecuros ) \u00e8 una piccola pianta erbacea dai fiori labiati appartenente alla famiglia delle Lamiaceae.\nEtimologia.\nIl nome generico (\"stachys\") deriva dal greco e significa \"simile alla spiga di grano\". L'epiteto specifico (\"alopecuros\" = coda di volpe) si trova per la prima volta in Teofrasto (371 a.C. \u2013 Atene, 287 a.C.), filosofo e botanico greco antico, discepolo di Aristotele, autore di due ampi trattati botanici.\nIl binomio scientifico di questa pianta \u00e8 stato proposto inizialmente da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, perfezionato successivamente dal botanico inglese George Bentham (22 settembre 1800 \u2013 10 settembre 1884) nella pubblicazione \"Labiatarum Genera et Species - 531\" del 1834..\nDescrizione.\nQueste piante arrivano ad una altezza di 2 - 4 dm (massimo 50\u00a0cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. L'indumento \u00e8 formato da peli semplici (raramente sono ramificati).\nRadici.\nLe radici sono secondarie da rizoma.\nFusto.\nLa parte aerea del fusto \u00e8 ascendente e subcilindrica (o quasi quadrangolare a causa della presenza di fasci di collenchima posti nei quattro vertici). La superficie \u00e8 ricoperta da sparsi peli riflessi o irsuti.\nFoglie.\nLe foglie sono di due tipi: basali e cauline. Quelle basali formano una breve rosetta, sono picciolate ed hanno la lamina a forma triangolare, cordata alla base e con i bordi regolarmente dentati; sono inoltre persistenti alla fruttificazione. Quelle lungo il fusto sono disposte in modo opposto a due a due; ogni verticillo \u00e8 alterno a quello precedente; sono minori e subsessili. Inoltre sono verdi di sopra e pi\u00f9 pallide di sotto. Lunghezza del picciolo: 5 \u2013 10\u00a0cm. Dimensione delle foglie basali: larghezza 4 \u2013 5\u00a0cm; lunghezza 5 \u2013 6\u00a0cm. \nInfiorescenza.\nL'infiorescenza \u00e8 portata in vari verticilli di tipo tirsoide (o racemo spiciforme) disposti in posizione ascellare e sovrapposti lungo il fusto. I verticilli sono compatti (a volte il primo verticillo basale \u00e8 pi\u00f9 distanziato). Ogni verticillo \u00e8 composto da alcuni fiori disposti circolarmente e poggianti su due brattee (o foglie bratteali) a forma lanceolata. Le brattee del verticillo seguente sono disposte in modo alternato. Alla base del fiore \u00e8 presente una bratteola lineare lunga quanto il tubo del calice. Lunghezza delle brattee: 6 \u2013 7\u00a0mm. Dimensione della bratteola: larghezza 0,5 - 1,5\u00a0mm; 5 \u2013 12\u00a0mm. \nFiore.\nI fiori sono ermafroditi, zigomorfi (il calice \u00e8 attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi). Lunghezza del fiore: 12 \u2013 16\u00a0mm.\nFrutti.\nIl frutto \u00e8 una nucula acheniforme (schizocarpo); pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. La forma \u00e8 da obovoide a oblunga arrotondata all'apice.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: questa \"suballeanza\" si riferisce alle praterie emicriptofite, spesso dominate da \"Sesleria caerulea\" e da \"Carex sempervirens\", diffuse sui versanti carbonatici da 1.700 m al limite degli alberi nelle Alpi meridionali. \u00c8 una comunit\u00e0 relativamente termofila con microclima fresco e umido. Le comunit\u00e0 del \"Caricenion australpinae\" possono ritrovarsi anche in ambiti collinari e submontani. La distribuzione \u00e8 relativa all'alleanza endemica del territorio insubrico.\nAltre alleanze per questa specie sono:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Stachys\" comprende pi\u00f9 di 300 specie con una distribuzione cosmopolita (ad eccezione dell'Australia e Nuova Zelanda), due dozzine delle quali vivono spontaneamente in Italia. Nell'ambito della famiglia il genere Stachys \u00e8 descritto all'interno della trib\u00f9 Stachydeae (sottofamiglia Lamioideae ). Nelle classificazioni meno recenti la famiglia Lamiaceae viene chiamata Labiatae.\nPer questa specie il basionimo \u00e9:\nSottospecie.\nPer questa specie sono riconosciute le seguenti sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nLa betonica coda di volpe in altre lingue \u00e8 chiamata nei seguenti modi:"}
{"id": "5895043", "revid": "199745", "url": "https://it.wikipedia.org/wiki?curid=5895043", "title": "Betonica bianca", "text": ""}
{"id": "5895044", "revid": "834", "url": "https://it.wikipedia.org/wiki?curid=5895044", "title": "Road to Singapore", "text": ""}
{"id": "5895054", "revid": "834", "url": "https://it.wikipedia.org/wiki?curid=5895054", "title": "Spring Parade", "text": ""}
{"id": "5895058", "revid": "121640906", "url": "https://it.wikipedia.org/wiki?curid=5895058", "title": "Al-B\u016bs\u012br\u012b", "text": "Biografia.\nNato in Alto Egitto da una famiglia della trib\u00f9 Banu Habnun proveniente dalla cittadella di Hammad in Marocco, come afferma al-Maqrizi, fu discepolo del sufi Abu al-'Abbas al-Mursi (m. 1287) guida spirituale di una delle pi\u00f9 importanti correnti sufi, la Shadhiliyya ancor oggi diffusa nel mondo islamico. Oltre che in Egitto ha vissuto a Gerusalemme, Mecca e Medina prima di tornare in Egitto e precisamente ad Alessandria dove \u00e8 morto. Al-Busiri \u00e8 sepolto al Cairo, alle pendici del Muqattam.\nGrammatico e calligrafo ha composto diverse poesie fra cui la pi\u00f9 famosa \u00e8 la qa\u1e63\u012bda al-Burda (il Poema del mantello). Si tratta di una composizione di 175 versi in lode del profeta Maometto che lo avrebbe guarito dalla paralisi che lo aveva colpito apparendogli in sogno e avvolgendolo con il mantello, la \"burda\" appunto. Risvegliatosi guarito, al-Busiri usc\u00ec da casa e incontr\u00f2 un uomo pio che, misteriosamente, gli chiese della qasida appena composta e che il poeta gli diede. Cos\u00ec la notizia della miracolosa guarigione di al-Busiri e la sua poesia si diffusero sia alla corte del sultano mamelucco che fra la gente assicurando al poeta la fama di uomo santo e alla composizione la fama di essere dotato di prodigiose propriet\u00e0. Infatti per secoli i versi sono stati utilizzati anche da altri poeti che, secondo una tecnica diffusa nella letteratura araba, li hanno citati all'interno di loro componimenti. Ma la sua fama maggiore \u00e8 dovuta all'essere considerata un testo dalle propriet\u00e0 taumaturgiche per cui i suoi versi sono scritti su amuleti e recitati durante la lavanda dei morti e i funerali al fine di impetrare la misericordia divina per il defunto.\nLa \"Burda\" \u00e8 stata tradotta di molte lingue, per esempio: in italiano da Giuseppe Gabrieli; in inglese per la prima volta da Faizullabhai; in francese per la prima volta da Ren\u00e9 Basset; in tedesco da C. A. Ralfs - Vienna, 1860."}
{"id": "5895059", "revid": "1494169", "url": "https://it.wikipedia.org/wiki?curid=5895059", "title": "Stazione di Quarto (disambigua)", "text": ""}
{"id": "5895060", "revid": "1494169", "url": "https://it.wikipedia.org/wiki?curid=5895060", "title": "Stazione di Quinto", "text": ""}
{"id": "5895061", "revid": "1494169", "url": "https://it.wikipedia.org/wiki?curid=5895061", "title": "Stazione di Terzo", "text": ""}
{"id": "5895062", "revid": "1543377", "url": "https://it.wikipedia.org/wiki?curid=5895062", "title": "Nude (Camel)", "text": "Nude \u00e8 l'ottavo album in studio del gruppo rock progressivo britannico Camel, pubblicato nel 1981.\nIl disco.\nSi tratta di un concept album ispirato alla vera storia del soldato giapponese Hiroo Onoda, arrestato su un'isola dopo circa trent'anni dalla fine della seconda guerra mondiale perch\u00e9 si rifiutava di credere che la guerra fosse finita.\nSi tratta dell'ultimo album a cui partecipa il batterista Andy Ward."}
{"id": "5895064", "revid": "88740", "url": "https://it.wikipedia.org/wiki?curid=5895064", "title": "Seventh Avenue (Manhattan)", "text": "Seventh Avenue \u00e8 una delle avenue situate a Manhattan, nella citt\u00e0 di New York. Il tratto compreso tra 26th Street e 42nd Street e quello a nord di Central Park sono conosciuti rispettivamente anche come Fashion Avenue e Powell Boulevard. A sud di Central Park la strada \u00e8 a senso unico in direzione sud, mentre a nord del parco \u00e8 a doppio senso.\nStoria.\nLa Seventh Avenue fu prevista come parte del \"Commissioners' Plan\" del 1811. Agli inizi del XX secolo, la strada terminava ancora presso Eleventh Street, nel Greenwich Village, e venne successivamente estesa verso sud fino a Varick Street nel 1914. Questi lavori portarono ad un allargamento della stessa Varick Street e permisero di migliorare i collegamenti veicolari tra Midtown Manhattan e l'attuale TriBeCa. Il prolungamento della avenue permise anche la costruzione della linea IRT Broadway-Seventh Avenue della metropolitana di New York, aperta nel 1918.\nL'estensione era stata presa in considerazione per diversi anni, fino a quando nel settembre 1911 la \"New York City Board of Estimate\" approv\u00f2 un primo stanziamento di 3 milioni di dollari per la panificazione iniziale dei lavori. Per realizzare il prolungamento, sollecitato da diversi gruppi civici per soddisfare le esigenze commerciali del Greenwich Village, furono demoliti un significativo numero di vecchi edifici, tra i quali la Bedford Street Methodist Church, costruita nel 1840.\nDal 6 giugno 1954, la maggior parte della Seventh Avenue \u00e8 diventata a senso unico in direzione sud; la porzione a nord di Times Square \u00e8 rimasta a doppio senso invece fino al 10 marzo 1957.\nDescrizione.\nLa Seventh Avenue inizia nel West Village a Clarkson Street, dove Varick Street diventa Seventh Avenue South, che a sua volta diventa propriamente Seventh Avenue dopo cha la strada attraversa Greenwich Avenue e West 11th Street. All'altezza di 42nd Street, interseca quindi con Broadway a Times Square. La strada \u00e8 poi interrotta tra 59th Street e 110th Street dal Central Park.\nA nord del parco la strada diventa a doppio senso e attraversa Harlem con il nome di \"Adam Clayton Powell Jr. Boulevard\". Gli indirizzi continuano come se la strada attraversasse il parco, infatti nel primo quartiere a nord partono da 1800. A nord una parte della strada si dirige al Macombs Dam Bridge, che collega Manhattan al Bronx passando sopra il fiume Harlem, mentre l'altra si collega a 155th Street.\nInoltre, nell'attraversare il Garment District, quartiere che si estende nella parte centrale di Manhattan tra 12th Avenue e Fifth Avenue e da 34th Street a 39th Street, la strada prende il nome di \"Fashion Avenue\" per via del ruolo centrale che il Garment District possiede nell'industria dell'abbagliamento e della moda e anche per essere la sede dei alcuni dei pi\u00f9 importanti stilisti, che hanno fatto di New York una delle quattro principali capitali della moda mondiali. I primi cartelli, temporanei, con la scritta Fashion Avenue furono posizionati nel 1972, mentre i cartelli definitivi furono sistemati negli anni successivi.\nTrasporti.\nLa Seventh Avenue \u00e8 servita, per la maggior parte della sua lunghezza, dalle linee 1, 2 e 3 della metropolitana di New York, con un totale di otto stazioni. Tra 42nd Street e Central Park South \u00e8 invece servita dalle linee N, Q e R con tre stazioni. Anche le stazioni di Seventh Avenue, servita dalle linee B, D e E, e di 155h Street, servita dalle linee B e D, sono posizionate sul suo percorso. Lungo la strada, che \u00e8 servita da numerosi autobus locali, si trova anche la stazione di Pennsylvania.\nNella cultura di massa.\nLa Seventh Avenue \u00e8 spesso menzionata in film, giochi e libri:"}
{"id": "5895070", "revid": "228587", "url": "https://it.wikipedia.org/wiki?curid=5895070", "title": "Stazione di Sesto", "text": ""}
{"id": "5895071", "revid": "1833487", "url": "https://it.wikipedia.org/wiki?curid=5895071", "title": "Champagne (Peppino di Capri)", "text": "\"Champagne\" \u00e8 una canzone del 1973 composta da Mimmo Di Francia, su testo di Depsa e Sergio Iodice e lanciata da Peppino Di Capri. \u00c8 una delle pi\u00f9 note canzoni dell'artista campano, oltre che uno dei brani pi\u00f9 richiesti nei locali notturni di tutto il mondo.\nGenesi del brano.\nVenne pubblicata la prima volta nel dicembre del 1973, in occasione della sua presentazione a Canzonissima di quell'anno da parte di Peppino di Capri. Da allora, questa canzone ha fatto il giro del mondo divenendo col tempo uno dei brani italiani pi\u00f9 eseguiti e amati.\nCreata \u201c\"pensando a Charles Aznavour e a Domenico Modugno\"\u201d, la canzone ha trovato in Peppino di Capri il suo interprete principale: da allora \"Champagne\" non ha mai smesso di accompagnare e guidare il successo dell'artista caprese. Nell'autunno del 1973 la collaborazione tra Mimmo Di Francia, Sergio Iodice e Depsa - i tre creatori del brano - era solida e fu proprio partendo da una frase appuntata da Depsa su una sua agenda che Mimmo di Francia ide\u00f2 il titolo \"Champagne\" e l'architettura complessiva della canzone. La melodia, successivamente, venne ideata da Di Francia in un taxi a Napoli. Il testo nacque dalla collaborazione tra i tre autori.\nNel novembre del 1973 si tennero le registrazioni della canzone presso gli studi romani della International Recording. Per le incisioni di \"Champagne\" vennero convocati i migliori elementi orchestrali dell\u2019Opera di Roma, con Peppino di Capri e la sua band che realizzarono la base strumentale.\nIl successo.\nNel corso degli anni, numerose antologie e raccolte di Peppino di Capri sono state intitolate proprio \"Champagne\", a conferma della popolarit\u00e0 della canzone. Il brano \u00e8 stato poi reinciso e riarrangiato da Di Capri in varie occasioni.\nIn America meridionale il brano \u00e8 ascoltatissimo, dagli anni '70 ai giorni nostri. Brasile, Argentina, Venezuela, Paraguay e Uruguay sono i primi Paesi nei quali la canzone si impone con forza. In particolare, in Argentina viene elaborata la prima traduzione del brano in lingua spagnola.\nIn Italia, oltre che da Peppino Di Capri, la canzone \u00e8 stata interpretata anche da altri artisti come Mino Reitano, Nico Fidenco e Roberto Murolo (quest'ultimo in spagnolo, in una versione non ancora pubblicata), in tempi recenti anche da Andrea Bocelli, il quale nel 2013 la incluse nel proprio album \"Passione\" (sia in italiano che in spagnolo, con l'arrangiamento di David Foster e Bill Ross) raggiungendo il 2\u00ba posto della classifica americana Billboard.\nIn America del sud \"Champagne\" \u00e8 stata incisa dal gruppo brasiliano Banda Careda (in versione disco-samba) e da Agnaldo Timoteo, oltre che dal venezuelano Jos\u00e8 Luis Rodriguez e dallo spagnolo Manolo Otero (il quale ha venduto oltre 700.000 copie nel solo Brasile), mentre Roberto Carlos la canta dal vivo in chiusura di molti concerti, fra cui un concerto natalizio per l'emittente brasiliana Rede Globo, facilmente rintracciabile su Youtube.\nIl brano \u00e8 divenuto popolare anche grazie al cinema, venendo utilizzato dal regista Dino Risi nei film \"Profumo di Donna\" con Vittorio Gassman e \"Il Commissario Lo Gatto\" con Lino Banfi. L'attore Maurizio Micheli ne ha proposto una esilarante parodia nella pellicola \"Rimini Rimini\". \u00c8 presente anche nei film \"A spasso nel tempo\" di Carlo Vanzina e \"Terra bruciata\" di Fabio Segatori, nonch\u00e9 nel film del 2015 \"Natale col Boss\" in cui Peppino di Capri - in qualit\u00e0 di attore e cantante - la interpreta in versione rap insieme a Gu\u00e9 Pequeno durante i titoli di coda (con il titolo modificato in \"Fiumi di champagne\").\n \u00e8 stato pubblicato un volume intitolato \"Cameriere, champagne!..\", scritto da Mimmo di Francia con il giornalista Michelangelo Iossa, che racconta \"vita, sorte e miracoli della canzone\", come recita il sottotitolo del libro edito da Graus (ISBN 978-8-883464-92-8)."}
{"id": "5895073", "revid": "1337443", "url": "https://it.wikipedia.org/wiki?curid=5895073", "title": "Radio Serbia", "text": ""}
{"id": "5895076", "revid": "1573940", "url": "https://it.wikipedia.org/wiki?curid=5895076", "title": "Echis", "text": "Gli echidi o vipere rostrate (genere Echis ) costituiscono un gruppo di otto specie di piccoli serpenti velenosi (famiglia Viperidae) che abitano le regioni aride e le savane asciutte a nord dell'Equatore di Africa, Arabia e Asia sud-occidentale, fino a India e Sri Lanka. Sono caratterizzati da un corpo tozzo con testa a forma di pera ben distinta dal collo, pupille verticalmente ellittiche, squame ruvide e fortemente carenate, e breve coda sottile. Su entrambi i lati del corpo sono presenti alcune file di squame seghettate poste obliquamente. Gli adulti variano in lunghezza tra i 30 e i 90 cm. La colorazione degli \"Echis\" comprende varie sfumature di marrone, grigio o arancio con chiazze dorsali e macchie laterali pi\u00f9 scure.\nComportamento.\nGli echidi si muovono procedendo di lato con il movimento noto in inglese come \"sidewinding\" (\u00abserpeggiare di lato\u00bb). Sono notturni, ed escono dalle loro tane al tramonto per andare in cerca di prede, costituite da mammiferi, uccelli, serpenti, lucertole, anfibi e invertebrati quali scorpioni e centopiedi. Le specie ovipare, le cui femmine possono deporre fino a un massimo di 23 uova, risiedono in Africa settentrionale, mentre quelle vivipare, quali \"E. carinatus\", abitano il Medio Oriente e l'Asia meridionale.\nPericolosit\u00e0.\nGli echidi sono piccoli, ma la loro irritabilit\u00e0, la natura aggressiva e il veleno letale ne fanno delle specie molto pericolose. Quando si sentono minacciati, gli echidi si muovono lentamente con il corpo avvolto in una serie di spire a forma di S. Le squame oblique vengono fatte strofinare tra loro per produrre una sorta di sibilo, che costituisce una sorta di allarme utilizzato per segnalare la presenza di potenziali predatori. Questi serpenti sono, tuttavia, rapidi nel colpire, e il tasso di mortalit\u00e0 nelle persone che sono state morse \u00e8 elevato. Nelle regioni dove sono presenti, si ritiene che gli echidi siano responsabili di un numero di vittime maggiore di quello causato da tutte le altre specie di serpenti messe assieme.\nSpecie.\nAttualmente vengono riconosciute otto specie del genere \"Echis\":"}
{"id": "5895078", "revid": "767487", "url": "https://it.wikipedia.org/wiki?curid=5895078", "title": "Kubok Ukra\u00efny 2003-2004", "text": "La Kubok Ukra\u00efny 2003-2004 () fu la 13\u00aa edizione della Coppa d'Ucraina. La competizione inizi\u00f2 l'8 agosto 2003 e termin\u00f2 il 30 maggio 2004."}
{"id": "5895079", "revid": "529641", "url": "https://it.wikipedia.org/wiki?curid=5895079", "title": "The Single Factor", "text": "The Single Factor \u00e8 il nono album in studio del gruppo rock progressivo britannico Camel, pubblicato nel 1982.\nTracce.\nSide 1\nSide 2"}
{"id": "5895081", "revid": "124123", "url": "https://it.wikipedia.org/wiki?curid=5895081", "title": "Geoffrey FitzPeter, I conte di Essex", "text": "La vita.\nGeoffrey FitzPeter nacque attorno al 1162 da Piers de Lutegareshale (circa 1134 - gennaio 1180) e Maud de Mandeville. La sua famiglia aveva ricoperto per molti anni incarichi di medio livello sotto il regno di Enrico II d'Inghilterra, il fratello Simon aveva ricoperto l'incarico di \"High Sheriff\" per le contee di Northamptonshire, Buckinghamshire e Bedfordshire e lo stesso Geoffrey aveva iniziato allo stesso modo nel Northamptonshire verso la fine del regno di Enrico II.\nAttorno al 1184-1185 Geoffrey spos\u00f2 Beatrice Say, nipote della sorella di Geoffrey de Mandeville, I conte di Essex, il titolo poco dopo il loro matrimonio si estinse a causa della mancanza di eredi del terzo conte e Beatrice era una delle persone pi\u00f9 vicine al titolo. Poco dopo le nozze il suocero di Geoffrey mor\u00ec ed egli ricevette una fetta dell'eredit\u00e0 che spettava alla moglie che era la figlia maggiore del defunto William Say, con il tempo Geoffrey riusc\u00ec anche ad avere il titolo di famiglia divenendo il quarto Conte di Essex.\nQuando Riccardo I part\u00ec per le crociate design\u00f2 Geoffrey quale uno dei cinque giudici della corte del re divenendo quindi consigliere di Ugo Puiset Vescovo di Durham che era uno dei reggenti in assenza del re oltre che Gran giustiziere.\nIl 14 novembre 1189 mor\u00ec William Mandeville, III conte di Essex, cugino di sua moglie, e la sua eredit\u00e0 venne contesa fra Geoffrey e lo zio di Beatrice, Geoffrey de Say e Geoffrey riusc\u00ec ad ottenerla grazie alle proprie entrature politiche anche se il titolo rimase, per ora, dormiente.\nFra 1198 e il 1205 Geoffrey serv\u00ec come High Sheriff per lo Yorkshire, il Bedfordshire e il Buckinghamshire oltre che come Conestabile della Torre di Londra, l'11 luglio 1198 divenne Gran Giustiziere e quando Giovanni d'Inghilterra venne incoronato l'anno dopo Geoffrey ricevette il contado di Essex.\nNel 1206 Giovanni don\u00f2 a Geoffrey il Castello di Berkhamsted e nella vicina cittadina vi fond\u00f2 due ospedali, uno dedicato a San Giovanni Battista e l'altro a San Giovanni Evangelista.\nGeoffrey rimase al fianco di Giovanni fino alla morte avvenuta il 14 ottobre 1213.\nMatrimoni e figli.\nIn prime nozze Geoffrey spos\u00f2 Beatrice Say, tutti i loro figli aggiunsero il cognome della famiglia della madre, Mandeville, al proprio. Da notare che anche Geoffrey era imparentato con i Mandeville, sua madre Maud era infatti una delle figlie del primo conte. I loro figli sono:\nAttorno al 1205 Geoffrey si rispos\u00f2 con Aveline de Clare (1178circa-1225), figlia di Roger de Clare, II conte di Hertford. Insieme ebbero:\nEntrambi i figli nati dal primo matrimonio morirono senza eredi e per questo il titolo, associato ai Mandeville, pass\u00f2 al figlio di Maud nato dal suo matrimonio con un membro della famiglia Bohun e non al fratellastro John."}
{"id": "5895082", "revid": "46291", "url": "https://it.wikipedia.org/wiki?curid=5895082", "title": "Adoxaceae", "text": "Adoxaceae (o Viburnaceae (nom. cons.)) \u00e8 una piccola famiglia di piante a fiore dell'ordine Dipsacales, comprendente attualmente 3 generi e circa 200 specie.\nDescrizione.\nLe Adoxaceae sono caratterizzate da foglie opposte dentate, fiori piccoli a 5 o, pi\u00f9 raramente, 4 petali in infiorescenze cimose e frutti in forma di drupa, similmente a molte Cornaceae.\n\"Adoxa\" \u00e8 una piccola pianta erbacea a foglie composte . Il genere \"Sambucus\" \u00e8 costituito essenzialmente da arbusti (ma due specie sono grandi piante erbacee) a foglie composte. Il genere \"Viburnum\" \u00e8 costituito da arbusti a foglie semplici.\nTassonomia.\nNelle vecchie classificazioni, l'intera famiglia era parte delle Caprifoliaceae. \"Adoxa moschatellina\" fu il primo taxon a essere spostato nella nuova famiglia. In tempi molto pi\u00f9 recenti, sono stati spostati anche i generi \"Sambucus\" e \"Viburnum\", in seguito ad accurate analisi morfologiche e test biochimici da parte dell'Angiosperm Phylogeny Group (APG).\nLa famiglia comprende i seguenti generi:"}
{"id": "5895085", "revid": "529641", "url": "https://it.wikipedia.org/wiki?curid=5895085", "title": "Stationary Traveller", "text": "Stationary Traveller \u00e8 il decimo album in studio del gruppo rock progressivo britannico Camel, pubblicato nel 1984.\nTracce.\nSide 1\nSide 2"}
{"id": "5895092", "revid": "767487", "url": "https://it.wikipedia.org/wiki?curid=5895092", "title": "Dust and Dreams", "text": "Dust and Dreams \u00e8 l'undicesimo album in studio del gruppo rock progressivo britannico Camel, pubblicato nel 1991.\nTracce.\nTutte le tracce sono state scritte da Andrew Latimer, eccetto dove indicato."}
{"id": "5895093", "revid": "110157", "url": "https://it.wikipedia.org/wiki?curid=5895093", "title": "Lega Nazionale A 2007 (football americano)", "text": "La Lega Nazionale A 2007 \u00e8 stata la 22\u00aa edizione del campionato di football americano di primo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "5895110", "revid": "717966", "url": "https://it.wikipedia.org/wiki?curid=5895110", "title": "Gemilut Hasadim", "text": ""}
{"id": "5895112", "revid": "767487", "url": "https://it.wikipedia.org/wiki?curid=5895112", "title": "Harbour of Tears", "text": "Harbour of Tears \u00e8 il dodicesimo album in studio del gruppo rock progressivo britannico Camel, pubblicato nel 1996."}
{"id": "5895113", "revid": "709565", "url": "https://it.wikipedia.org/wiki?curid=5895113", "title": "E-Prix di Long Beach 2016", "text": "L'E-Prix di Long Beach 2016 \u00e8 stato il sesto appuntamento della seconda stagione del campionato di Formula E. La gara \u00e8 stata vinta da Lucas Di Grassi ed ha visto la prima donna a cogliere punti nella categoria: Simona de Silvestro.\nPre-gara.\nFanboost.\nIl fanboost \u00e8 stato ottenuto da Nick Heidfeld, J\u00e9r\u00f4me d'Ambrosio e Lucas Di Grassi."}
{"id": "5895114", "revid": "1169491", "url": "https://it.wikipedia.org/wiki?curid=5895114", "title": "Dorian Gray (balletto)", "text": "Dorian Gray \u00e8 un balletto rock con musiche di Terry Davies, tratto dal romanzo \"Il ritratto di Dorian Gray\" di \"Oscar Wilde\". Il balletto debutt\u00f2 all'Edinburgh International Festival nell'agosto 2008 e riusc\u00ec a vendere pi\u00f9 di undicimila biglietti, diventando cos\u00ec il balletto di maggior successo della storia del festival. Le coreografie erano curate da Matthew Bourne."}
{"id": "5895127", "revid": "767487", "url": "https://it.wikipedia.org/wiki?curid=5895127", "title": "A Nod and a Wink", "text": "A Nod and a Wink \u00e8 il quattordicesimo album in studio del gruppo rock progressivo britannico Camel, pubblicato nel 2002."}
{"id": "5895131", "revid": "599013", "url": "https://it.wikipedia.org/wiki?curid=5895131", "title": "Nadia Podoroska", "text": "In carriera si \u00e8 aggiudicata un titolo WTA in doppio in coppia con Beatriz Haddad Maia. Nei tornei del Grande Slam, vanta la semifinale in singolare all'Open di Francia 2020, diventando la prima argentina dai tempi di Paola Suarez a riuscire in tale impresa e la prima tennista in assoluto a spingersi cos\u00ec lontano partendo dalle qualificazioni. Ha conquistato diversi altri titoli in singolare e in doppio nel circuito ITF.\nPredilige il gioco sulla terra battuta, superficie su cui ha raggiunto la maggior parte delle finali disputate a livello ITF. I suoi migliori ranking WTA sono stati il 36\u00ba in singolare nel luglio 2021 e il 62\u00ba in doppio nell'ottobre 2021.\nCarriera.\n2014-2019: Primo titolo WTA in doppio.\nNadia Podoroska ha vinto sette titoli in singolare e due in doppio da juniores. Nel 2014 esordisce con la squadra argentina di Fed Cup. Nel 2016 entra per la prima volta nel tabellone principale dell'US Open ed esce di scena al primo turno. Nel maggio 2017 migliora il suo best ranking WTA in singolare, posizionandosi alla posizione numero 158, e in doppio alla 111\u00aa posizione. Nello stesso anno vince in coppia con Beatriz Haddad Maia il torneo di doppio a Bogot\u00e0 conquistando il suo primo titolo WTA.\nAll'inizio del 2019 si trasferisce ad Alicante, in Spagna, per allenarsi nell'accademia di tennis dei connazionali Juan Pablo Guzm\u00e1n ed Emiliano Redondi, che diventano i suoi nuovi coach.\n2020: Semifinale all'Open di Francia e Top 50.\nApre il 2020 con la finale ITF di Malib\u00f9, dove si impone in rimonta su Claire Liu. Si aggiudica il secondo torneo ITF della stagione a Petit-Bourg sconfiggendo Harmony Tan. Al WTA 125k di Newport Beach raggiunge la semifinale e, dopo tredici vittorie consecutive, si arrende alla testa di serie n\u00ba 5 Madison Brengle. Grazie a questi risultati rientra nella top 200, al 171\u00ba posto in classifica.\nViene eliminata nelle qualificazioni di Acapulco da Kaja Juvan. Si qualifica invece per il torneo di Monterrey, grazie alle vittorie in tre sets su Kaja Juvan ed Elisabetta Cocciaretto. All'esordio nel tabellone principale viene eliminata da Lauren Davis. All'ITF $25000 di Irapuato non pu\u00f2 disputare i quarti di finale contro Lara Arruabarrena Vecino a causa della pandemia di COVID-19. Il torneo viene annullato e il mondo del tennis si blocca dal 9 marzo al 3 agosto per affrontare l'emergenza.\nRientra al torneo di Palermo e supera le qualificazioni vincendo contro R\u00e9ka Luca Jani, Ysaline Bonaventure e Oc\u00e9ane Dodin; al primo turno del main draw viene sconfitta dalla futura campionessa Fiona Ferro. Non supera le qualificazioni al WTA 250 di Praga e sempre nella capitale ceca prende parte al successivo WTA 125k spingendosi fino alle semifinali; elimina in due parziali nell'ordine Darja Vidmanova, Mar\u00eda Camila Osorio Serrano, Cristina Buc\u0219a, Maryna Zanevs'ka e Marina Mel'nikova. Viene fermata da Elisabetta Cocciaretto, che si prende la rivincita dell'eliminazione patita a Monterrey.\nIn preparazione all'Open di Francia, disputa il torneo ITF $60000 di Saint-Malo e supera senza perdere alcun set Di\u0101na Marcink\u0113vi\u010da, Harmony Tan, Oc\u00e9ane Dodin, Mar\u00eda Camila Osorio Serrano, per poi cedere in finale a Cristina Buc\u0219a. Questi risultati le consentono di entrare nella Top 150 con il nuovo best ranking alla 130\u00aa posizione della classifica mondiale.\nAl Roland Garros ottiene il miglior risultato della carriera in uno Slam; nelle qualificazioni batte in due set Magdalena Fr\u0119ch, Jaqueline Cristian e Wang Xiyu, nel tabellone principale elimina al primo turno Greet Minnen, nel secondo la testa di serie numero 23 Julija Putinceva in tre set e nel terzo turno lascia solo 5 giochi ad Anna Karol\u00edna Schmiedlov\u00e1, che aveva eliminato Viktoryja Azaranka, reduce dalla finale dello US Open. Negli ottavi si impone su Barbora Krej\u010d\u00edkov\u00e1 per 2-6 6-2 6-3 e, nei suoi primi quarti di finale Slam in carriera, sconfigge la n\u00ba 5 del mondo Elina Svitolina per 6-2 6-4, diventando la prima tennista donna argentina a raggiungere la semifinale in questo torneo dai tempi di Paola Suarez e la prima in assoluto a raggiungerla partendo dalle qualificazioni. La finale le viene negata dall'altra rivelazione del torneo Iga Swiatek, che le concede solo 3 giochi e si aggiudicher\u00e0 il titolo. Chiude l'anno a Linz, dove raggiunge i quarti battendo Begu e Giorgi prima di essere eliminata da Alexandrova in due set. Termina l'anno al n\u00b0 47 del mondo, suo nuovo best ranking.\n2021.\nComincia la stagione ad Abu Dhabi e cede all'esordio a Sara Sorribes Tormo. Negli ottavi del WTA 500 di Melbourne sconfigge la n\u00ba 9 del mondo Petra Kvitov\u00e1 e nei quarti si arrende a Mark\u00e9ta Vondrou\u0161ov\u00e1. Non supera il secondo turno all'Australian Open n\u00e9 ai successivi 4 tornei, dove raccoglie soddisfazioni in doppio con le semifinali a Phillip Island e a Monterrey e i quarti al WTA 1000 di Miami. Nella sfida di Billie Jean King Cup persa 3-2 contro il Kazakistan, viene sconfitta in tutti e 3 gli incontri disputati. Si riscatta agli Internazionali d'Italia battendo 7-6, 7-5 al secondo turno la ex n\u00ba 1 del mondo Serena Williams prima di cedere in 3 set a Petra Marti\u0107 al terzo round. Il risultato le vale il nuovo best ranking al 42\u00ba posto. Esce a sorpresa nei quarti del successivo Serbia Open per mano della qualificata Ana Konjuh. Al Roland Garros non ripete le grandi prestazioni dell'edizione precedente, uscendo al primo turno e raccogliendo solo 3 giochi contro la testa di serie n\u00ba 10 Belinda Bencic. Si consola disputando un ottimo torneo di doppio, dove, in coppia con Irina-Camelia Begu, giunge alla sua prima semifinale slam in carriera nella specialit\u00e0; nel penultimo atto, Begu/Podoroska vengono sconfitte da Mattek-Sands/\u015awi\u0105tek in due set.\nIn seguito, apre a Berlino la parte di stagione dedicata all'erba: da 5\u00b0 testa di serie, elimina Guth (6-0 6-3) e Tig (7-6(4) 2-6 6-4) prima di cedere a Kvitov\u00e1 ai quarti in due set. Nel suo primo Wimbledon della carriera, elimina Li (6-4 7-6(1)) prima di perdere contro Martincov\u00e1.\nA Montr\u00e9al, viene battuta dalla futura vincitrice Camila Giorgi al secondo turno. A Cincinnati esce all'esordio contro Mertens (3-6 4-6). A Cleveland, estromette Bernarda Pera per 6-2 6-4 prima di essere fermata da Aljaksandra Sasnovi\u010d. Agli US Open, \u00e8 sconfitta da Jelena Ostapenko al primo turno.\n2022.\nEsce dalla top100 del ranking WTA a fine gennaio."}
{"id": "5895134", "revid": "1305772", "url": "https://it.wikipedia.org/wiki?curid=5895134", "title": "Cann", "text": ""}
{"id": "5895135", "revid": "79994693", "url": "https://it.wikipedia.org/wiki?curid=5895135", "title": "Du Cann", "text": ""}
{"id": "5895139", "revid": "36426", "url": "https://it.wikipedia.org/wiki?curid=5895139", "title": "Chini (famiglia)", "text": "I Chini sono una famiglia toscana di artisti e decoratori, tra i quali spicc\u00f2 Galileo Chini. Quest'ultimo, coi cugini e nipoti quali Tito e Augusto per la parte artistica e Chino per quella tecnica, fond\u00f2 la Manifattura delle Fornaci San Lorenzo a Borgo San Lorenzo (FI), che fu una delle pi\u00f9 importanti manifatture di ceramiche e vetrate Liberty d'Italia, attiva soprattutto nella prima met\u00e0 del Novecento nella decorazione dei nascenti quartieri termali e balneari d'Italia, quali Salsomaggiore, Castrocaro, Montecatini, Viareggio.\nStoria familiare.\nGli esordi familiari nel mondo dell'arte possono essere fatti risalire a Pietro Alessio che, nato Degl'Innocenti, cambi\u00f2 cognome prendendo quello della famiglia che l'aveva accolto orfano da ragazzo. Fu apprendista presso il pittore Paolo Colli e, dopo la partenza di quest'ultimo per Firenze nel 1823, divenne l'unico pittore-restauratore della zona del Mugello, attivo in vari ripristini \"in stile\" di edifici religiosi e nella decorazione delle ville della zona. Fu coadiuvato dai figli, in particolare Tito \"Senior\" e Pio.\nPio fu padre di Galileo, il quale dopo una formazione accademica alle Belle Arti di Firenze, fond\u00f2 nel 1896 una manifattura chiamata Arte della Ceramica, a cui si unirono presto anche i cugini Chino e Augusto \"Senior\". Gli importanti riconoscimenti all'esposizione universale di Parigi del 1900 e in altre manifestazioni nazionali ed estere, port\u00f2 notoriet\u00e0 alla manifattura toscana, ma problemi corporativi fecero s\u00ec che Galileo, con lo zio Pietro e con altri cugini, dovessero rifondare a Borgo San Lorenzo delle Fornaci di San Lorenzo nel 1906. La partecipazione alle biennali di Venezia del 1907 e del 1908 furono strepitosi successi, sull'onda del quale Galileo part\u00ec poi per decorare il nuovo palazzo del re del Siam a Bangkok. Diventato professore all'Accademia, Galileo, dopo altre prestigiose commissioni, si defil\u00f2 dalla manifattura dopo il 1925, che pass\u00f2 nelle mani del bisnipote Tito.\nI bombardamenti del 1943 distrussero la fabbrica Chini, e nel dopoguerra Chino cerc\u00f2 senza successo di impiantare una nuova fabbrica a Milano. L'eredit\u00e0 della manifattura Chini resta in alcune aziene locali di produzione ceramica. \nIl figlio di Tito, Paolo Chini, fu un importante chimico italiano, assistente del premio Nobel Giulio Natta e pioniere nella sintesi dei cluster metallocarbonilici (MCC)."}
{"id": "5895141", "revid": "838137", "url": "https://it.wikipedia.org/wiki?curid=5895141", "title": "Unione dei Centristi", "text": "LUnione dei Centristi (in greco ) \u00e8 un partito politico attivo in Grecia. Il leader e fondatore del partito \u00e8 Vassilis Leventis. L'ideologia politica del partito \u00e8 il Centrismo ed il Venizelismo.\nStoria.\nIl partito venne fondato da Vassilis Leventis nel 1992 con il titolo \"Unione dei Centristi e degli Ecologisti\" (). Il nome venne cambiato poco dopo. L'Unione dei Centristi sostiene di essere la continuazione ideologica del vecchio partito Unione di Centro.\nIl partito si sforza di diventare \"la continuit\u00e0 politica dell'espressione centrista in Grecia\". Leventis mirava a far parte dell'eredit\u00e0 Venizelista di alcuni politici greci del passato, come ad esempio Eleutherios Venizelos e Ge\u014drgios Papandreou.\nSupporto elettorale.\nFino al 2015, l'influenza del partito \u00e8 stata marginale, con il 1,79% dei voti totali nelle elezioni parlamentari in Grecia del gennaio 2015 e nessun parlamentare, essendo la sua pi\u00f9 alta realizzazione. Nelle elezioni parlamentari in Grecia del settembre 2015 il partito azzer\u00f2 del 3% l'ostacolo per la rappresentazione nel Parlamento greco con 9 parlamentari dopo aver ottenuto 186,457 voti (3,43%)."}
{"id": "5895142", "revid": "834", "url": "https://it.wikipedia.org/wiki?curid=5895142", "title": "The Big Store", "text": ""}
{"id": "5895146", "revid": "834", "url": "https://it.wikipedia.org/wiki?curid=5895146", "title": "Penny Serenade", "text": ""}
{"id": "5895147", "revid": "36426", "url": "https://it.wikipedia.org/wiki?curid=5895147", "title": "Accademia di Belle Arti (Firenze)", "text": ""}
{"id": "5895149", "revid": "76963", "url": "https://it.wikipedia.org/wiki?curid=5895149", "title": "Giuseppe Giangrande", "text": "Biografia.\nParte di un contingente del 6\u00ba Battaglione Carabinieri Toscana inviato in rinforzo a Roma per attivit\u00e0 di ordine pubblico, la mattina del 28 aprile 2013, era di servizio con altri colleghi nei pressi di Palazzo Chigi, a Piazza Colonna, nel centro di Roma. Un uomo, Luigi Preiti, esplose alcuni colp\u00ec d'arma da fuoco verso i carabinieri che erano in servizio davanti alla sede della Presidenza del Consiglio dei ministri, lo stesso giorno della cerimonia di giuramento al Quirinale del Governo Letta nelle mani del Presidente della Repubblica Italiana, Giorgio Napolitano. Furono colpiti il brigadiere Giangrande e il carabiniere scelto Francesco Negri. Ricoverato d'urgenza in condizioni molto gravi, in seguito all'intervento chirurgico Giangrande rimase lungamente in degenza e fu sottoposto a un periodo di fisioterapia. Immediatamente arrestato, Luigi Preiti \u00e8 stato successivamente condannato a 16 anni in primo grado e la pena \u00e8 stata confermata al termine del procedimento presso la Corte d'appello di Roma nel 2015 e in Cassazione l'anno seguente. L'anno successivo alle vicende, nel settembre 2014, il Comandante generale dell'Arma dei carabinieri Leonardo Gallitelli, gli consegn\u00f2 i gradi e il decreto di nomina a maresciallo dell'Arma dei Carabinieri, mentre era ricoverato presso il centro di riabilitazione dell'ospedale di Montecatone, a Imola. Dopo un ulteriore importante intervento presso l'Ospedale di Careggi, nel settembre 2015 \u00e8 rientrato presso la sua abitazione a Prato.\nL'11 novembre 2015 Papa Francesco ha visitato la citt\u00e0 e la comunit\u00e0 di Prato, salutando alcune persone malate tra le quali Giangrande.\nIl 18 novembre 2015, nel corso della visita a Firenze, il Presidente della Repubblica Italiana Sergio Mattarella ha consegnato a Giangrande la nomina a Cavaliere di gran croce dell'Ordine al merito della Repubblica italiana. Alla cerimonia era presente anche il Comandante generale dell'Arma dei carabinieri Tullio Del Sette.\nLa casa editrice Mondadori ha realizzato un volume intitolato \"Il prezzo della fedelt\u00e0\", scritto dal colonnello Roberto Riccardi e dallo stesso Giangrande, la cui uscita fu prevista per il mese di giugno del 2016, poi presentato nel Salone dei Cinquecento di Palazzo Vecchio, a Firenze: un libro, fra l'altro \u00e8 stato vincitore del primo premio alla seconda edizione del \"Premio Piersanti Mattarella\", che ne ripercorre la sua carriera a partire dalle missioni militari italiane all'estero \u2013 dapprima in Libano e in seguito a Sarajevo in Bosnia \u2013, agli episodi drammatici come il G8 di Genova, alle manifestazioni dei No TAV.\nNel 2018, durante una cerimonia a Prato, riceve la Medaglia d'oro al Merito della Croce Rossa Italiana direttamente dal presidente della CRI avv. Francesco Rocca, alla presenza del Comandante Generale dell\u2019Arma dei Carabinieri il Generale di Corpo d'Armata Giovanni Nistri."}
{"id": "5895150", "revid": "965985", "url": "https://it.wikipedia.org/wiki?curid=5895150", "title": "Never Let Go", "text": "Never Let Go \u00e8 un album dal vivo del gruppo rock progressivo britannico Camel, pubblicato nel 1993."}
{"id": "5895167", "revid": "599013", "url": "https://it.wikipedia.org/wiki?curid=5895167", "title": "Felice Prosdocimi", "text": "Carriera.\nA cavallo della prima guerra mondiale ha disputato cinque campionati di Prima Categoria, la massima serie di allora, nelle file del Como, giocando nel ruolo di ala destra."}
{"id": "5895168", "revid": "834", "url": "https://it.wikipedia.org/wiki?curid=5895168", "title": "The Wagons Roll at Night", "text": ""}
{"id": "5895172", "revid": "287204", "url": "https://it.wikipedia.org/wiki?curid=5895172", "title": "Al-Burda", "text": "Qa\u1e63\u012bdat al-Burda (, \"Qasida del mantello\") \u00e8 il nome che portano tre famose Qa\u1e63\u012bda (poemi, panegirici monorimi) della letteratura islamica (vedi poesia araba). \n- La prima appartiene a Ibn J\u0101bir, poeta beduino dell'Arabia preislamica (VI secolo d.C. ca)\n- La seconda fu recitata dal poeta beduino Ka'b ibn Zuhayr (VII secolo d.C. ca) dinanzi allo stesso Maometto, per farsi perdonare di una sua satira. Il Profeta in dono gli regal\u00f2 il proprio mantello, da cui il titolo. \n- La terza \u00e8 una qa\u1e63\u012bda in onore di Maometto, composta dal Sufi, egiziano al-B\u016bs\u012br\u012b (1212-1294). Il titolo reale \u00e8 \"al-Kaw\u0101kib al-Durriyya f\u012b mad\u1e25 khayr al-barriyya\" (, \"Le stelle di perla in lode del meglio della creazione\"). L'opera fu composta perch\u00e9 si dice che Maometto abbia curato il poeta guarendolo da una paralisi, apparendogli in sogno e avvolgendolo in un mantello."}
{"id": "5895174", "revid": "120721105", "url": "https://it.wikipedia.org/wiki?curid=5895174", "title": "Swan Lake", "text": "Swan Lake \u00e8 un balletto di Matthew Bourne, tratto dal \"Lago dei cigni\" di P\u00ebtr Il'i\u010d \u010cajkovskij. Il balletto ha debuttato a Londra nel 1995 e ha goduto di un grande successo nel West End, a Broadway (dove ha vinto due Tony Award nel 2009: Miglior Regia e Migliori Coreografie) e in diverse tourn\u00e9e internazionali che hanno raggiunto tutti gli Stati Uniti, l'Europa (inclusa l'Italia: nel 2000, 2014 e 2016), l'Australia, Giappone, Corea del Sud, Singapore e Israele. Il regista Stephen Daldry ha scelto questo particolare adattamento del \"Lago dei Cigni\" per concludere il suo celebre film \"Billy Elliot\", in cui il giovane protagonista una volta cresciuto \u00e8 interpretato da Adam Cooper, il primo ballerino ad aver danzato nel ruolo del Cigno nell'adattamento di Matthew Bourne.\nTrama.\nLa trama del balletto di Bourne segue in linea generale la versione originale, ma con delle innovative modifiche. I ruoli tradizionali di Odette/Odile sono convertiti in una variante maschile, cos\u00ec come anche i cigni. Il contesto \u00e8 modernizzato e viene dato ampio spazio alla parodia e ai temi dell'abbandono da parte della figura materna e del disagio di crescere in un ambiente freddo e dedicato solamente all'apparire.\nAtto Primo.\nNel prologo, il Principe (bambino) ha un incubo: sogna un cigno che gli appare minaccioso. Si sveglia terrorizzato e la madre, la Regina, accorre. Il suo comportamento, tuttavia, \u00e8 freddo e distaccato e si rifiuta di consolare il bambino. \nLa prima scena si apre con uno stuolo di cameriere e valletti che preparano il giovane Principe per un'occasione formale. Il ragazzo \u00e8 istruito sulla maniera di camminare, di salutare, di comportarsi dal Segretario della casa reale. La routine si ripete tra inaugurazioni di barche e musei e flash di fotografi, mentre la Regina si mantiene sempre affettivamente lontana dal figlio e il calore umano resta sempre schermato dalla formalit\u00e0 del titolo nobiliare. Passano gli anni, il Principe \u00e8 cresciuto e nulla \u00e8 cambiato. La Regina rimane estranea al bisogno d'amore del giovane e rimedia al proprio con flirt occasionali. Durante una delle solite apparizioni mediatiche, il Principe fa conoscenza di una giovane ragazza che diverr\u00e0 la sua Fidanzata. In realt\u00e0 il loro incontro \u00e8 stato concertato dal Segretario, mentre la Regina non esita a trovarla inappropriata per il Principe.\nNella scena successiva, la Regina e un suo accompagnatore, il Principe, la Fidanzata e il Segretario si recano all'Opera per assistere a un balletto. In questa scena si ironizza sui canoni tradizionali del balletto classico: la trama \u00e8 fiabesca con l'eroina (fornita di punte e abito romantico) vittima di una maledizione e l'eroe boscaiolo che all'inizio cerca di catturarla, salvo poi innamorarsi di lei. Il loro amore tuttavia \u00e8 ostacolato da tre creature orrende e malvagie che vengono sconfitte (dalla protagonista femminile) ed esiliate. La fata e il boscaiolo possono dunque coronare il loro amore, sennonch\u00e9 lei muore.\nDurante il balletto, la Fidanzata si comporta in maniera sconveniente, venendo continuamente rimproverata da tutti gli altri: mangia patatine, tiene il tempo della musica battendo le mani sul parapetto della balconata, fa cadere il programma. Alla fine, esasperata, scappa via, seguita dagli altri.\nSolo nella sua stanza, il Principe si osserva allo specchio psicologicamente a pezzi, consolandosi con un sorso da una fiaschetta di whisky. La regina entra in questo momento di debolezza e, di nuovo, rinuncia a consolare il figlio. Il Principe chiede alla madre un briciolo di affetto quasi con violenza, ma senza risposta da parte della Regina, che lo rifiuta e va via.\nIl Principe scende in strada, fino all'ambiguo locale chiamato \"The Swank Bar\" e frequentato da persone di vario tipo: un ragazzino, marinai, gente elegante e gente volgare che danzano insieme in uno stile a met\u00e0 tra il Rock&amp;Roll e il jazz. Tra i presenti, c'\u00e8 pure la Fidanzata e il Segretario in incognito. La Fidanzata si fa riconoscere dal principe ormai ubriaco, mentre il Segretario lo spinge a bere sempre di pi\u00f9, fino a far scoppiare una lite con due marinai che fa s\u00ec che il Principe venga buttato fuori dal locale. Mentre si riprende dalla sbronza (sempre in pasto ai giornalisti) il Principe vede il Segretario passare dei soldi alla Fidanzata (che tuttavia li dona a un ragazzino) e comprende di essere stato ingannato. Rimasto completamente solo, il Principe ha la visione di cigni che danzano, ma essa scompare rapidamente.\nAtto Secondo.\nNella scena seguente, nel parco cittadino, il Principe si prepara al suicidio. Posa cappotto e cappello su una panchina con un biglietto e avanza verso le acque del lago. Prima di portare a termine il suo progetto disperato, per\u00f2, si trova di fronte al Cigno (che sia una visione, un'idealizzazione o un essere concreto) e desiste. Tra i due si instaura un legame di profonda empatia: i loro movimenti sono prima complementari, poi identici. Intorno a loro danzano gli altri cigni, che sono presentati in maniera diversa rispetto alla delicatezza delle ballerine nel balletto originale. Essi sono arroganti, decisi e aggressivi e non mostrano nei confronti del Principe quell'accettazione che invece caratterizza il Cigno. In quest'ultimo, il principe trova il calore e l'amore che gli sono sempre mancati in tutti i suoi rapporti e in particolare in quello con la madre (come dimostra l'abbraccio a cui il Principe si abbandona in posizione fetale). La notte trascorre e l'idea del suicidio svanisce. L'alba che giunge trova il Principe finalmente colmo di felicit\u00e0 e gioia di vivere. Il biglietto \u00e8 stracciato, gli indumenti recuperati e la giornata celebrata con un bacio all'anziana signora che getta briciole ai cigni.\nAtto terzo.\nSi prepara un ballo al palazzo reale. All'esterno i fotografi sono accalcati per ritrarre gli ospiti che arrivano, eleganti e sprezzanti. Tra di loro c'\u00e8 anche la Fidanzata, che, al contrario, \u00e8 solare e amichevole con la folla. All'interno, il gran ballo inizia. La regina \u00e8 elegantissima in un abito rosso e l'atmosfera \u00e8 formale e di classe. Di sottofondo, tuttavia, si avverte una certa tensione tra il Principe e la Fidanzata, e, ovviamente, quella tra la Fidanzata e la Regina. La situazione cambia quanto arriva uno Sconosciuto in pantaloni di pelle nera, che si comporta in maniera esplicita e volgare e cattura immediatamente l'attenzione dei presenti e soprattutto del Principe (che riconosce in lui il Cigno del lago), della Regina (colpita dalla sua bellezza e carisma) e delle donne presenti. Si tratta del figlio del Segretario, ed entrambi segretamente tramano alle spalle della famiglia reale. A una a una, diverse cedono al fascino dello Sconosciuto e il ballo degenera in una danza ammiccante e triviale, senza pi\u00f9 confini di formalit\u00e0. La performance di una ballerina spagnola e dei suoi sette partner d\u00e0 allo Sconosciuto l'occasione di intrattenersi con una delle invitate, scatenando la gelosia del suo accompagnatore e l'interesse degli altri uomini presenti. Nei balli successivi, lo Sconosciuto si accompagna alla Fidanzata, che sembra l'unica disinteressata a lui. Per tutto il tempo, lo Sconosciuto e il Principe mantengono il contatto visivo. Alla fine, la Regina cede al fascino dello Sconosciuto causando un raptus di gelosia nel principe. In un'atmosfera che il coreografo lascia sfumata (forse l'immaginazione del principe, forse una danza reale) il principe e lo Sconosciuto danzano insieme: quest'ultimo, tuttavia, si mostra immediatamente diverso dal Cigno e si prende gioco del Principe tracciandosi una linea nera in mezzo alla fronte. Folle di gelosia per i comportamenti sempre pi\u00f9 sconvenienti della madre e dello Sconosciuto, il principe li separa e tenta di farsi riconoscere da colui che crede il Cigno, finendo per minacciare i presenti con una pistola. La situazione degenera rapidamente e, nella confusione, il Segretario prende una pistola e spara, colpendo tuttavia la Fidanzata che si era infrapposta e che cade a terra esanime. L'arma del Principe gli viene sottratta dallo Sconosciuto e il giovane viene portato via, mentre i presenti tentano inutilmente di soccorrere la Fidanzata e la Regina, provata dall'evento, si abbandona sulla spalla dello Sconosciuto, che consegna la pistola al padre e scambia con lui una risata di vittoria. Se il principe \u00e8 dichiarato folle e la Regina sposa il figlio del Segretario, il trono sar\u00e0 loro.\nAtto Quarto.\nIl Principe si trova nella sua stanza. La madre lo va a trovare e si mostra preoccupata ma, di nuovo, gli nega ogni tipo di umanit\u00e0. Considerato impazzito, il Principe \u00e8 sottoposto a cure invasive ad opera di un soggetto dal volto del Segretario e di infermiere col volto della Regina. Lasciato solo, esausto, dorme.\nDa sotto il suo letto, dai muri iniziano a sbucare i cigni del Lago che danzano attorno a lui. Il coreografo lascia ancora una volta i confini di questo evento sfumati, lasciando allo spettatore la decisione di ci\u00f2 che vede: forse si tratta di allucinazioni, forse di un sogno, forse di visioni. Quando si sveglia, la stanza \u00e8 di nuovo vuota. Il principe si alza dal letto e cammina muovendosi in maniera disarticolata e tormentata, mentre il suo viso mostra una profonda tortura interna. Dal materasso, tuttavia, emerge il Cigno. Dopo l'iniziale spavento, il Principe gli si avvicina e si apoggia a lui, calmandosi. I due, presto, sono tuttavia circondati dagli altri cigni che, minacciosi e ostili, li separano e attaccano il Principe. Lo feriscono e lo colpiscono fin quando il Cigno, pur ferito, li allontana da lui e cerca di proteggerlo mentre \u00e8 privo di conoscenza. Il Principe si riprende a fatica, e di nuovo si abbandona a un abbraccio in posizione fetale, con il Cigno. Gli altri cigni, tuttavia, si manifestano di nuovo, ma questa volta tutta la loro furia \u00e8 rivolta al Cigno. Di nuovo, separano i due e si accaniscono brutalmente contro il Cigno, che tuttavia antepone la salute del Principe alla propria, continuando a lottare contro i propri simili e cercando di proteggere l'uomo nuovamente svenuto. Il Principe riprende conoscenza giusto in tempo per assistere all'agonia del Cigno, sbranato dai propri simili. Disperato, il principe sale sul letto e d\u00e0 sfogo al proprio dolore, fino a cadere riverso, mentre i cigni svaniscono. \nNell'epilogo, la Regina accorre sul corpo del figlio e finalmente mostra, attraverso la sua disperazione, tutto l'affetto che non era riuscita a dimostrargli mentre era vivo. Mentre abbraccia il corpo esanime del figlio, vengono mostrati anche il Cigno e il Principe (bambino e addormentato serenamente tra le sue braccia) riuniti nella morte."}
{"id": "5895178", "revid": "254059", "url": "https://it.wikipedia.org/wiki?curid=5895178", "title": "Lorenzo Bellini (archivista)", "text": "Biografia.\nEra figlio di Secondo Bellini e di Teresa Lazzarini.\nNel 1859 si arruol\u00f2 come volontario nell'esercito, congedandosi nel 1861. Nel 1869 spos\u00f2 Ester Carolina Rognoni e si impieg\u00f2 a Castel Goffredo nell'ufficio del dazio. Nel 1870 venne incaricato dal comune locale di riordinare l'archivio. Occup\u00f2 la carica di segretario comunale a Castel d'Ario fino al 1878 e qui riordin\u00f2 l'archivio comunale. Si trasfer\u00ec a Mantova, dove ricopr\u00ec l'incarico di dirigente dell'ufficio demografico, riordinando, dal 1886 al 1889, l'archivio, cui seguirono i comuni di Bagnolo San Vito, Roncoferraro, Quistello, Gonzaga, San Benedetto Po e, nel 1900, l'archivio della prevostura di Castel Goffredo.\nMor\u00ec nel 1911."}
{"id": "5895182", "revid": "1543377", "url": "https://it.wikipedia.org/wiki?curid=5895182", "title": "Robert Hay-Drummond, X conte di Kinnoull", "text": "Biografia.\nEra il figlio di Robert Hay-Drummond, arcivescovo di York, e di sua moglie, Henrietta Auriol.\nNel 1739, suo padre ha assunto il nome di Drummond e diventando l'erede del suo bisnonno William Drummond, I visconte Strathallan.\nCarriera.\nSuccesse al titolo di conte di Kinnoull il 27 dicembre 1787 alla morte di suo zio, Thomas Hay.\nFu un membro del Consiglio della Corona (1796-1804) e Lord leone, re d'arme.\nMatrimoni.\nPrimo Matrimonio.\nSpos\u00f2, il 19 aprile 1779, Julia Eyre (?-29 marzo 1780), figlia di Anthony Eyre.\nSecondo Matrimonio.\nSpos\u00f2, l'8 giugno 1781, Sarah Harley (?-15 febbraio 1837), figlia di Thomas Harley, sindaco di Londra. Ebbero quattro figli:"}
{"id": "5895183", "revid": "729019", "url": "https://it.wikipedia.org/wiki?curid=5895183", "title": "II\u00aa Flottiglia MAS", "text": "La II\u00aa Flottiglia MAS fu una unit\u00e0 militare della Regia Marina, dotata di MAS (Motoscafo armato silurante).\nAllo scoppio della seconda guerra mondiale erano tre le flottiglie MAS; le altre due erano la I\u00aa, poi ridenominata X\u00aa Flottiglia e la III\u00aa Flottiglia.\nStoria.\nComposta da quattro squadriglie con 16 MAS, fu di stanza in Sicilia, a Trapani, e con una squadriglia dislocata a Mazara del Vallo . Nel giugno 1941 fu al comando della Flottiglia il capitano di fregata Ernesto Forza. Forza il 24 luglio 1941 guid\u00f2 sul canale di Sicilia con il MAS 532 un'azione contro una nave alleata che colpiva con due siluri affondandola. Per questa azione ricevette la medaglia d'oro al V.M. . Ad ottobre Forza assunse il comando della X\u00aa Flottiglia MAS a La Spezia.\nNell'aprile 1943, dipendente da \"Generalmas\" dell'ammiraglio Aimone Savoia-Aosta la II\u00aa Flottiglia era una delle sei flottiglie MAS della Regia Marina, con competenza per il \"Basso Tirreno e le acque della Sicilia\" .\nDopo lo sbarco alleato in Sicilia nel luglio 1943 i MAS e i loro equipaggi furono trasferiti prima a Milazzo e, con la caduta della Sicilia, al porto della Spezia."}
{"id": "5895185", "revid": "767487", "url": "https://it.wikipedia.org/wiki?curid=5895185", "title": "Music Hole", "text": "Music Hole \u00e8 il terzo album in studio della cantautrice francese Camille, pubblicato nel 2008."}
{"id": "5895188", "revid": "1186766", "url": "https://it.wikipedia.org/wiki?curid=5895188", "title": "Le Fil (album)", "text": "Le fil \u00e8 il secondo album in studio della cantautrice francese Camille, pubblicato nel 2005."}
{"id": "5895189", "revid": "125042929", "url": "https://it.wikipedia.org/wiki?curid=5895189", "title": "Alleanza per la Pace e la Libert\u00e0", "text": "L'Alleanza per la Pace e la Libert\u00e0 (in inglese \"Alliance for Peace and Freedom\", \"APF\") \u00e8 un'associazione politica europea che raggruppa i partiti degli stati membri dell'UE di stampo neofascista e nazionalrivoluzionario."}
{"id": "5895191", "revid": "228587", "url": "https://it.wikipedia.org/wiki?curid=5895191", "title": "Le Sac des filles", "text": "Le sac des filles \u00e8 il primo album in studio della cantautrice francese Camille, pubblicato nel 2002."}
{"id": "5895192", "revid": "33751", "url": "https://it.wikipedia.org/wiki?curid=5895192", "title": "The Real People", "text": "The Real People sono un gruppo musicale rock britannico costituitosi a Liverpool nel 1988. Ne fanno parte i fratelli Tony Griffiths (basso, voce) e Chris Griffiths (chitarra, voce), Martin Lappin (chitarra) e Tony McGuigan (batteria).\nNel 1987 i fratelli Christopher (chitarra, voce) ed Anthony Griffiths detto Tony (basso, voce) ingaggiarono il batterista Dave Reilly, ex membro dei China Crisis, il tastierista Jay Norton, ex membro degli It's Immaterial, e il chitarrista Gordon Morgan, ex componente dei Black. Dave Reilly fu rimpiazzato da Tony Elson, il quale fu a sua volta sostituito da Garry Ford. Gordon Morgan fu rimpiazzato da Sean Simpson, poi da Alan Gillibrand e infine da Ian 'Sitar'.\nStoria.\nLa band, influenzata dagli Stone Roses e dagli Inspiral Carpets, oltre che dal Mersey sound degli anni sessanta, inizi\u00f2 a suonare nei locali di Liverpool e and\u00f2 in tour con gli Inspiral Carpets. Dagli anni novanta fece da supporto a vari tour di Ocean Colour Scene, The Pixies, Simple Minds, David Bowie.\nGli JoJo &amp; The Real People firmarono un contratto con l'imprenditore Mick Swift di Whitehouse Management di Bold Street, a Liverpool, nel 1986. Il primo contratto discografico risale al 1988 e fu stipulato con Polydor Records, dopo che Mick Swift aveva convinto Eddie Lundon dei China Crisis, band di Kirkby, a produrre il demo del loro singolo di debutto, \"One by One\". La band sigl\u00f2 anche un contratto di pubblicazione con Polygram.\nNel 1989, con il manager Jeffrey Abbotts, la band fu scritturata con il nome di The Real People da CBS, per l'etichetta Columbia, anche se la CBS fu poi rilevata da Sony. Il gruppo intraprese un lungo tour che tocc\u00f2 Stati Uniti, Giappone ed Europa. Il primo album, \"The Real People\", fu pubblicato nel 1991. Tutti i brani erano opera di Chris e Tony Griffiths. Il disco raggiunse il 59\u00ba posto della classifica britannica degli album.\nIl secondo disco, \"Marshmellow Lane\", sarebbe dovuto uscire per CBS, ma malgrado il singolo \"Believer\" fosse gi\u00e0 entrato in classifica alla posizione numero 38 e un altro singolo, \"Too Much Too Young\", fosse gi\u00e0 comparso poco dopo, l'album non fu mai pubblicato. Nel 1996 fu pubblicata una compilation di nome \"Liverpool\u00a0\u2013 The Calm Before the Storm\", contenente vari brani inediti della band. Tony e Chris Griffiths aprirono degli studi di registrazione, i Realistic Studios, a Birkenhead, nella penisola di Wirral, e fondarono la propria etichetta discografica, Egg Records.\nIl loro album seguente, \"What's on the Outside\", pubblicato dalla loro etichetta indipendente, vide la luce nel 1996. Nel 2002 si vocifer\u00f2 di un nuovo album di nome \"Closer\", ma non fu pubblicato.\nIl legame con gli Oasis.\nAi Real People \u00e8 legato il nome degli Oasis, nota band di Manchester. Nel 1988, durante il tour con gli Inspiral Carpets, Tony Griffiths incontr\u00f2 Noel Gallagher, anch'egli roadie degli Inspiral Carpets. I due stabilirono una grande amicizia. Nel 1992 gli Oasis, nati da appena un anno, si rivolsero ai Real People per registrare il loro primo demo. Nacque cos\u00ec \"Live Demonstration\", l'audiocassetta incisa al Pink Museum, studio di registrazione di Liverpool dei Real People, contenente il nucleo originario dell'album \"Definitely Maybe\" degli Oasis, disco che usc\u00ec nel 1994 e fu acclamato da pubblico e critica, dando il successo alla band di Manchester.\nNoel Gallagher ha espresso pi\u00f9 volte parole di stima nei confronti dei Real People, sottolineando l'importanza artistica che l'incontro tra le due band ebbe per il concepimento di \"Definitely Maybe\". Fu proprio Tony Griffiths a esercitare un ruolo determinante nello spingere Noel a comporre \"Supersonic\", irrompendo nella stanza dove la band si apprestava a registrare \"Bring It On Down\" e dicendo a Noel che la melodia improvvisata che aveva tirato fuori avrebbe potuto diventare una canzone di successo.\nChris e i Griffiths presero parte alle registrazioni del disco di debutto degli Oasis. Tony Griffiths contribu\u00ec alla realizzazione delle seconde voci di \"Supersonic\", mentre Chris Griffiths collabor\u00f2 alla scrittura del testo di \"Rockin' Chair\" nel 1993. Quest'ultimo brano, lato b del singolo \"Roll with It\" del 1995, fu poi incluso nella raccolta \"The Masterplan\", uscita nel 1998. A Tony Griffiths e a Noel Gallagher si deve anche il testo di \"Columbia\", mentre il ritornello della canzone sarebbe opera di Liam Gallagher.\nNel 2004 i fratelli Griffiths presero parte alle interviste condotte per la realizzazione del documentario contenuto nel DVD del decennale di \"Definitely Maybe\"."}
{"id": "5895193", "revid": "28057", "url": "https://it.wikipedia.org/wiki?curid=5895193", "title": "Oratorio di Santa Maria Assunta (Fontanellato)", "text": "L'oratorio di Santa Maria Assunta, noto anche come oratorio di San Gaetano, \u00e8 un luogo di culto cattolico dalle forme barocche situato in via Angelo Costa 9 a Fontanellato, in provincia e diocesi di Parma.\nStoria.\nL'originario oratorio fu innalzato a partire dal 1572 sul luogo di un'antica cappellina, per volere di Girolama Farnese, moglie del conte Alfonso Sanvitale; la nobildonna, seguace della Compagnia del Divino Amore, confraternita romana devota a san Gaetano, nel 1603 costitu\u00ec un beneficio ecclesiastico a favore della propria famiglia; in seguito all'atto per sua volont\u00e0 la chiesa fu dedicata a santa Maria Assunta.\nNel 1716 il conte Alessandro III Sanvitale cedette il luogo di culto alla confraternita del Santissimo Crocifisso, che dal 1697 officiava nella vicina chiesa di Santa Croce; in cambio la congregazione si accoll\u00f2 le spese di ricostruzione e decorazione in stile barocco del tempio, i cui lavori furono avviati nel 1720 sotto la supervisione del conte stesso, che probabilmente ne affid\u00f2 la progettazione all'architetto Adalberto Della Nave.\nLa consistente donazione, risalente alla met\u00e0 del XVIII secolo, da parte del notaio Domenico Bragadini, molto vicino ad Alessandro Sanvitale, consent\u00ec di intraprendere fra il 1789 e il 1791 l'opera di decorazione degli interni, affidata al pittore Antonio Bresciani.\nTra il 1912 e il 1913 furono avviati alcuni lavori di restauro, che interessarono la facciata e gli affreschi della navata, a cura dell'architetto Lamberto Cusani.\nTra il 2002 e il 2003 l'oratorio fu sottoposto ad un consistente intervento di restauro e risanamento, in quanto danneggiato da infiltrazioni meteoriche e dall'umidit\u00e0 del sottosuolo; i lavori interessarono la copertura, la pavimentazione, i dipinti, gli arredi e la sagrestia; durante gli scavi degli interni, furono riscoperte le antiche fondazioni dell'originario oratorio cinquecentesco, che sorgeva in adiacenza alle mura del borgo innalzate tra il XIV e il XV secolo.\nDescrizione.\nLa chiesa si sviluppa su un'unica navata, con facciata rivolta ad est verso la piazza.\nIl simmetrico prospetto intonacato \u00e8 suddivisa orizzontalmente da un cornicione in aggetto. Nella parte inferiore si innalzano sei lesene in laterizio con capitelli tuscanici; al centro \u00e8 collocato l'ampio portale d'accesso, arricchito da una cornice con sovrastante frontone con volute, che nel mezzo inquadra un ovale con un bassorilievo raffigurante l\"'Assunzione della Vergine\"; ai lati dell'ingresso si aprono due finestre rettangolari con cornici sovrastate da lunette, che racchiudono dei putti in rilievo. Nella parte superiore si elevano altre quattro lesene con capitelli ionici, a sostegno dell'ampio timpano triangolare spezzato di coronamento; nel mezzo si apre una grande finestra inquadrata da un'elaborata cornice barocca, sovrastata da una conchiglia in rilievo; alle estremit\u00e0 si elevano infine due ampie volute decorate in mattoni.\nAll'interno la navata, coperta da una volta a botte lunettata, \u00e8 arricchita da lesene e cornici ed \u00e8 interamente decorata con pitture, che interessano il soffitto, le pareti e la controfacciata, oltre al presbiterio absidato e alle quattro cappelle laterali; i dipinti a tempera su muro furono realizzati tra il 1789 e il 1791 dal pittore Antonio Bresciani, che esegu\u00ec la serie di tondi al centro del soffitto, raffigurante \"Angeli recanti simboli della Passione e una corona\", e le \"Coppie dei putti con cartelle\", che ornano le due ampie lunette poste ai lati del presbiterio; il pittore realizz\u00f2 anche la grande pala d'altare dell\"'Assunta\", che si staglia al centro dell'abside all'interno della finta cornice di colonne corinzie a sostegno del timpano barocco, fra le figure laterali in monocromo del \"Re David con la cetra\" e del \"Profeta Oseail\". Tutte le opere sono incorniciate dalla complessa architettura dipinta, eseguita probabilmente dal pittore Gaetano Ghidetti.\nL'altare maggiore in legno, risalente alla ricostruzione barocca del tempio, racchiude alla sua base una grande teca, contenente una statua lignea della fine del XVII secolo, raffigurante il \"Cristo morto\", probabilmente proveniente dalla vicina chiesa di Santa Croce.\nLa cantoria ospita un organo realizzato nel 1721 da Domenico e Bernardo Poncini, su commissione del conte Alessandro Sanvitale.\nSagrestia.\nA fianco dell'abside \u00e8 collocata la sagrestia dell'oratorio, coeva del tempio.\nL'ambiente \u00e8 interamente rivestito dalle notevoli armadiature lignee in stile barocchetto, finemente intagliate dallo scultore Giulio Seletti nel 1720; restaurate nel 2002, si presentano ancora in perfette condizioni. Arricchiscono la saletta quattro tele dipinte da Sebastiano Galeotti nel 1737: la \"Santissima Trinit\u00e0\" collocata al centro della volta di copertura, il \"Crocifisso con la Maddalena\" posizionato sul piccolo altare fra le due finestre della stanza e la \"Madonna addolorata\" e \"San Giovanni Evangelista\" incastonate al di sopra delle porte."}
{"id": "5895195", "revid": "33751", "url": "https://it.wikipedia.org/wiki?curid=5895195", "title": "The Pixies", "text": ""}
{"id": "5895196", "revid": "767487", "url": "https://it.wikipedia.org/wiki?curid=5895196", "title": "One More Once", "text": "One More Once \u00e8 un album in studio del pianista dominicano Michel Camilo, pubblicato nel 1994."}
{"id": "5895207", "revid": "767487", "url": "https://it.wikipedia.org/wiki?curid=5895207", "title": "Voices &amp; Images", "text": "Voices &amp; Images \u00e8 il primo album in studio del gruppo musicale tedesco Camouflage, pubblicato nel 1988."}
{"id": "5895208", "revid": "71433", "url": "https://it.wikipedia.org/wiki?curid=5895208", "title": "La foresta dei sogni", "text": ""}
{"id": "5895211", "revid": "110157", "url": "https://it.wikipedia.org/wiki?curid=5895211", "title": "Lega B 2007 (football americano)", "text": "La Lega B 2007 \u00e8 stata la 16\u00aa edizione del campionato di football americano di secondo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "5895212", "revid": "71433", "url": "https://it.wikipedia.org/wiki?curid=5895212", "title": "The Sea of Trees", "text": ""}
{"id": "5895213", "revid": "2005288", "url": "https://it.wikipedia.org/wiki?curid=5895213", "title": "J\u0101ti", "text": "In India si chiamano j\u0101ti (in devanagari: \u091c\u093e\u0924\u093f, bengali: \u099c\u09be\u09a4\u09bf, telugu: \u0c1c\u0c3e\u0c24\u0c3f, kannada: \u0c9c\u0cbe\u0ca4\u0cbf, malayalam: \u0d1c\u0d3e\u0d24\u0d3f, tamil: \u0b9c\u0bbe\u0ba4\u0bbf, letteralmente \"nascita\") i gruppi sociali endogami che costituiscono le unit\u00e0 base della struttura sociale tradizionale. \nIn una data area linguistica possono convivere anche duemila \"j\u0101ti\" e, d'altra parte, la stessa \"j\u0101ti\" da regione a regione (e addirittura da villaggio a villaggio) pu\u00f2 godere di un diverso rango sociale o avere differenti tradizioni culturali.\nOrganizzazione.\nI membri di due \"j\u0101ti\" diversi vivono in modo totalmente separato. In particolare, essi non condividono il cibo e le bevande, e non si sposano fra di loro (si tratta di un sistema endogamo). Infatti ogni \"j\u0101ti\" ha le sue abitudini relative alla cucina e all'abbigliamento, a volte anche una lingua propria, spesso anche proprie divinit\u00e0, e gli addetti a tale culto appartengono al \"j\u0101ti\" e non sono bramini. Il \"j\u0101ti\" era la comunit\u00e0 entro cui una persona passava la maggior parte della propria vita. Spesso era questa comunit\u00e0 che forniva aiuto nelle difficolt\u00e0, nella vecchiaia e anche nella risoluzione delle controversie.\nIn questo tipo di societ\u00e0 di villaggio, ogni casta, tradizionalmente autogestita da un consiglio di casta, era abituata a condurre un'esistenza abbastanza autonoma: i membri svolgevano ereditariamente l'attivit\u00e0 lavorativa prescritta; questo era particolarmente vero per le caste specializzate nell'artigianato e nei servizi, nonch\u00e9 per quelle dedite alla pastorizia ed al nomadismo. Le numerose caste erano legate fra loro da rapporti di baratto di prodotti e servizi, tradizionalmente determinati.\nDove vige il cosiddetto \"sistema \"jajmani\"\", il villaggio \u00e8 dominato da una casta egemone, e le altre caste svolgono la propria attivit\u00e0 in favore di quella: alcune lavorano la terra come braccianti o fittavoli, altre si dedicano alle attivit\u00e0 artigianali, ciascuna specializzata in uno specifico mestiere in modo ereditario.\nRapporto con i \"var\u1e47a\".\nFondamentalmente, le \"j\u0101ti\" sono suddivisioni dei quattro \"var\u0146a\" (bramini, \"kshatriya\", \"vaishya\" e \"shudra\").\nTuttavia, il sistema castale non \u00e8 completamente fisso ed \u00e8 soggetto a una certa mobilit\u00e0. In particolare le caste intermedie, se sono riuscite a salire nella scala sociale, ottengono poi anche uno statuto religioso pi\u00f9 alto. Un processo tipico \u00e8 quello definito sanscritizzazione, mediante il quale le caste inferiori, adottando uno stile di vita braminico (ad esempio, la dieta vegetariana e l'astemia completa), riescono entro alcune generazioni a vedersi riconosciuto un rango rituale pi\u00f9 alto. Questa mobilit\u00e0 verso l'alto \u00e8, ad ogni modo, possibile solo per intere \"j\u0101ti\" e non per singoli individui o famiglie. E inoltre non riguarda le caste estreme, i bramini in cima alla gerarchia e gli intoccabili in fondo.\nEvoluzione.\nLa dominazione coloniale inglese introdusse il principio di eguaglianza nella cultura e nel diritto indiani, inoltre port\u00f2 nuove attivit\u00e0 economiche, aperte anche a persone di casta inferiore. Tutto questo incrin\u00f2 il sistema castale e cre\u00f2 mobilit\u00e0 sociale, anche se chi approfitt\u00f2 di pi\u00f9 delle nuove occasioni offerte furono i membri delle caste superiori, maggiormente scolarizzati. \nDopo l'indipendenza del 1947 il governo indiano ha adottato una legislazione attiva per superare il sistema castale, proibendo le discriminazioni nei luoghi pubblici e introducendo quote riservate ai \"dalit\" nelle universit\u00e0, nella burocrazia, nei parlamenti locali e federale. \nPi\u00f9 importante nel superamento del sistema castale, si \u00e8 tuttavia dimostrata l'evoluzione del mondo del lavoro, in particolare l'aumento del lavoro d'ufficio con la formazione di una classe media urbana, nonch\u00e9 lo sviluppo delle industrie. Perci\u00f2 il tradizionale rapporto fra \"j\u0101ti\" e attivit\u00e0 lavorativa si \u00e8 interrotto.\nNelle campagne, invece, il sistema castale rimane ancora importante nella vita della gente.\nLe \"j\u0101ti\" stanno perdendo importanza nell'India contemporanea anche in conseguenza degli ormai diffusi movimenti migratori che stanno ridisegnando la societ\u00e0. E anche i \"tab\u00f9\" relativi al matrimonio vengono superati a ritmo crescente.\nVoci correlate.\nSistema delle caste in India"}
{"id": "5895214", "revid": "965985", "url": "https://it.wikipedia.org/wiki?curid=5895214", "title": "Methods of Silence", "text": "Methods of Silence \u00e8 il secondo album in studio del gruppo musicale tedesco Camouflage, pubblicato nel 1989."}
{"id": "5895215", "revid": "709829", "url": "https://it.wikipedia.org/wiki?curid=5895215", "title": "Melis Sezer", "text": "Carriera.\nJuniores.\nA livello juniores ha vinto 5 titoli in singolo e 12 in doppio.\nProfessionismo.\nIl 3 marzo 2014 ha raggiunto la 336\u00aa posizione della classifica di singolare.\nHa ottenuto per tre volte una wild card per il tabellone principale del doppio al torneo WTA Istanbul Cup; nell'edizione del 2015, in coppia con la connazionale Ayla Aksu, ha raggiunto il secondo turno sconfiggendo la coppia formata da Misa Eguchi e Justyna Jegio\u0142ka.\nTra il 2009 ed il 2014 ha rappresentato per sette volte il proprio paese in Fed Cup, con un bilancio di tre vittorie e quattro sconfitte."}
{"id": "5895217", "revid": "1305772", "url": "https://it.wikipedia.org/wiki?curid=5895217", "title": "C/1988 A1 Liller", "text": "C/1988 A1 (Liller) \u00e8 una cometa non periodica scoperta l'11 gennaio 1988 dall'astronomo statunitense William Liller.\nFamiglia di appartenenza.\nGli elementi orbitali di questa cometa sono alquanto simili a quelli delle comete C/1996 Q1 Tabur, C/2015 F3 SWAN e C/2019 Y1 ATLAS: questa somiglianza ha fatto ipotizzare che abbiano tutte un'origine comune, ovvero la frammentazione (forse avvenuta oltre 3.000 anni fa), di una preesistente cometa, e che altre comete con orbite similari possano essere scoperte nei prossimi anni .\nTutti gli elementi orbitali sono stati arrotondati all'ultima cifra decimale ."}
{"id": "5895222", "revid": "348618", "url": "https://it.wikipedia.org/wiki?curid=5895222", "title": "Formula Three Euroseries", "text": ""}
{"id": "5895224", "revid": "991694", "url": "https://it.wikipedia.org/wiki?curid=5895224", "title": "Skyrace Ville d'Aoste", "text": ""}
{"id": "5895274", "revid": "110157", "url": "https://it.wikipedia.org/wiki?curid=5895274", "title": "Kubok Ukra\u00efny 2005-2006", "text": "La Kubok Ukra\u00efny 2006-2007 (in ucraino \"\u041a\u0443\u0431\u043e\u043a \u0423\u043a\u0440\u0430\u0457\u043d\u0438\") \u00e8 stata la 15\u00aa edizione della Coppa d'Ucraina. La competizione \u00e8 iniziata il 1\u00ba agosto 2005 ed \u00e8 terminata il 2 maggio 2006."}
{"id": "5895279", "revid": "567020", "url": "https://it.wikipedia.org/wiki?curid=5895279", "title": "Ebrahim Forouzesh", "text": ""}
{"id": "5895282", "revid": "599013", "url": "https://it.wikipedia.org/wiki?curid=5895282", "title": "Bo Bendsneyder", "text": "Carriera.\nInizia a correre all'et\u00e0 di sei anni, partecipando a diverse competizioni nazionali in Olanda e Germania. Partecipa poi anche a competizioni internazionali di minimoto. Vince la Moriwaki Junior Cup (competizione olandese) nel 2012 e nel 2013. Nel 2014 corre nel campionato spagnolo velocit\u00e0 e nella MotoGP Rookies Cup, quest'ultima competizione viene vinta da Bendsneyder nel 2015.\nNel 2016 debutta nella classe Moto3 del motomondiale, ingaggiato dal team Red Bull KTM Ajo, che gli affida una KTM RC 250 GP; il compagno di squadra \u00e8 Brad Binder. Ottiene due terzi posti (Gran Bretagna e Malesia) e chiude la stagione al quattordicesimo posto in classifica piloti con 78 punti all'attivo. Nel 2017 inizia la stagione con lo stesso team e la stessa moto della stagione precedente. Il compagno di squadra \u00e8 l'italiano Niccol\u00f2 Antonelli. Ottiene come miglior risultato un quarto posto in Repubblica Ceca e termina la stagione al quindicesimo posto in classifica piloti con 65 punti ottenuti.\nNel 2018 passa in Moto2, alla guida della Tech 3 Mistral 610; il compagno di squadra \u00e8 Remy Gardner. Conclude la stagione al 29\u00ba posto con 2 punti, totalizzati con il quattordicesimo posto in Thailandia. In questa stagione \u00e8 costretto a saltare il Gran Premio d'Australia a Phillip Island a causa di un infortunio rimediato nel precedente Gran Premio del Giappone a Motegi. Il suo posto in squadra, in questo frangente, viene preso dal pilota australiano Bryan Staring. Salta anche i Gran Premio di Malaysia (in questo caso viene sostituito dal pilota indonesiano Dimas Ekky Pratama) e Comunit\u00e0 Valenciana.\nNel 2019 corre con la NTS; il compagno di squadra \u00e8 Steven Odendaal. Ottiene come miglior risultato un tredicesimo posto nel Gran Premio delle Americhe e termina la stagione al 26\u00ba posto con 7 punti. Nel 2020 corre nello stesso team della stagione precedente, il compagno di squadra \u00e8 Jesko Raffin. Ottiene come miglior risultato un ottavo posto in Comunit\u00e0 Valenciana e termina la stagione al 23\u00ba posto con 18 punti.\nNel 2021 passa alla guida della Kalex del team Pertamina Mandaliak SAG; il compagno di squadra \u00e8 Thomas L\u00fcthi. Ottiene come miglior risultato un quinto posto in Francia e chiude la stagione al sedicesimo posto con 46 punti."}
{"id": "5895283", "revid": "287204", "url": "https://it.wikipedia.org/wiki?curid=5895283", "title": "Baudilio di Nimes", "text": ""}
{"id": "5895293", "revid": "287204", "url": "https://it.wikipedia.org/wiki?curid=5895293", "title": "Chalmazel-Jeansagni\u00e8re", "text": "Chalmazel-Jeansagni\u00e8re \u00e8 un comune francese del dipartimento della Loira della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Chalmazel e Jeansagni\u00e8re.\nIl capoluogo \u00e8 la localit\u00e0 di Chalmazel."}
{"id": "5895294", "revid": "110157", "url": "https://it.wikipedia.org/wiki?curid=5895294", "title": "Hits/Greatest &amp; Others", "text": "Hits/Greatest &amp; Others \u00e8 un album discografico raccolta di Joan Baez, pubblicato dall'etichetta discografica Vanguard Records nel luglio del 1973.\nMusicisti.\nThe Night They Drove Old Dixie Down / Help Me Make It Through the Night / Blessed Are / Let It Be / The Brand New Tennessee Waltz / Heaven Help Us All\nDangling Conversation / Eleanor Rigby\nThere But for Fortune\nI Pity the Poor Immigrant / Love Is Just a Four-Letter Word"}
{"id": "5895299", "revid": "767487", "url": "https://it.wikipedia.org/wiki?curid=5895299", "title": "Meanwhile (Camouflage)", "text": "Meanwhile \u00e8 il terzo album in studio del gruppo musicale tedesco Camouflage, pubblicato nel 1991."}
{"id": "5895301", "revid": "1543377", "url": "https://it.wikipedia.org/wiki?curid=5895301", "title": "Presidenti della Provincia di Rieti", "text": "Questo elenco riporta i presidenti della Provincia di Rieti dalla sua istituzione, nel 1927, ad oggi."}
{"id": "5895302", "revid": "599013", "url": "https://it.wikipedia.org/wiki?curid=5895302", "title": "Adam Norrodin", "text": "Carriera.\nNel 2014 e nel 2015 ha corso nell'Asia Talent Cup e nel campionato spagnolo, in quest'ultimo nella categoria Moto3. \nNel 2016 debutta nella classe Moto3 del motomondiale, ingaggiato dal team Drive M7 SIC Racing, che gli affida una Honda NSF250R; il compagno di squadra \u00e8 Jakub Kornfeil. Chiude la stagione al ventottesimo posto con 14 punti all'attivo e due undicesimi posti (Argentina e Australia) come migliori risultati.\nInizia la stagione 2017 con lo stesso team e la stessa motocicletta dell'anno precedente; il nuovo compagno di squadra \u00e8 il giapponese Ayumu Sasaki. Ottiene come miglior risultato due ottavi posti (Austria e Australia) e termina la stagione al 17\u00ba posto con 42 punti. Nel 2018 rimane nello stesso team, ottenendo come miglior risultato un quinto posto in Argentina e terminando la stagione al 21\u00ba posto con 46 punti. In questa stagione \u00e8 costretto a saltare il Gran Premio della Comunit\u00e0 Valenciana per problemi fisici pregressi.\nNel 2019 corre nella categoria Moto2 del campionato spagnolo e nella categoria Supersport dell'Asia Road Racing Championship. Nello stesso anno corre nella classe Moto2 del motomondiale il Gran Premio di San Marino in sostituzione dell'infortunato Khairul Idham Pawi sulla Kalex del team SIC Racing, per poi prenderne definitivamente il posto per il resto della stagione, non correndo in Aragona a causa di un trauma alla spalla sinistra rimediato nelle prove libere del GP; non ottiene punti.\nNel 2020 e 2021 continua a correre nel campionato spagnolo. Nel 2021 corre nel motomondiale in Moto2 in Gran Bretagna in sostituzione di Jake Dixon sulla Kalex del team SIC Racing senza ottenere punti."}
{"id": "5895305", "revid": "965985", "url": "https://it.wikipedia.org/wiki?curid=5895305", "title": "Bodega Bohemia", "text": "Bodega Bohemia \u00e8 il quarto album in studio del gruppo musicale tedesco Camouflage, pubblicato nel 1993."}
{"id": "5895307", "revid": "516455", "url": "https://it.wikipedia.org/wiki?curid=5895307", "title": "Le Sillon", "text": "Le Sillon (Il Solco o Il Percorso\u201d) \u00e8 stato un movimento politico e religioso francese, fondato da Marc Sangnier (1873 - 1950) e che si \u00e8 sviluppato dal 1894 al 1910. Il suo fine \u00e8 stato quello di avvicinare il cattolicesimo agli ideali socialisti e repubblicani francesi, al fine di creare un'alternativa al marxismo ed altri movimenti anticlericali dei \nlavoratori.\nStoria.\nNel 1891, papa Leone XIII, nella sua enciclica \"Rerum Novarum\", spron\u00f2 la Chiesa cattolica, al fine di un suo maggiore convincimento in problemi sociali.\nIn Francia, tale nuova postura forniva anche l'occasione di una migliore relazione tra Chiesa e Repubblica, un fatto spesso auspicato dalle forze Cattoliche maggiormente progressiste.\nIn tale contesto, si inserisce \u201cIl Solco\u201d, fondato nel 1894, con la pubblicazione di un giornale col medesimo nome ed edito da Marc Sangnier.\nLe Sillon porta avanti su larga scala un progetto di riconciliazione tra il movimento dei lavoratori ed il Cristianesimo: \u201cIl Solco\u201d \u2013 scrive Sangnier \u2013 \u00e8 stato pensato per fare della Francia una Repubblica Democratica. Le Sillon non va inteso come un movimento cattolico, nel senso che non mira a sostenere e supportare vescovi e sacerdoti nell'esercizio del loro ministero. Le Sillon \u00e8 un movimento laico, il quale \u2013 per\u00f2 \u2013 allo stesso tempo mantiene una veste profondamente religiosa\".\nNel 1905 Sangnier crea una confederazione di gruppi, intesi come \u201ccircoli di educazione cattolica\u201d, dove giovani preti possano discutere materie religiose e sociali. L'intenzione era quella di favorire un'atmosfera meno gerarchica nella Chiesa, il che avrebbe reso possibile l'emergere di idee e contributi da parte sia dei prelati che del popolo.\nUna tale organizzazione riscosse un certo successo tra la popolazione, raggiungendo addirittura il mezzo milione di aderenti nella sola Francia.\nDissoluzione.\nLe Sillon in questo periodo beneficia anche del sostegno di papa Pio X e dell'intero episcopato francese.\nL'appoggio della Chiesa fu per\u00f2 di breve durata. Infatti, il movimento del \u201cSolco\u201d fu percepito con l'andare del tempo come troppo modernista e troppo filo-repubblicano.\nIn seguito alla legge di separazione tra Stato e Chiese del 1905, il movimento ricevette un crescente numero di critiche, specialmente perch\u00e9 sembr\u00f2 dare la priorit\u00e0 alla volont\u00e0 di ordinari credenti sulle gerarchie ecclesiastiche, incluso il Papa.\nL'epilogo arriva con la lettera papale del 25 agosto 1910 \"Notre charge apostolique\", con la quale il \"Sillon\" fu condannato, col risultato finale della dissoluzione dell'organizzazione.\nNel 1912 il Sangnier cre\u00f2 un gruppo alternativo, chiamato \u201cLa Lega dei Giovani Repubblicani\u201d, mirante a promuovere la sua visione di cattolicesimo sociale."}
{"id": "5895309", "revid": "965985", "url": "https://it.wikipedia.org/wiki?curid=5895309", "title": "Sensor (album)", "text": "Sensor \u00e8 il sesto album in studio del gruppo musicale tedesco Camouflage, pubblicato nel 2003."}
{"id": "5895311", "revid": "965985", "url": "https://it.wikipedia.org/wiki?curid=5895311", "title": "Relocated", "text": "Relocated \u00e8 il settimo album in studio del gruppo musicale tedesco Camouflage, pubblicato nel 2006."}
{"id": "5895312", "revid": "298813", "url": "https://it.wikipedia.org/wiki?curid=5895312", "title": "Blood Father", "text": "Blood Father \u00e8 un film del 2016 diretto da Jean-Fran\u00e7ois Richet, con protagonista Mel Gibson.\nLa pellicola \u00e8 l'adattamento cinematografico del romanzo omonimo scritto da Peter Craig, qui anche co-sceneggiatore e produttore.\nTrama.\nL'ex biker John Link \u00e8 un ex detenuto in libert\u00e0 vigilata, dopo aver scontato 9 anni di carcere per traffico d'armi. Ora riga dritto: inserito in un programma di riabilitazione per tossicodipendenti e alcolizzati, frequenta le riunioni degli alcolisti anonimi e vive nel deserto dell'Arizona, in una vecchia roulotte, in una comunit\u00e0 di persone come lui. John trascorre le giornate facendo tatuaggi nella sua roulotte e parlando con il suo migliore amico, Kirby Curtis, un ex alcolista come lui, che vive a pochi metri di distanza e lo aiuta a resistere alla tentazione di ricascare nel vizio. John ha un grande rammarico: non vede pi\u00f9 sua figlia Lydia da anni, da quando spar\u00ec dalla casa della sua ex moglie.\nUn giorno, con sua grande sorpresa, John riceve una chiamata da Lydia, che oggi ha diciassette anni e gli chiede aiuto perch\u00e9 si trova in grossi guai. John si precipita con la sua vecchia Dodge da sua figlia, che rincontra dopo anni. La ragazza, che ha bevuto molto, si addormenta poco dopo, senza dare troppe spiegazioni a suo padre. Frugando tra i suoi effetti personali, John scopre che Lydia possiede una pistola. Poco dopo, John riceve la visita di tre uomini armati: si tratta degli uomini di Jonah, il ragazzo di Lydia, a cui lei ha sparato per poi darsi alla fuga. Dopo aver fatto a pezzi la roulotte di John, gli uomini vengono messi in fuga da Kirby e dagli altri membri della comunit\u00e0, ma promettono che torneranno. Cos\u00ec, John decide di andarsene con Lydia.\nI due vanno in un motel, ma il loro identikit \u00e8 stato diramato dalla polizia e qualcuno li riconosce; grazie alla complicit\u00e0 del giovane portinaio i due si dileguano, appena in tempo per sfuggire a un misterioso sicario, che John, grazie alla sua esperienza sui tatuaggi, riconosce come appartenente al cartello della droga messicano. Per strada, John litiga con sua figlia e si fa dare le generalit\u00e0 del suo ex, chiedendo poi informazioni su di lui ad Arturo Rios, un suo amico che si trova in carcere. John, che ha perso la sua Dodge e viaggia a bordo di una vecchia station wagon rubata, raggiunge assieme a sua figlia uno sperduto capannone in mezzo al deserto: l\u00ec vive il Predicatore, il vecchio capo di John, un reduce che ha un negozio online di cimeli per nazisti e contrabbanda armi; quest'uomo gli deve molti soldi e si \u00e8 tenuto la sua moto dopo che John and\u00f2 in carcere. John sostiene che il Predicatore \u00e8 in debito con lui perch\u00e9 in tutti questi anni non ha mai rivelato alle autorit\u00e0 che lavorava per lui in cambio di uno sconto per la pena. Ma il Predicatore temporeggia, dicendo che ne riparleranno il giorno dopo, dato che quella sera ci sar\u00e0 una festa di bikers. Il giorno dopo, John si sveglia fissando le canne di un fucile: Cherise, la moglie del Predicatore, tiene lui e sua figlia sotto tiro. John chiede spiegazioni, ed il Predicatore gli risponde che intende riscuotere il premio di trentamila dollari per il ritrovamento di sua figlia; John allora si infuria e, disarmata Cherise, inveisce contro il Predicatore, portandosi via sua figlia e la sua moto.\nPoco dopo i due vengono rincorsi da due bikers inviati dal Predicatore per ucciderli, ma John, grazie alla sua esperienza, ha la meglio sui due uomini. I due raggiungono un motel, dove cercano di alterare le proprie fattezze per passare inosservati. John riceve una chiamata da Rios e si reca in carcere; l\u00ec il suo amico gli spiega che l'ex ragazzo di sua figlia, Jonah, \u00e8 il nipote del padrino del cartello messicano e che tra di lui e suo zio non corrono buoni rapporti: il ragazzo infatti lo ha derubato di molti soldi e, per non essere ucciso, ha incolpato Lydia di averli presi, ed ora il padrino vuole la testa della ragazza. Nel frattempo Lydia, messa in guardia da Kirby con una telefonata, va in un centro commerciale dove riceve la telefonata di Jonah, che credeva morto e che invece tenta di rapirla. Lydia fugge, ma il sicario del cartello la tramortisce. Poco dopo Jonah d\u00e0 appuntamento a John nel Gran Canyon. John prende la moto e torna nel magazzino del Predicatore; nonostante esso sia molto fornito di armi, John si porta via solo delle bombe a mano e una mina antiuomo; quando il Predicatore cerca di fermarlo, lui lo uccide a sangue freddo e se ne va.\nJohn si presenta al luogo dell'appuntamento disarmato e scende dalla moto con le mani in alto, uno degli uomini di Jonah gli lega i polsi e lo fa salire in auto assieme a Lydia: i due sono tenuti sotto tiro da uno dei tre uomini di Jonah. Gli altri due sono mandati da Jonah a controllare la moto, ma saltano in aria con essa: John aveva sistemato le bombe nel tascone della moto e quest'ultima sulla mina. Approfittando del momento sorpresa, John ha una colluttazione con l'uomo in auto, uccidendolo; poi spara a Jonah, che si d\u00e0 alla fuga; dopo essersi liberato e sceso dall'auto, John viene ferito al fianco dal sicario, acquattatosi nelle alture l\u00ec vicino. Ma Lydia non lo abbandona e ferma l'auto, dando a John una pistola con cui John uccide il sicario, venendo colpito al petto. John si riconcilia con lei, morendo poco dopo.\nProduzione.\nNel 2008 Sylvester Stallone doveva dirigere ed interpretare il film, ma fu costretto ad abbandonare il progetto per realizzare il film \"John Rambo\".\nLe riprese del film sono iniziate il 5 giugno 2014 ad Albuquerque, in Nuovo Messico, e sono terminate il 3 luglio dello stesso anno.\nPromozione.\nIl primo trailer del film viene diffuso il 3 aprile 2016.\nDistribuzione.\nIl film \u00e8 stato presentato in anteprima al Festival di Cannes 2016 nella sezione \"Proiezioni di mezzanotte\". Nelle sale cinematografiche statunitensi \u00e8 stato distribuito a partire dal 25 agosto 2016."}
{"id": "5895313", "revid": "767487", "url": "https://it.wikipedia.org/wiki?curid=5895313", "title": "Kubok Federacii SSSR 1990", "text": "La Coppa delle Federazioni sovietiche 1990 () fu la 5\u00aa e ultima edizione del trofeo. Vide la vittoria finale dello , che cos\u00ec conquist\u00f2 il suo primo titolo.\nFormula.\nErano iscritte solo nove delle quindici formazioni partecipanti alla Vys\u0161aja Liga 1990: non parteciparono , , e , oltre allo , che per altro nel corso della stagioni si era ritirato dal campionato per la ritrovata indipendenza della Lituania. Le nove squadre furono divise in due gironi da cinque e quattro squadre: in ciascun girone si disputavano gare di sola andata per un totale di quattro e cinque incontri per squadra, assegnando due punti per la vittoria, uno per il pareggio e zero per la sconfitta. Erano ammesse in semifinale le prime due di ciascun girone.\nLe due vincitrici dei gironi disputavano le semifinali in casa contro le due seconde classificate; le semifinali erano giocate su gare di sola andata, cos\u00ec, come la finale.\nSeconda fase.\nSemifinali.\nPartite disputate il 28 giugno 1990."}
{"id": "5895314", "revid": "643662", "url": "https://it.wikipedia.org/wiki?curid=5895314", "title": "Coppa delle Federazioni sovietiche 1990", "text": ""}
{"id": "5895315", "revid": "965985", "url": "https://it.wikipedia.org/wiki?curid=5895315", "title": "Greyscale (album)", "text": "Greyscale \u00e8 l'ottavo album in studio del gruppo musicale tedesco Camouflage, pubblicato nel 2015."}
{"id": "5895331", "revid": "599013", "url": "https://it.wikipedia.org/wiki?curid=5895331", "title": "Ante \u010ca\u010di\u0107", "text": "\u010ca\u010di\u0107 \u00e8 laureato alla facolt\u00e0 di Educazione Fisica presso l'Universit\u00e0 di Zagabria. \u00c8 stato uno dei primi dieci allenatori di calcio in Croazia ad ottenere la Licenza Pro UEFA.\nCarriera.\nNel corso della sua carriera, ha realizzato con successo la promozione nella massima serie con Inter Zapresic e Dubrava. Ha anche allenato Zadar, Osijek, Slaven Belupo, Kamen Ingrad, Croatia Sesvete e Lokomotiva.\nNella stagione 2002-03, \u010ca\u010di\u0107 era al timone dell'Inter Zapresic nella Divisione Sud nella Druga HNL. Nel marzo 2003, si \u00e8 dimesso dopo aver perso contro l'Uljanik, lasciando l'Inter al secondo posto in classifica e cinque punti dietro la capolista. \u00c8 stato sostituito da Ilija Lon\u010darevi\u0107, che ha raggiunto la promozione in Prva HNL. Quando Lon\u010darevi\u0107 \u00e8 stato nominato come ct della nazionale di calcio della Libia, ha chiamato \u010ca\u010di\u0107 come suo assistente. Durante la sua permanenza in Libia, \u00e8 stato scelto per guidare la propria squadra under-20 ai Giochi del Mediterraneo del 2005 tenuti in Spagna. Dopo aver perso contro i padroni di casa in semifinale, hanno vinto la medaglia di bronzo dopo aver sconfitto il Marocco ai rigori.\nNel giugno 2006, \u010ca\u010di\u0107 tornato in Croazia ed \u00e8 stato nominato come allenatore del Kamen Ingrad, ma dopo soli tre mesi ha rescisso il suo contratto. Nel mese di ottobre 2006, ha di nuovo preso il timone dell'Inter Zapresic dopo saccheggiarono Sre\u0107ko Bogdan. \u010ca\u010di\u0107 ha portato l'Inter al primo posto nel 2006-07 Druga HNL e la squadra \u00e8 promossa in Prva HNL. Dopo un inizio deludente nella stagione successiva, \u00e8 stato licenziato nel mese di agosto 2007. Nel mese di ottobre 2011, \u010ca\u010di\u0107 \u00e8 stato nominato allenatore della Lokomotiva. Hanno finito al sesto posto durante la pausa invernale, imbattuti in quattro partite.\nIl 23 dicembre 2011, \u00e8 stato annunciato che \u010ca\u010di\u0107 aveva firmato un contratto con la Dinamo Zagabria. Dopo essere stato licenziato dalla Dinamo nel novembre 2012, \u010ca\u010di\u0107 era senza panchina fino ad aprile 2013, quando ha assunto come manager di Radnik Sesvete. Ha lasciato Radnik Sesvete solo un paio di mesi pi\u00f9 tardi, quando ai primi di giugno 2013 aveva accettato un'offerta dei campioni sloveni del Maribor. Dopo il licenziamento di Niko Kova\u010d a causa di rendimento scarso, Cacic \u00e8 stato assunto come ct della squadra nazionale croata. La sua nomina era estremamente controversa, ma ha permesso la Croazia di qualificarsi ad Euro 2016. Il 7 ottobre 2017 viene esonerato dopo il pari interno contro la Finlandia.\nIl 27 dicembre 2019, \u00e8 stato nominato nuovo allenatore dei Pyramids."}
{"id": "5895335", "revid": "767487", "url": "https://it.wikipedia.org/wiki?curid=5895335", "title": "Tolomeo Menfite", "text": "Origini familiari.\nTolomeo Menfite era figlio di Tolomeo VIII Evergete Fiscone, faraone d'Egitto, e di Cleopatra II. Era quindi fratellastro di Tolomeo Eupatore, Cleopatra Tea, Cleopatra III e Tolomeo Neo Filopatore (figli della madre e di Tolomeo VI Filometore), di Cleopatra IV, Tolomeo IX, Cleopatra Selene, Tolomeo X e Cleopatra VI (figli del padre e di Cleopatra III) e di Tolomeo Apione (figlio naturale del padre).\nBiografia.\nTolomeo Menfite nacque nello stesso anno dell'autoproclamazione del padre a Re d'Egitto e venne presentato alla classe sacerdotale egizia di Menfi. Tolomeo VIII fece cos\u00ec in modo da guadagnarsi anche l'appoggio dei sacerdoti della religione egizia presentando la triade divina di padre, figlio e sorella-moglie-madre. Poich\u00e9 Cleopatra II non aveva ancora dimenticato l'assassinio del figlio Tolomeo VII, compiuto dall'attuale marito, la grande importanza del neonato oltre a favorire Tolomeo VIII davanti agli occhi dei nativi egizi, lo sfavoriva offrendo a Cleopatra un nuovo ragazzo da usare contro di lui. Nel frattempo Tolomeo VIII ebbe altri cinque figli da Cleopatra III, la figlia di primo letto di Cleopatra II, una situazione preoccupante per la regina pi\u00f9 anziana. Tra il 132 e il 131 a.C. Cleopatra II riusc\u00ec a portare a termine i suoi piani: una rivolta assalt\u00f2 il palazzo di Tolomeo VIII e il faraone, Cleopatra III e i loro figli vennero esiliati a Cipro. Allo stesso tempo Tolomeo Menfite era stato mandato per sicurezza dalla madre in Cirenaica; Tolomeo VIII convinse per\u00f2 il giovane a raggiungerlo sull'isola di Cipro e li si fece riconoscere dal figlio come unico sovrano legittimo insieme a Cleopatra III. Cleopatra II per risposta si proclam\u00f2 unica sovrana del regno e l'unico modo che ebbe Tolomeo VIII per far decadere ogni sua pretesa fu di ordinare l'assassinio di Tolomeo Menfite: il giovane venne quindi ucciso nel 130 a.C. Si dice che Tolomeo VIII abbia fatto smembrare il corpo del figlio e lo abbia mandato in una cesta ad Alessandria dalla madre; questo episodio viene citato da molti storiografi antichi come massimo esempio della crudelt\u00e0 di Tolomeo VIII."}
{"id": "5895338", "revid": "71433", "url": "https://it.wikipedia.org/wiki?curid=5895338", "title": "Air - Custodi del sonno", "text": ""}
{"id": "5895342", "revid": "1318658", "url": "https://it.wikipedia.org/wiki?curid=5895342", "title": "Ecomuseo Adda di Leonardo da Vinci", "text": "L'Ecomuseo \"Adda di Leonardo\" \u00e8 un ecomuseo che segue il corso del fiume Adda, dai comuni di Imbersago a nord, fino al comune di Cassano d'Adda a sud, lungo un percorso interamente ciclo-pedonale di 21 Km all'interno del Parco Adda nord, tra le province di Lecco, Bergamo, Monza e della Brianza e Milano.\nLo scopo dell'ecomuseo \u00e8 la valorizzazione del locale patrimonio naturalistico, ingegneristico, architettonico e storico, con particolare attenzione alle testimonianze del passaggio di Leonardo da Vinci, che in queste zone comp\u00ec diversi studi in campo idraulico, durante il suo periodo milanese al servizio di Ludovico il Moro.\nIl museo pu\u00f2 vantare la vicina presenza di un sito inserito nella lista dei patrimoni dell'umanit\u00e0, nonch\u00e9 di diversi capolavori di archeologia industriale italiana tuttora funzionanti e di alcune fortificazioni militari che testimoniano l'importanza strategica rivestita dall'Adda, nell'area nord storico confine tra il Ducato di Milano e la Repubblica di Venezia.\nStoria.\nLa nascita dell'ecomuseo \u00e8 stata possibile grazie all'impegno dell'ingegnere Mario Roveda, del Comitato Rotariano per il restauro delle chiuse del naviglio di Paderno e del Parco Adda Nord che insieme riuscirono a far includere questa idea all'interno del progetto \"\u201cCanaux Historiques / Voies d'eaux vivantes\u201d\" nell'ambito del programma \u201cTERRA\u201d approvato dalla Commissione Europea il 5 marzo 1998.\nI primi fondi per la realizzazione del progetto furono stanziati gi\u00e0 nel 2001 grazie all'accordo tra Ministero dell'Ambiente e Regione Lombardia, coi quali venne completato il restauro del Santuario della Madonna della Rocchetta a Cornate d'Adda.\nL'8 maggio 2004 venne inaugurata la prima sezione dell'ecomuseo che comprendeva il tratto di fiume tra la Centrale idroelettrica Semenza (diga di Robbiate) e la centrale idroelettrica Esterle.\nIl 4 novembre 2006 il presidente del Parco Adda Nord e i dieci sindaci dei Comuni di Imbersago, Paderno d'Adda, Robbiate, Villa d'Adda, Fara Gera d'Adda, Canonica d'Adda, Cassano d'Adda, Cornate d'Adda, Trezzo sull'Adda e Vaprio d'Adda sottoscrivono l'atto di fondazione dell\"'Associazione Ecomuseo Adda di Leonardo\" col quale i sindaci si impegnano ufficialmente a salvaguardare e valorizzare il paesaggio culturale dell'Adda e di sostenere direttamente l'attivit\u00e0 dell'ecomuseo.\nIl suo riconoscimento ufficiale arriv\u00f2 tramite il decreto regionale numero 8/7873 del 30 luglio 2008 col quale l'ecomuseo Adda di Leonardo da Vinci viene inserito nella lista degli ecomusei della Lombardia.\nNel 2011, Regione Lombardia ha cofinanziato un fondo complessivo di 45,5 milioni di euro a favore di sei itinerari naturalistici lombardi, tra cui quello completamente ciclopedonale dai laghi del lecchese a Milano, lungo l'Adda e il naviglio della Martesana. Il nome proposto per l'itinerario, che aveva l'obiettivo di rilanciare il turismo locale e proporre una via alternativa per raggiungere il sito di Expo 2015, era \"Passaggio sull'Adda da Leonardo all'EXPO\" e vedeva il Parco Adda Nord e l'Ecomuseo \"Adda di Leonardo\" come principali promotori.\nIl nome.\nOltre a prendere il nome dal corso d'acqua che lo attraversa, l'ecomuseo onora la figura di Leonardo da Vinci, che soggiorn\u00f2 nella villa del suo allievo Francesco Melzi a Vaprio d'Adda mentre lavorava come ingegnere militare al servizio di Ludovico il Moro, duca di Milano, col preciso mandato di condurre studi per migliorare la navigabilit\u00e0 del fiume Adda e potenziare i collegamenti con la citt\u00e0 di Milano tramite le vie d'acqua.\nDurante questo periodo Leonardo realizz\u00f2, tra gli altri, i disegni delle chiuse attualmente presenti nella zona tra Paderno d'Adda e Cornate d'Adda ed ide\u00f2 la possibilit\u00e0 di costruire una diga nei pressi della localit\u00e0 \"tre corni\" a Paderno d'Adda, al fine di rendere navigabile il fiume in un tratto caratterizzato dalla presenza di molti scogli e potenti rapide.\nLe 18 sale.\nL'ecomuseo \u00e8 completamente all'aperto e si snoda per un percorso di 21 Km da nord a sud lungo le rive del fiume Adda. \u00c8 suddiviso in 18 tappe che vengono chiamate \"sale\" in analogia a quelle di un museo tradizionale. Molte di queste sono raggiungibili in macchina e sono dotate di parcheggi pi\u00f9 o meno attrezzati dove poter lasciare il proprio veicolo per poi proseguire a piedi o in bicicletta lungo l'alzaia ciclo-pedonale.\nDi seguito viene riportato l'elenco delle 18 sale da nord a sud.\nTraghetto di Leonardo \"(porta nord)\".\nIl traghetto di Leonardo \u00e8 un particolare tipo di traghetto a mano il cui unico esemplare tuttora funzionante \u00e8 quello che si trova all'interno dell'ecomuseo e che permette di collegare i comuni di Imbersago e Villa d'Adda, tuttavia, nonostante il nome, non v'\u00e8 certezza che Leonardo ne sia il reale inventore. Il traghetto \u00e8 di propriet\u00e0 del Comune e viene dato in concessione ai privati.\nDiga di Robbiate.\nLa diga fu costruita all'inizio della grande forra che il fiume si \u00e8 scavato all'altezza del comune di Robbiate. Grazie ad essa \u00e8 stato possibile alimentare il canale che convoglia le acque alla centrale idroelettrica Esterle qualche chilometro a valle e produrre ulteriore energia elettrica grazie alla limitrofa centrale idroelettrica Semenza.\nPonte S. Michele.\nIl ponte San Michele, noto anche come ponte di Paderno, ponte di Calusco o ponte Rothlisberger, \u00e8 un ponte ad arco in ferro a traffico misto ferroviario-stradale, costruito nel 1899 e tuttora operativo.\nPer le sue peculiarit\u00e0 tecniche \u00e8 considerato un capolavoro di archeologia industriale italiana, nonch\u00e9 una delle pi\u00f9 notevoli strutture realizzate dall'ingegneria ottocentesca, tanto da essere stato proposto come bene protetto dall'UNESCO.\nLeggende locali narrano che il costruttore Rothlisberger, si sia suicidato poco prima che passasse per la prima volta il treno attraverso il ponte per paura che il ponte non riuscisse a reggere il peso. Questo fatto \u00e8 stato smentito perch\u00e8 il costruttore \u00e8 morto di malattia, dopo aver aiutato nella costruzione della Tuor Eiffel.\nNaviglio di Paderno.\nIl Naviglio di Paderno \u00e8 un canale artificiale lungo 2,6 Km e largo 11 metri, parallelo al fiume Adda nel comune di Paderno d'Adda a nord-est di Milano. L'idea del naviglio \u00e8 da attribuire a Leonardo da Vinci ma la prima realizzazione avvenne grazie ad un progetto di Giuseppe Meda. La sua realizzazione cominci\u00f2 all'inizio del XVI secolo e termin\u00f2, dopo numerose interruzioni e revisioni, solo alla fine del XVIII secolo. Il naviglio venne utilizzato sia a fini commerciali sia civili. Fu operativo fino al 1930.\nLe chiuse del naviglio.\nGrazie alle chiuse, sei realizzate in legno e due in metallo, il naviglio compie 8 salti superando un dislivello di 33 metri prima di tornare a livello del fiume e superare le rapide. Le chiuse separano otto conche di navigazione cos\u00ec nominate:\nTre Corni.\nIn questo punto del percorso, poco dopo essersi lasciati alle spalle il Ponte San Michele, inizia il tratto degli \"scorci leonardeschi\", cos\u00ec chiamato perch\u00e9 si ritiene che Leonardo abbia tratto ispirazione da questi luoghi per realizzare lo sfondo della celebre \"Vergine delle Rocce\".\nIn questo tratto il fiume non \u00e8 navigabile per via delle tumultuose rapide e di speroni di roccia che affiorano dal fondale. Per questo motivo a cavallo del XIV e XV secolo nacque l'idea di realizzare un naviglio per garantire il trasporto delle merci da Lecco a Milano.\nLo Stallazzo.\nEdificio un tempo adibito a stazione per il riposo e il cambio dei cavalli che rimorchiavano i mercantili controcorrente risalendo l'alzaia.\nOggi \u00e8 un punto di sosta, ristoro e informazioni per i visitatori.\nSantuario della Rocchetta.\nSi tratta di un piccolo santuario agostiniano posto sulla cima di un picco roccioso tra il fiume e il naviglio, raggiungibile tramite una scalinata posta tra la Conca delle Fontane e la Conca Grande, in un sito dove sorgeva un antico castrum romano.\nEdificato nel 1386 per volere di un ricco possidente milanese, Beltrando da Cornate, \u00e8 stato successivamente donato agli eremiti agostiniani del convento di S. Marco in Milano.\nAll'inizio del XV secolo, allo scoppiare della guerra fra il Ducato di Milano e la Repubblica di Venezia, la Rocchetta fu occupata dai soldati milanesi per via della sua posizione strategica.\nNei secoli successivi il monastero fu lasciato nell'incuria e sub\u00ec pesanti danni.\nNel 1796, sotto la dominazione francese e la creazione della Repubblica Cisalpina, il santuario venne confiscato al convento di S. Marco e venduto ai privati che lo mantennero fino a met\u00e0 XIX secolo quando lo donarono alla chiesa di Porto d'Adda.\nNel XXI secolo \u00e8 meta di pellegrinaggio in quanto tappa del \u201cCammino di Sant\u2019Agostino\u201d.\nConca Grande.\nNota anche come conca madre o castello delle acque, \u00e8 la pi\u00f9 grande conca del progetto originale di Giuseppe Meda con la quale pens\u00f2 di superare quasi tutto il dislivello del fiume. Tuttavia vista la mancanza di fondi e la cedevolezza del fondale il progetto venne abbandonato e ripreso solo nel XVIII secolo, anche se ridimensionato: dai 17 metri previsti il dislivello fu solo di 6,20 metri, rimanendo comunque il pi\u00f9 alto del naviglio.\nCentrale Bertini.\nLa centrale idroelettrica Angelo Bertini \u00e8 situata sull'Alzaia, riva destra, del fiume Adda, a Porto d'Adda, una frazione di Cornate d'Adda, in provincia di Monza e della Brianza.\n\u00c8 tra le pi\u00f9 antiche centrali idroelettriche d'Europa ancora funzionanti, avendo iniziato la produzione di corrente elettrica nel 1895.\nA fianco della centrale vi \u00e8 un museo visitabile, con tutti i documenti, progetti e storia della Edison.\nCentrale Esterle.\nLa centrale idroelettrica Esterle di Porto d'Adda, fu costruita tra il 1906 e il 1914, sull'Alzaia, cio\u00e8 la riva destra, del fiume Adda, a valle della preesistente centrale idroelettrica Bertini.\nPer l'epoca si trattava di un impianto di notevole importanza e capace di produrre 30.000 Kilowatt (il triplo di quanto produceva la centrale Bertini).\n\u00c8 stata dedicata alla memoria di Carlo Esterle, consigliere delegato della societ\u00e0 Edison fino al 1918.\nCentrale Taccani.\nLa centrale idroelettrica Alessandro Taccani, di propriet\u00e0 dell'Enel, \u00e8 situata a Trezzo sull'Adda.\nL'impianto dispone di sei alternatori per una potenza complessiva generata di 10,5MW. L'edificio progettato da Gaetano Moretti \u00e8 un esempio di architettura eclettica per la compresenza di un linguaggio modernista e una forte connotazione di gusto neoromanico.\nCastello Visconteo di Trezzo.\nA ridosso della Centrale Taccani si trova il Castello di Trezzo sull'Adda, situato su un promontorio su un'ansa del fiume Adda e da questa protetto sui due lati, sul terzo lato si trovava una torre quadrata alta 42 metri.\nIl castello, uno dei pi\u00f9 importanti del milanese, era costruito a difesa di un ponte e per la sua posizione strategica fu a dapprima conteso fra Federico Barbarossa e la citt\u00e0 di Milano e in seguito fra i Visconti e i Torriani. Fu pi\u00f9 volte distrutto o incendiato ma sempre ricostruito.\n\u00c8 possibile visitare l'intero castello oppure effettuare la sola salita della torre, previo pagamento del biglietto.\nVillaggio operaio di Crespi d'Adda.\nPartendo da Concesa, frazione di Trezzo sull'Adda, \u00e8 possibile raggiungere il villaggio operaio di Crespi d'Adda tramite una passerella costruita sul letto del fiume. Il comune bergamasco ospita un villaggio operaio sorto ad opera di Cristoforo Benigno Crespi a partire dal 1875.\nPer il suo rilievo storico e architettonico fu annoverato tra i patrimoni dell'umanit\u00e0 dall'UNESCO nel 1995.\nNei pressi della passerella si trova la sede principale dell'ecomuseo.\nNaviglio Martesana.\nIl Naviglio della Martesana, anche noto come Naviglio Piccolo (in lombardo \"Navili de la Martesana\" o \"Naviliett\"), \u00e8 uno dei navigli milanesi che collega Milano con il fiume Adda dal quale riceve le acque a Concesa poco a valle di Trezzo sull'Adda.\nSituato a sud del Canale Villoresi, il Naviglio della Martesana \u00e8 un canale navigabile largo dai 9 ai 18 metri, profondo da uno a 3 metri e lungo 38,7\u00a0km (di cui alcuni coperti). Il dislivello tra l'incile e il Naviglio di San Marco, superata la Conca dell'Incoronata, era di 19 metri.\nEbbe il nome Martesana, per il contado che avrebbe attraversato, da Francesco Sforza nel 1457, ancor prima che iniziassero nel 1460 i lavori per costruirlo. L'appellativo \"piccolo\" gli deriva dal confronto con il precedente e ben pi\u00f9 importante Naviglio Grande.\nNei pressi dell'incile del naviglio si trova Villa Gina, sede del Parco Adda Nord.\nRiviera di Vaprio d'Adda.\nLa \"Riviera\", cio\u00e8 la riva sopraelevata del naviglio, ospita le ville nobiliari presenti lungo la sponda. Si pu\u00f2 osservare la Villa Visconti, riconoscibile per la sua torre quadrata. A picco sul Naviglio invece sorge la Villa Melzi d'Eril, nobile edificio di gusto rinascimentale, dove soggiorn\u00f2 a lungo Leonardo da Vinci.\nCasa del custode delle acque.\nLa Casa del custode delle acque (ex Camera regia) costruita nel 1582 \u00e8 stata inaugurata ad ottobre 2010 dopo un lungo restauro. La casa sorge in una posizione strategica tra il Naviglio della Martesana e il fiume Adda. A quel tempo fungeva da stazione di sosta per i viaggiatori che dovevano prendere il traghetto sull'Adda o imbarcarsi sui barconi che navigavano sul Naviglio della Martesana. Era sede del dazio e del \"custode o camparo\" che regolava il flusso delle acque.\nNei suoi sotterranei \u00e8 ospitata la galleria interattiva Leonardo in Adda.\nDiga di S. Anna.\nLo sbarramento, costruito nel 1928, serviva a incanalare le acque verso la centrale idroelettrica del Linificio Canapificio Nazionale. La centrale \u00e8 ancora operativa. Nei pressi sorge il villaggio operaio fatto costruire per impiegati e operai nel 1949. Nella vicina Fara Gera d'Adda si trovano i resti della Basilica Autarena.\nRuotone di Groppello \"(porta sud)\".\nPresso il ponte di Groppello si trova un grande ruotone, il\u00a0\"rudun\", con un diametro di 11 metri, costituito da 12 pale e voluto da Carlo Borromeo nel\u00a01618\u00a0per portare l'acqua a livello della strada e permettere cos\u00ec l'irrigazione degli orti e dei giardini della villa arcivescovile. L'acqua vi giungeva attraverso un canaletto posto a valle del ponte. Il ruotone attuale fu ricostruito fedelmente all'originale nel\u00a01989, e successivamente nel 2009 (dopo che anni di incuria lo avevano ridotto ad un rudere).\nIl ponte ha la particolarit\u00e0 di essere neogotico con bugnati in ceppo nella parte a monte e a tutto sesto sul lato a valle. Vicino al ponte sono ancora visibili gli antichi lavatoi e, poche decine di metri pi\u00f9 a valle, l'antica conca di navigazione.\nCollegamenti.\nL'ecomuseo \u00e8 facilmente raggiungibile tramite diversi mezzi di trasporto. Lungo il percorso \u00e8 possibile trovare parcheggio, quasi sempre gratuito, nei pressi del traghetto di Leonardo (entrambe le sponde), della centrale Semenza, Bertini, Taccani, a Crespi d'Adda e a Fara Gera d'Adda.\nAutomobile.\nL'ecomuseo gode di un buon collegamento autostradale grazie alle uscite di Trezzo sull'Adda e Capriate S: Gervasio della A4 Milano-Venezia.\nDa Lecco, tramite la strada provinciale 56 si pu\u00f2 raggiungere la porta nord.\nDa Bergamo, se non si prende l'autostrada, \u00e8 possibile raggiungere Villa d'Adda tramite la strada statale 6671 e la strada provinciale 166, e da l\u00ec imbarcarsi sul traghetto.\nTreno.\nDa Milano o Bergamo (via Carnate-Usmate) \u00e8 possibile raggiungere la stazione di Paderno-Robbiate, e da li dirigersi al ponte San Michele a piedi o in bicicletta.\nDa Milano o Bergamo (via Treviglio) \u00e8 possibile raggiungere anche la stazione di Cassano d'Adda.\nBicicletta.\nPer visitare l'ecomuseo in bicicletta si percorre l'alzaia del Naviglio Martesana, partendo da Milano, via Melchiorre Gioia e arrivando fino a Cassano d'Adda dopo aver attraversato Cologno Monzese, Vimodrone, Cernusco sul Naviglio, Cassina de' Pecchi, Gorgonzola, Bellinzago e Inzago.\nDa Lecco, lungo l'alzaia del fiume Adda \u00e8 possibile raggiungere Imbersago dopo aver attraversato Olginate, Valgreghentino, Airuno e Brivio."}
{"id": "5895348", "revid": "124123", "url": "https://it.wikipedia.org/wiki?curid=5895348", "title": "Nati nel 144 a.C.", "text": ""}
{"id": "5895349", "revid": "228587", "url": "https://it.wikipedia.org/wiki?curid=5895349", "title": "KST Siracusa", "text": "Il KST Siracusa \u00e8 una societ\u00e0 sportiva di Siracusa. Nella stagione 2016 milita in Serie A, il primo livello del campionato italiano maschile di canoa polo.\nFondata nel 2001, nel suo palmares vanta 3 scudetti (2013, 2014 e 2015) e 4 Coppe Italia (2008, 2013, 2014 e 2016).\nI colori sociali del club sono il giallonero. L'impianto sede delle gare casalinghe \u00e8 un angolo del porto di Siracusa, oggi denominato \"Stadio delle Acque\", cos\u00ec definito per via della sua posizione, nel mezzo di due ponti che collegano l'isola di Ortigia alla terraferma, e anche in una posizione che congiunge il Porto Grande (naturale) e la zona del Porto Piccolo, nei pressi del quale anticamente si trovava un terzo porticciolo, chiamato \"Lakkios\". Questo impianto \u00e8 capace di accogliere numerosi spettatori. Ai Campionati Mondiali di Canoa Polo di Siracusa, disputati dal 29 agosto al 4 settembre 2016, lo \"Stadio delle Acque\" di Siracusa ha registrato il record assoluto di presenze ad un Mondiale di Canoa Polo.\nStoria.\nIl KST Siracusa.\nLa societ\u00e0 venne fondata nel 2001, arrivando al massimo campionato di Canoa polo nella met\u00e0 degli anni duemila. Il primo successo arriva nel 2008, con la conquista della Coppa Italia. Nelle stagioni 2011 e 2012 si classifica al terzo posto, mentre nelle stagioni 2013, 2014, e 2015. raggiunge l'apice del suo successo, sbaragliando tutte le avversarie e vincendo lo Scudetto, ripetendo la vittoria in Coppa Italia nel 2013, 2014 e 2016. Per via dei suoi successi, e per la passione del pubblico di casa a seguire questa disciplina, la Federazione ha scelto la citt\u00e0 di Siracusa come sede per i Mondiali 2016.\nLa stagione successiva, per alcuni problemi legati alla gestione di squadra, e inspiegabilmente, il sodalizio aretuseo non viene iscritto a nessun campionato, lasciando andar via i migliori giocatori (pilastri della Nazionale Italiana), che si accaseranno alla vicina Catania.\nPalmar\u00e8s.\nCampionato under 21"}
{"id": "5895353", "revid": "767487", "url": "https://it.wikipedia.org/wiki?curid=5895353", "title": "A Camp", "text": "Gli A Camp sono un gruppo musicale svedese attivo dal 2001. La band \u00e8 guidata dalla cantante Nina Persson, gi\u00e0 nota come componente dei The Cardigans, con la quale collaborano Niclas Frisk e Nathan Larson (marito di Nina Persson).\nBiografia.\nIl primo ed eponimo album \"A Camp\" \u00e8 stato pubblicato nel settembre 2001. Esso include i singoli \"I Can Buy You\" e \"Song for the Leftovers\" ed \u00e8 stato prodotto da Mark Linkous (Sparklehorse).\nIl secondo album \"Colonia\" \u00e8 uscito nel gennaio 2009. Anche in questo disco collabora Linkous, oltre a James Iha, Anna Ternheim, Nicolai Dunger, Joan Wasser e altri.\nNel giugno 2009 il gruppo ha pubblicato un EP dal titolo \"Covers\" che contiene tre cover di David Bowie, Pink Floyd e Grace Jones registrate durante le prime sessioni di \"Colonia\" nel 2007."}
{"id": "5895354", "revid": "933835", "url": "https://it.wikipedia.org/wiki?curid=5895354", "title": "Morti nel 131 a.C.", "text": ""}
{"id": "5895361", "revid": "124123", "url": "https://it.wikipedia.org/wiki?curid=5895361", "title": "Kenneth Weishuhn", "text": "Biografia.\nKenneth James \"Rodney\" Weishuhn Jr. ha frequentato la \"South O'Brien High School\" come studente del primo anno a Paullina, in Iowa, assieme a sua sorella Kayla, studentessa del secondo anno. Il quattordicenne Weishuhn aveva subito atti di bullismo sia ricevendo minacce di morte sul cellulare sia essendo la vittima di una pagina di odio su Facebook. Era bersagliato in quanto omosessuale, avendo rivelato la sua omosessualit\u00e0 un mese prima del suicidio. Le azioni di bullismo subito sono state descritte come \"aggressive\", \"spietate\" e \"sopraffattorie\". In risposta al bullismo, si \u00e8 tolto la vita il 14 aprile del 2012. Si \u00e8 impiccato nel garage di casa ed \u00e8 stato scoperto nelle prime ore del mattino del 15 aprile dal compagno della madre Kenny Chambers.\nNove giorni dopo la sua morte \u00e8 stata celebrata una veglia presso il \"First Avenue Bridge\" a Cedar Rapids. Un gruppo su Facebook in memoria di Weishuhn raggiunse i 1500 iscritti entro la prima settimana dal suicidio, circa il doppio del numero di persone nel suo paese. I funerali si sono svolti presso la \"Grace Lutheran Church\" a Primghar e la sepoltura \u00e8 avvenuta presso il \"Pleasant Hill Cemetery\" nella medesima citt\u00e0.\nIl suicidio di Weishuhn indusse su scala nazionale la trattazione del tema del bullismo omofobico e degli effetti che pu\u00f2 avere sui giovani. Fra le testate che trattarono l'argomento figurano: l\"'Huffington Post\", il \"Washington Post\", \"Fox News\", il \"Sioux City Journal\", \"Daily Kos\". Inoltre, la cantante Madonna gli rese tributo, insieme con altri ragazzi morti a causa del bullismo, durante il suo \"MDNA Tour\" con il video interludio di \"Nobody Knows Me\".\nI pubblici ministeri non hanno potuto trovare prove sufficienti per perseguire qualcuno per specifici atti criminali. Dacch\u00e9 le leggi in Iowa non coprono il bullismo, lo sceriffo Michael Anderson della Contea di O'Brien ha affermato di essere d'accordo con la decisione di non imputare capi d'accusa. Il suicidio di Weishuhn ha avuto effetti pesanti sulla famiglia e la sorella Kayla si \u00e8 detta \"traumatizzata\" dagli eventi anche per dover frequentare la scuola assieme a coloro che avevano compiuto gli atti di bullismo."}
{"id": "5895362", "revid": "184755", "url": "https://it.wikipedia.org/wiki?curid=5895362", "title": "Palazzo Banci Buonamici", "text": "Palazzo Banci Buonamici \u00e8 un complesso architettonico situato nel centro storico di Prato con il prospetto principale che si affaccia lungo via Ricasoli. Il palazzo \u00e8 sede della Provincia di Prato.\nStoria.\nNel corso del XII secolo nell'area attualmente occupata da Palazzo Banci Buonamici si trovavano abitazioni di mercanti e banchieri e della famiglia pratese dei Guazzalotti. Parte dei fabbricati venne temporaneamente destinata allo spedale della Misericordia; altri edifici furono venduti alla famiglia Benamati che poi li cedette alla famiglia Buonamici nel 1569, mentre altre abitazioni furono acquistate dalla famiglia Verzoni per poi essere ereditati dalla famiglia Salviati nel corso del Settecento e passare anch'essi alla famiglia Buonamici nel 1787.\nNel corso del Novecento venne completamente modificato il piano terra che si affaccia lungo via Ricasoli e lungo via Cairoli per lasciare spazio ad esercizi commerciali, portando anche alla distruzione dell'originario giardino il cui recupero \u00e8 iniziato agli inizi degli anni Duemila.\nDescrizione.\nL'aspetto attuale della facciata principale su via Ricasoli e di quella laterale sinistra su via Cairoli \u00e8 stato conferito nel corso di interventi di ristrutturazione avvenuti nel corso del Settecento; il prospetto laterale conserva ancora i resti di una loggia. Dello stesso periodo risulta anche la facciata posteriore che si affaccia sul giardino, seppur realizzata in uno stile architettonico neocinquecentesco.\nAll'interno del palazzo uno scalone di epoca seicentesca conduce al piano nobile decorato da affreschi realizzati tra il tardo Seicento e l'inizio del Settecento, alla cui realizzazione contribu\u00ec soprattutto Cosimo Ulivelli; la galleria settecentesca \u00e8 attribuita a Benedetto Fortini. Da segnalare anche un tabernacolo settecentesco all'interno del quale \u00e8 collocato l'affresco quattrocentesco dei fratelli Miniati raffigurante una Madonna col Bambino."}
{"id": "5895379", "revid": "115463817", "url": "https://it.wikipedia.org/wiki?curid=5895379", "title": "Seiko Group", "text": "Seiko Group (\u30bb\u30a4\u30b3\u30fc\u30fb\u30b0\u30eb\u30fc\u30d7, \"Seik\u014d Gur\u016bpu\"?) \u00e8 un gruppo industriale giapponese formato dalle tre compagnie Seiko Holdings Corp. (Seiko), Seiko Instruments Inc. (SII) e Seiko Epson Corp (Epson). Sono tre societ\u00e0 separate unite dal settore alta tecnologia in ambito meccatronico. Sebbene abbiano quote azionarie in comune incluse quelle riconducibili alla famiglia Hattori, le tre compagnie del Seiko Group non sono affiliate. Epson ha un suo marchio e raramente usa \"Seiko\".\nSeiko Watch Corp., una sussidiaria di Seiko Holdings Corp., commercializza orologi SEIKO mentre Seiko Instruments Inc. e Seiko Epson Corp. produce i loro meccanismi.\nTime Module (TMI), parte del Seiko Group, fu fondata nel 1987 con fondi della Seiko Watch Company, Seiko Instruments Inc., e Seiko Epson Corp. per fabbricare meccanismi di orologi.\nIl 26 gennaio 2009, Seiko Holdings e Seiko Instruments annunciano la fusione delle due compagnie e il 1\u00ba ottobre 2009 attraverso uno scambio azionario si uniscono. Seiko Instruments diventa una sussidiaria controllata completamente da Seiko Holdings."}
{"id": "5895382", "revid": "287204", "url": "https://it.wikipedia.org/wiki?curid=5895382", "title": "Geografia del Kuwait", "text": "Con una superficie leggermente maggiore di quella dello stato USA delle Hawaii, il Kuwait confina a ovest e a nord con l'Iraq, a est con il golfo Persico, e a sud con l'Arabia Saudita.\nIl territorio del Kuwait \u00e8 in gran parte desertico, fatta eccezione per l'oasi di Al-Jahr\u0101\u02be, all'estremit\u00e0 occidentale della baia di Kuwait, e di poche chiazze fertili nella parte sud-orientale del paese e nelle aree costiere. Il territorio del Kuwait comprende anche nove isole, le maggiori delle quali sono la disabitata B\u016bbiy\u0101n e Al-Warbah. L'isola di Faylakah, situata in prossimit\u00e0 dell'ingresso della baia di Kuwait, \u00e8 popolata fino dai tempi preistorici.\nUn territorio di 5700\u00a0km\u00b2 lungo il golfo era condiviso da Kuwait e Arabia Saudita come zona neutrale fino a quando, nel 1969, non \u00e8 stato concordato un confine politico. Ognuno dei due paesi amministra ora met\u00e0 del territorio (chiamata Zona Neutrale o Divisa), ma continua a condividere equamente i ricavi dalla produzione di petrolio nell'intera area. Nonostante il confine con l'Arabia Saudita sia definito, quello con l'Iraq rimane tuttora in discussione.\nMorfologia.\nIl rilievo del Kuwait \u00e8 generalmente piatto o lievemente ondulato, interrotto solamente da occasionali collinette e depressioni poco profonde. La gamma delle altitudini varia tra il livello del mare a est fino ai 290 m del monte Al-Shiq\u0101y\u0101, nell'angolo occidentale del paese. La scarpata di Al-Zawr, una delle principali strutture topografiche, costeggia il litorale nord-occidentale della baia di Kuwait e raggiunge un'altitudine massima di 145 m. Altrove nelle aree costiere, si sono sviluppate grandi chiazze di paludi salmastre. Nelle regioni settentrionali, occidentali e centrali del Kuwait, vi sono bacini desertici, che si riempiono di acqua dopo le piogge invernali; in epoca storica questi bacini costituivano importanti luoghi di abbeverata, rifugio per le mandrie di cammelli dei beduini.\nIdrografia.\nIl Kuwait non ha superfici idriche permanenti, n\u00e9 sotto forma di specchi d'acqua quali laghi, n\u00e9 di corsi d'acqua come fiumi perenni. I corsi d'acqua intermittenti (wadi) sono localizzati e generalmente si perdono nei bacini desertici dell'interno. Le poche precipitazioni vengono assorbite oltre il livello superficiale, e la maggior parte di essa va persa per evaporazione.\nSuoli.\nVeri e propri suoli naturali sono molto rari nel Kuwait. Quelli presenti sono poco fertili e sono caratterizzati da una quantit\u00e0 di materia organica estremamente bassa. Suoli eolici e altri depositi sedimentari sono comuni, e si registra un alto tasso di salinit\u00e0, in particolare nei bacini e in altre localit\u00e0 dove ristagnano acque residue. Una delle pi\u00f9 gravi conseguenze ambientali della guerra del Golfo \u00e8 stata la diffusa distruzione dello strato di superficie solida del deserto, che tratteneva i depositi di sabbia sottostanti; questo ha portato a un aumento delle tempeste di sabbia e alla creazione nel paese di dune pi\u00f9 grandi e pi\u00f9 numerose.\nClima.\nIl clima \u00e8 desertico, mitigato leggermente nelle regioni costiere dalle calde acque del golfo. Nel caso cadano abbastanza precipitazioni, il deserto si trasforma in una distesa verde tra la met\u00e0 di marzo e la fine di aprile. Ma durante la stagione secca, tra aprile e settembre, il caldo \u00e8 opprimente - con temperature diurne che raggiungono ordinariamente i 44\u00a0\u00b0C e che in un'occasione almeno raggiunsero i 54\u00a0\u00b0C. L'inverno \u00e8 pi\u00f9 gradevole (si possono addirittura registrare occasionalmente delle gelate nell'interno, ma mai lungo la costa). Ogni anno cadono in media appena 25\u2013180\u00a0mm di pioggia, prevalentemente tra ottobre e aprile, ma talvolta violenti nubifragi possono far cadere oltre 50\u00a0mm di pioggia in un unico giorno.\nI frequenti venti provenienti da nord-ovest sono freschi in inverno e primavera e caldi in estate. Quelli sud-orientali, generalmente caldi e umidi, soffiano tra luglio e ottobre; venti meridionali caldi e asciutti prevalgono in primavera e inizio estate. Lo \"sham\u0101l\", un vento nord-occidentale comune durante giugno e luglio, provoca terribili tempeste di sabbia.\nFlora e fauna.\nFatta eccezione per la nuova cintura verde di Kuwait City e per poche oasi del deserto come Al-Jahr\u0101\u02be, dove vengono effettuate coltivazioni e irrigazioni, la vegetazione consiste di arbusti e bassi cespugli (ed erbe effimere in primavera). Alofile (piante amanti del sale) crescono nelle zone paludose lungo la costa.\nLe difficili condizioni climatiche limitano il numero dei mammiferi ad occasionali gazzelle, volpi o zibetti. Tra i rettili figurano la rara e velenosa vipera delle sabbie (\"Cerastes vipera\") e lucertole quali il varano e il vegetariano uromastice (\"Uromastix spinipes\")."}
{"id": "5895389", "revid": "767487", "url": "https://it.wikipedia.org/wiki?curid=5895389", "title": "Swiss Army Man - Un amico multiuso", "text": "Swiss Army Man - Un amico multiuso (\"Swiss Army Man\") \u00e8 un film del 2016 scritto e diretto da Dan Kwan e Daniel Scheinert, sotto lo pseudonimo di Daniels, con protagonisti Paul Dano, Daniel Radcliffe e Mary Elizabeth Winstead.\nTrama.\nHank \u00e8 un naufrago bloccato su un'isola deserta. Quando ormai ha perso ogni speranza e sta per suicidarsi, scorge sulla spiaggia un cadavere. Il cadavere emette delle flatulenze che incuriosiscono Hank. In acqua creano un moto che, crescendo man mano che ci si allontana dalla riva, permettono all'uomo di cavalcare il cadavere come una sorta di moto d'acqua. La bizzarra corsa si conclude su una spiaggia che \u00e8 la terra ferma tanto agognata da Hank che ora per\u00f2 deve addentrarsi nella foresta per cercare aiuto.\nNon si palesano presenze umane nei dintorni bench\u00e9 vi siano sparse numerosissime tracce di vita, in forma di rifiuti di ogni genere. Hank, che ha portato con s\u00e9 il cadavere, comincia a parlare con questo e a servirsene in vario modo. Dapprima come serbatoio d'acqua, poi come bussola, via via come utensile dalle mille funzioni. Ma Manny, come dice di chiamarsi, diventa soprattutto un grande amico di Hank che, col pretesto di insegnargli a vivere, riesamina lucidamente la propria vita e i propri problemi.\nDopo molti giorni vissuti di espedienti insieme, i due arrivano vicino ad una strada e sono dunque quasi in salvo. Manny si \"disattiva\" ma poi quando Hank \u00e8 attaccato da un orso e resta ferito, per la prima volta i ruoli si invertono, con il cadavere che trascina l'amico con s\u00e9. I due si ritrovano nel cortile di Sarah, una ragazza di cui Hank \u00e8 segretamente innamorato e alla quale non ha mai rivolto la parola. Lei \u00e8 sposata e ha una bambina. \u00c8 proprio quest'ultima ad accorgersi per prima della presenza dei due \"naufraghi\". Poi giunge la madre che, ovviamente, chiama la polizia.\nAccorre anche il padre di Hank che per altro in un primo momento crede che la persona morta sia suo figlio, che ora deve spiegare perch\u00e9 avesse tutte quelle foto di Sarah sul suo telefonino. Sotto pressione e dopo aver espresso pubblicamente la propria gratitudine verso l'amico mai conosciuto vivo, Hank prende Manny e scappa via. I suoi inseguitori, tra i quali il padre, Sarah e dei reporter, attraversano i luoghi abitati da Hank nei giorni precedenti, rinvenendo nel bosco sorprendenti ricostruzioni di ambienti civilizzati, fatti con materiali di scarto.\nGiunti sulla spiaggia Hank viene arrestato e comincia ad emettere dei peti provocando il disgusto generale. Dopo poco sulla battigia \u00e8 il corpo di Manny che riprende ad agitarsi, come nella situazione iniziale, e pian piano, tra lo sbigottimento generale, si allontana a forza di flatulenze fino a prendere il largo sempre pi\u00f9 veloce, per la gioia di Hank.\nProduzione.\nIl titolo originale gioca con l'espressione inglese \"Swiss Army Knife\" (\"coltello dell'esercito svizzero\") che sta ad indicare quello che in italiano \u00e8 definito pi\u00f9 comunemente \"coltellino svizzero\", sostituendo alla parola \"\"knife\" (\"coltello\"), la parola \"man\"\" (\"uomo\") a significare l'utilizzo multiuso del \"nuovo amico\" del protagonista, come esplicitato nel sottotitolo italiano.\nLe riprese del film sono iniziate il 14 luglio e sono terminate il 7 agosto 2015.\nPromozione.\nIl primo trailer del film \u00e8 stato diffuso il 4 aprile 2016.\nDistribuzione.\nLa pellicola \u00e8 stata presentata al Sundance Film Festival 2016 il 22 gennaio."}
{"id": "5895394", "revid": "767487", "url": "https://it.wikipedia.org/wiki?curid=5895394", "title": "\u00d3scar Tom\u00e1s L\u00f3pez", "text": "Carriera.\nL\u00f3pez inizi\u00f2 a giocare nello . Nella stagione 1961 \u00e8 al , con cui ottiene il quindicesimo ed ultimo posto in campionato. L'anno dopo \u00e8 all' mentre quello dopo all'.\nNella stagione 1964 \u00e8 all' con cui ottiene il nono posto in campionato. L'anno seguente \u00e8 di nuovo al Los Andes.\nNella stagione 1966 torna a giocare in massima serie argentina con il Gimnasia, con cui ottiene l'ottavo posto finale, seguito l'anno dopo il campionato Metropolitano \u00e8 chiuso al settimo posto del gruppo B.\nNella stagione 1968 passa al con cui ottiene nel torneo \"reclasificatorio\" il sesto posto finale, a cui segu\u00ec l'ottavo nel \"reclasificatorio A\" ed il terzo nel \"reclasificatorio de Primera\" l'anno dopo.\nNel 1970 si trasferisce in Colombia per giocare nell' e poi al con cui gioca due stagione nella massima serie del paese andino.\nNel 1972 torna in patria per giocare nell'. L\u00f3pez continu\u00f2 poi a giocare in vari club minori."}
{"id": "5895433", "revid": "767487", "url": "https://it.wikipedia.org/wiki?curid=5895433", "title": "Coro Supramonte", "text": "Il Coro Supramonte \u00e8 uno dei gruppi di canto a tenore di Orgosolo, creato negli anni '60 da Giuliano Corrias, Giovanni Lovicu, Pasquale Marotto, Giuseppe Munari e Nazario Patteri."}
{"id": "5895448", "revid": "79998247", "url": "https://it.wikipedia.org/wiki?curid=5895448", "title": "Motto nazionale", "text": ""}
{"id": "5895451", "revid": "124808", "url": "https://it.wikipedia.org/wiki?curid=5895451", "title": "3\u00ba Corpo d'armata", "text": ""}
{"id": "5895455", "revid": "321661", "url": "https://it.wikipedia.org/wiki?curid=5895455", "title": "Mario Vianello", "text": "Biografia.\nNacque nel quartiere veneziano di San Silvestro, in una famiglia di piccoli commercianti che si trasfer\u00ec successivamente in Campo dei Frari, dove il giovanetto ricevette la prima formazione spirituale. Frequent\u00f2 il ginnasio all'Istituto dei Padri Cavanis e a diciassette anni entr\u00f2 nel \"Collegium tarsicianum\" dove comp\u00ec gli studi liceali e teologici. Venne ordinato sacerdote il 25 luglio 1911 dal patriarca di Venezia cardinale Aristide Cavallari. Gi\u00e0 maestro di camera presso il cardinale Cavallari, dopo l'ordinazione fu nominato anche segretario della giunta diocesana e direttore spirituale del \"Patronato Leone XIII\" nel sestiere di Castello. Nel 1913 fu incaricato come insegnante di religione in seminario e nel 1916 si laure\u00f2 in diritto canonico alla Pontificia facolt\u00e0 giuridica. Il successore di Cavallari, il cardinale Pietro La Fontaine, lo conferm\u00f2 negli incarichi e lo destin\u00f2 alla parrocchia di Santo Stefano, rettore della chiesa di San Samuele.\nDurante la prima guerra mondiale fu arruolato come cappellano nella Regia Marina.\nAl termine del conflitto torn\u00f2 in diocesi e fu attivo nella riorganizzazione delle associazioni e movimenti giovanili, particolarmente lo scautismo. Nel 1919 fu nominato vicecancelliere della curia patriarcale. Nel 1922 fu nominato cappellano segreto di Sua Santit\u00e0. Nel 1926 venne nominato canonico onorario del capitolo patriarcale e nello stesso anno papa Pio XI lo nomin\u00f2 prelato domestico e protonotario apostolico.\nIl 22 ottobre 1927 fu inviato parroco a San Lorenzo in Mestre, dove rimase come arciprete per tre anni fino a quando, il 7 marzo 1931, la Santa Sede lo design\u00f2 quale vescovo di Fidenza.\nFu consacrato nella basilica di San Marco dal cardinale La Fontaine il 10 maggio 1931 e prese possesso della diocesi il 6 giugno successivo.\nEpiscopato fidentino.\nNel corso del suo episcopato comp\u00ec quattro visite pastorali diocesane: il 28 febbraio 1932 inizi\u00f2 la prima, alla quale fecero seguito quelle del 2 dicembre 1934, dell'8 dicembre 1937 e dell'8 dicembre 1940 e nel 1935 indisse il XI sinodo diocesano.\nOrganizz\u00f2 e presiedette tre congressi eucaristici diocesani che si svolsero a Fidenza dal 2 al 5 maggio 1935, a Pieveottoville dal 5 al 9 maggio 1937 e a Salsomaggiore Terme dal 26 al 30 aprile 1939.\nSi preoccup\u00f2 del buon funzionamento del seminario vescovile nel cui edificio fece avviare importanti restauri per ammodernarne le aule scolastiche e gli appartamenti per i professori e fece costruire un'intera ala per ospitare le suore addette ai servizi.\nScrisse otto lettere pastorali: la prima fu pubblicato in occasione della quaresima del 1933 dal titolo \"Il XIX Centenario della redenzione del genere umano\" a cui seguirono: \"Il Seminario\" nel 1936; \"Dopo la II S. Visita Pastorale\" nel 1937; \"L'istruzione religiosa primo coefficiente per la cristiana educazione dei figli\" nel 1938; \"La carit\u00e0, costitutivo essenziale della vita cristiana\" nel 1940; \"Ricordati di santificare la festa\" nel 1941; \"Vivete in grazia\" nel 1942; \"La casa del Parroco\" nel 1943.\nNella ricorrenza del decennale del suo episcopato, papa Pio XII volle annoverarlo tra i vescovi assistenti al Soglio Pontificio.\nArcivescovo a Perugia.\nL'11 marzo 1943 fu promosso alla sede arcivescovile di Perugia dove fece ingresso il 28 giugno.\nTra l'8 settembre 1943, giorno dell'armistizio e il 20 giugno 1944, quando avvenne la liberazione di Perugia da parte dell'esercito britannico, l'arcivescovo si spese incessantemente in favore della popolazione e dei sacerdoti della diocesi, per la salvezza delle persone ebree che vennero nascoste e portate in salvo oltre la linea del fronte, intercedendo verso il prefetto fascista Armando Rocchi e il comando militare germanico per salvare dalla fucilazione i partigiani catturati. Successivamente invit\u00f2 i parroci a redigere \"relazioni sui fatti\" per conoscere sia gli eventi accaduti che i danni prodotti dalla guerra. Con la lettera \"Paterni richiami per il momento presente\" si rivolse a tutta la popolazione richiamandola al Vangelo i cui insegnamenti \u00abci inculcano l\u2019amore e il perdono\u00bb e \u00abnon escludiamo, ma anzi riconosciamo il diritto da parte di tutti, che il male, ed i delitti in particolare, siano puniti; ma per le vie di legge, e non in forza dell'arbitrio dei singoli\u00bb.\nIl 17 novembre 1945 venne nominato amministratore apostolico di Foligno.\nTra il 1945 e il 1949 complet\u00f2 una visita pastorale della diocesi. Nel 1947 fece svolgere a Perugia una missione cittadina tenuta dai Gesuiti.\nIl 7 agosto 1949 pose la prima pietra per la costruzione della chiesa di San Donato in Elce a Perugia che fu aperta al culto il 24 settembre 1955 dal vescovo di Gubbio Beniamino Ubaldi.\nNel 1950 favor\u00ec la crociata per il \"grande ritorno\" organizzata da Luigi Gedda. Tra il 1952 e il 1953 ospit\u00f2 in diocesi la \"crociata per un mondo migliore\" di padre Riccardo Lombardi.\nNel 1952, dopo le elezioni amministrative che in Umbria videro una forte affermazione dei partiti di sinistra PCI e PSI, vi fu un intervento della Segreteria di Stato Vaticana in cui monsignor Giovanni Battista Montini sollecitava i vescovi umbri ad un maggiore impegno. Il 1\u00ba dicembre di quell'anno fu convocata da monsignor Vianello una seduta straordinaria della Conferenza episcopale della regione e venne istituita una commissione con il compito di valutare la situazione sociale e suggerire le iniziative da prendere. Della commissione fu nominato presidente il vescovo di Gubbio Beniamino Ubaldi e ne fecero parte il vescovo di Terni Giovanni Dal Pr\u00e0, il vescovo di Rieti Raffaele Baratta e il vescovo di Norcia Ilario Roatta. L'attivit\u00e0 della commissione che si svolse tra il 1953 e il 1956, vide lo svolgimento nel febbraio del 1953 del convegno di Assisi per la riorganizzazione dell'Azione Cattolica e la nascita del settimanale della chiesa umbra La Voce.\nScrisse numerose lettere pastorali tra le quali: \"Declina a malo et fac bonum\", nel 1944, \"Paterni richiami per il momento presente\", dicembre 1945, \"Salviamo la giovent\u00f9\", nel 1947, \"Doveri dei cittadini e dei cattolici verso la Patria. Diritti politici\", nel 1948.\nIn occasione delle celebrazioni per il primo centenario dell'incoronazione della Madonna delle Grazie nella cattedrale di Perugia, avvenuta l'8 settembre 1855 per mano dell'arcivescovo di Perugia cardinale Gioacchino Pecci, futuro papa Leone XIII, il patriarca di Venezia Angelo Roncalli fece visita alla diocesi dal 28 al 31 maggio 1955, accolto dall'arcivescovo Vianello al suo arrivo in treno a Terontola. Il futuro papa Giovanni XXIII rimase colpito ed espresse \u00abil suo compiacimento per uno spettacolo di fede che gli \u00e8 parso il pi\u00f9 bello di quanti egli abbia mai visto nel suo intenso pellegrinare e in oriente e in occidente\u00bb.\nIl 13 agosto 1955 si rec\u00f2 a Senigallia per far visita alla colonia estiva dei ragazzi di Perugia. Prima di ripartire si coric\u00f2 per riposarsi dall'intensa giornata ma una improvvisa congestione cerebrale ne caus\u00f2 la morte. Le esequie si svolsero il 17 agosto 1955.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "5895464", "revid": "298229", "url": "https://it.wikipedia.org/wiki?curid=5895464", "title": "IPC Athletics European Championships", "text": ""}
{"id": "5895471", "revid": "125710552", "url": "https://it.wikipedia.org/wiki?curid=5895471", "title": "Liv Morgan", "text": "Biografia.\nGionna Daddio \u00e8 nata nella citt\u00e0 di Paramus (New Jersey) ma \u00e8 cresciuta ad Elmwood Park in una famiglia di origine italiana formata da quattro fratelli maggiori ed una sorella minore. Non ha mai conosciuto suo padre, in quanto questi \u00e8 deceduto per un arresto cardiaco prima che lei nascesse.\nDaddio \u00e8 un'ex cheerleader; inoltre, ha lavorato per la catena di ristoranti Hooters.\nCarriera.\nWWE (2015\u2013presente).\n\"NXT\" (2015\u20132017).\nDopo essere stata scoperta presso la palestra di Joe DeFranco a Wyckoff (New Jersey) nel 2014, Gionna Daddio ha firmato un contratto con la World Wrestling Entertainment (WWE) ed \u00e8 stata assegnata al territorio di sviluppo di \"NXT\". L'11 febbraio 2015 ha fatto la sua prima apparizione televisiva all'evento ', nel ruolo di una fan scatenata di Tyler Breeze. \u00c8 apparsa nuovamente il 20 maggio, a ', accompagnando Breeze durante il suo ingresso sul ring prima del match contro Finn B\u00e1lor.\nNel mese di ottobre ha combattuto alcuni dark match come Marley, per poi fare il suo debutto come \"face\" nella puntata di \"NXT\" del 4 novembre, dove \u00e8 stata sconfitta da Eva Marie. La Daddio ha fatto il suo ritorno il mese successivo, nella puntata di \"NXT\" del 2 dicembre, con il ring name Liv Morgan, perdendo contro Emma. Il 13 gennaio 2016, Liv prende parte ad una 11-Women Battle Royal per determinare la prima sfidante all'NXT Women's Championship, ma viene eliminata da Alexa Bliss. Il 14 settembre, Morgan sconfigge Rachel Fazio per sottomissione e lancia una sfida alla campionessa NXT Women's Asuka. La settimana seguente, tuttavia, perde contro Asuka in meno di un minuto. Il 26 ottobre a \"NXT\", interrompe il match tra Kay e Aliyah per attaccare Peyton Royce, causando la distrazione che permette ad Aliyah di sconfiggere Kay. Morgan affronta quindi Royce il 16 novembre a \"NXT\", in un incontro che termina in squalifica a causa dell'interferenza di Kay, che attacca Morgan e Aliyah fino all'avvento di Ember Moon che la scaccia. Le tre partecipano in un six-person tag team match che le vede contrapposte a Kay, Royce e Daria Berenato nel corso della puntata del 23 novembre di \"NXT\", dove il team della Morgan esce vincitore.\nThe Riott Squad (2017\u20132019).\nLiv Morgan ha fatto il suo debutto nel \"roster\" principale come \"heel\" nella puntata di \"SmackDown\" del 21 novembre 2017, insieme a Ruby Riott e Sarah Logan, con cui ha formato la Riott Squad; le tre hanno attaccato brutalmente Becky Lynch e Naomi nel backstage e, in seguito, sono intervenute durante il match titolato tra Charlotte Flair e Natalya, facendolo terminare in no-contest. La settimana seguente a \"SmackDown Live\", il trio sconfigge Flair, Naomi e Natalya in un six-woman tag team match. Il 28 gennaio 2018, Morgan partecipa al primo Royal Rumble match femminile al pay-per-view \"Royal Rumble\" entrando sul ring per undicesima, ma viene eliminata da Michelle McCool. A \"WrestleMania 34\" prende parte alla WrestleMania Women's Battle Royal, ma viene eliminata.\nIl 16 aprile la Riott Squad passa al roster di \"Raw\" per effetto del draft, e si fa subito notare interferendo nel match tra Bayley e Sasha Banks facendolo terminare in no contest. Il 24 settembre a \"Raw\", Morgan viene messa realmente KO da Brie Bella per errore, la ragazza, colpita da un calcio alla testa, prosegue il match ancora per un po' prima di essere portata via. Al pay-per-view \"Evolution\", la Riott Squad viene sconfitta da Natalya, Bayley e Sasha Banks. Il 27 gennaio 2019 alla \"Royal Rumble\", Liv partecipa al Royal Rumble match femminile ma viene eliminata per prima dopo soli otto secondi, stabilendo il record negativo. Morgan e Logan lottano nel six-team Elimination Chamber match per l'assegnazione del WWE Women's Tag Team Championship all'omonimo pay-per-view, dove sono la terza coppia eliminata da Nia Jax e Tamina Snuka.\nCompetizione singola (2019\u20132020).\nCon il \"Superstar Shake-up\" del 16 aprile 2019 Liv Morgan \u00e8 stata trasferita nel \"roster\" di \"SmackDown\", separandosi di fatto dal resto della Riott Squad. Il 16 luglio a \"SmackDown Live\", Morgan effettua un turn face confrontandosi con Charlotte Flair e affrontandola in un match, dove per\u00f2 viene sconfitta per sottomissione.\nIl 14 ottobre Liv Morgan torna a \"Raw\" per effetto del draft. Nel mese di dicembre irrompe durante la cerimonia del matrimonio (kayfabe) tra Bobby Lashley e Lana, interrompendo la funzione e dichiarando il proprio amore per Lana. Dopo che Lana l'aggredisce, Morgan si allea con Rusev, che aveva un feud in corso con Lana e Lashley. Morgan sconfigge Lana il 27 gennaio 2020 a \"Raw\", e ancora una volta la settimana seguente. Al termine del feud con Lana, Morgan comincia una nuova rivalit\u00e0 con Ruby Riott, ex compagna di team nella Riott Squad. Il 2 marzo a \"Raw\", Morgan sconfigge la Riott in un incontro arbitrato da Sarah Logan. All'evento \"Elimination Chamber\" dell'8 marzo, viene eliminata da Shayna Baszler. Nel pre-show di \"WrestleMania 36\", Liv Morgan sconfigge Natalya. Successivamente continua il feud con la Riott sconfiggendola il 20 e 27 aprile a \"Raw\".\nReunion con Ruby Riott (2020\u20132021).\nDopo una sconfitta rimediata contro Natalya il 22 giugno a \"Raw\", Ruby Riott tenta di consolare la Morgan nel backstage, ma lei la respinge. Il 3 agosto a \"Raw\", Riott le chiede di unirsi a lei cos\u00ec da riformare la Riott Squad, ma viene interrotta da The IIconics che sbeffeggiano le due. L'episodio sfocia in un tag team match dove Morgan e Riott sconfiggono le IIconics. A \"Payback\", Morgan e Riott (ora ufficialmente come The Riott Squad) sconfiggono The IIconics, costringendole allo scioglimento per stipulazione del match.\nPer effetto del draft di ottobre, sia Morgan sia Ruby Riott passano al roster di \"SmackDown\"..\nLa Riott Squad cess\u00f2 di esistere il 2 giugno, quando Ruby Riott fu licenziata.\nVita privata.\nDal 2021 convive con il collega Taylor Rotunda."}
{"id": "5895472", "revid": "348618", "url": "https://it.wikipedia.org/wiki?curid=5895472", "title": "Gionna Daddio", "text": ""}
{"id": "5895474", "revid": "339392", "url": "https://it.wikipedia.org/wiki?curid=5895474", "title": "Kanako Urai", "text": ""}
{"id": "5895477", "revid": "1305772", "url": "https://it.wikipedia.org/wiki?curid=5895477", "title": "Desperate Trails", "text": ""}
{"id": "5895490", "revid": "287204", "url": "https://it.wikipedia.org/wiki?curid=5895490", "title": "Habit (film)", "text": ""}
{"id": "5895492", "revid": "481666", "url": "https://it.wikipedia.org/wiki?curid=5895492", "title": "Man of the Forest", "text": ""}
{"id": "5895500", "revid": "729019", "url": "https://it.wikipedia.org/wiki?curid=5895500", "title": "Pannus", "text": "In meteorologia, la dizione pannus, (dall'analoga parola in latino, con il significato di \"panno, pezzo di stoffa\") designa dei brandelli di nubi, pi\u00f9 o meno sfilacciate che compaiono al di sotto di altre nubi e che possono anche saldarsi con quest'ultime. Sono \"nubi accessorie\" collegate perlopi\u00f9 con Altostratus, Nimbostratus, Cumulus e Cumulonimbus.\nSi tratta di una specie particolare di nubi del genere stratus e cumulus fractus che possono a volte formare uno strato continuo e si trovano spesso sotto a nubi a forte sviluppo verticale come il cumulonimbus.\nNella terminologia anglosassone associata ai messaggi meteo emessi in ambito aeroportuale () il \"pannus\" \u00e8 chiamato \"Scud\", acronimo di \"StratoCumulus Under Deck\", ossia stratocumulo frammentato al di sotto di una copertura nuvolosa principale.\nFormazione.\nIl \"pannus\" si forma quando l'aria fredda discendente da nubi convettive, come il cumulonimbus, incontra l'aria calda e umida in prossimit\u00e0 del suolo. Ha l'effetto di abbassare la temperatura della massa d'aria e nel contempo di sollevarla provocando la saturazione del vapore acqueo che di conseguenza condensa. Si assiste allora alla formazione di nuvole sparse al di sotto della base della nube, tuttavia senza contatto con essa. Quest'ultima in generale si sposta pi\u00f9 rapidamente delle piccole nubi sottostanti con la possibilit\u00e0 di dar luogo alla formazione di un arcus poco prima dell'inizio del temporale.\nIl \"pannus\" pu\u00f2 anche formarsi nelle correnti ascendenti delle nubi convettive dove l'aria umida si alza verso la base, in generale con uno spostamento laterale; ma pu\u00f2 agglomerarsi anche attorno a una corrente rotazionale ascendente per dar luogo a una nube a muro, spesso associata alla formazione di un tornado."}
{"id": "5895508", "revid": "729019", "url": "https://it.wikipedia.org/wiki?curid=5895508", "title": "6\u00aa Divisione motorizzata della Guardia", "text": "La 6\u00aa Divisione motorizzata della Guardia, in russo \"6-\u044f \u0433\u0432\u0430\u0440\u0434\u0435\u0439\u0441\u043a\u0430\u044f \u043c\u043e\u0442\u043e\u0441\u0442\u0440\u0435\u043b\u043a\u043e\u0432\u0430\u044f \u0434\u0438\u0432\u0438\u0437\u0438\u044f\", era una formazione meccanizzata dell'Armata Rossa, facente parte durante la Guerra fredda del Gruppo di forze sovietiche in Germania. Schierata nei pressi di Berlino, era una delle unit\u00e0 pi\u00f9 efficienti e preparate delle forze sovietiche pronte al combattimento contro l'Alleanza Atlantica. Ebbe un ruolo importante soprattutto durante la Crisi di Berlino del 1961 quando i suoi carri armati fronteggiarono al Checkpoint Charlie i mezzi corazzati statunitensi, per proteggere l'invalicabilit\u00e0 del Muro di Berlino.\nTrasformata nel 1985 in 90\u00aa Divisione carri della Guardia, rimase in Germania fino allo scioglimento del Patto di Varsavia e al richiamo nel 1992 del Gruppo di forze sovietiche; rientrata nel territorio della Federazione russa, la formazione \u00e8 stata sciolta nel 2001.\nStoria.\nLa 6\u00aa Divisione motorizzata della Guardia discendeva direttamente dal famoso 6\u00ba Corpo meccanizzato della Guardia dell'Armata Rossa che aveva preso parte alla seconda guerra mondiale sul Fronte orientale combattendo nella 4\u00aa Armata carri della Guardia, distinguendosi per combattivit\u00e0 e potenza offensiva nelle ultime campagne di guerra in Ucraina, Polonia, Germania e Cecoslovacchia. Dopo la vittoria l'alto comando sovietico inizi\u00f2 subito a riorganizzare le sue forze schierate in Germania orientale; molti reparti scelti rimasero sul posto ed entrarono a far parte del nuovo Gruppo di forze sovietiche in Germania, schierato per fronteggiare gli eserciti degli ex alleati occidentali con i quali era ormai iniziata la Guerra fredda. Il 6\u00ba Corpo meccanizzato della Guardia fu una delle unit\u00e0 che entr\u00f2 a far parte del Gruppo di forze sovietico e assunse il nuovo nome di 6\u00aa Divisione meccanizzata della Guardia.\nLa divisione rimase assegnata fino al 1957 alla 4\u00aa Armata meccanizzata della Guardia schierata nella regione centrale della Repubblica Democratica Tedesca con posto di comando a Eberswalde; la 6\u00aa Divisione meccanizzata della Guardia aveva il suo quartier generale a Bernau bei Berlin, ma nonostante la sua vicinanza da Berlino, non prese parte alle operazione per sedare la rivolta operaia tedesca del 1953. Il 12 marzo 1957, il comando supremo delle forze terrestri sovietiche eman\u00f2 la Direttiva O/1/243652 che stabil\u00ec la riorganizzazione della divisione e la sua nuova denominazione di 6\u00aa Divisione motorizzata della Guardia sempre stanziata a Bernau; nel 1960 anche la 4\u00aa Armata meccanizzata della Guardia cambi\u00f2 denominazione e divenne la 20\u00aa Armata della Guardia.\nLe unit\u00e0 della 20\u00aa Armata della Guardia erano schierate nell'area di Berlino e quindi furono coinvolte direttamente nei drammatici avvenimenti della crisi del 1961 che culmin\u00f2 nella improvvisa costruzione da parte delle autorit\u00e0 della Repubblica Democratica Tedesca del Muro di Berlino. La 6\u00aa Divisione motorizzata della Guardia ricevette l'ordine di assicurare la sicurezza del settore orientale della vecchia capitale tedesca e quindi le truppe sovietiche rientrarono a Berlino Est per la prima volta dopo la sommossa del 1953. Il 13 agosto 1961 l'81\u00ba Reggimento motorizzato della Guardia, appartenente alla 6\u00aa Divisione motorizzata, entr\u00f2 nella citt\u00e0 e cooper\u00f2 con le autorit\u00e0 tedesco-orientali, garantendo la sicurezza militare durante le prime fasi della costruzione del muro. Il reggimento era di stanza a Karlshorst, nella immediata periferia di Berlino, e pot\u00e9 quindi agevolmente raggiungere le sue posizioni e collaborare con le formazioni di sicurezza della DDR. Le unit\u00e0 meccanizzate sovietiche rimasero in seconda linea, alcuni chilometri dietro le unit\u00e0 di sicurezza tedesco-orientali che edificarono effettivamente lo sbarramento; la 20\u00aa Armata della Guardia doveva essere pronta ad intervenire nel caso in cui le forze militari occidentali presenti a Berlino Ovest, avessero tentato di interferire con le operazioni di costruzione.\nLa situazione raggiunse il punto critico il 27-28 ottobre 1961; unit\u00e0 corazzate americane del 40\u00ba reggimento al comando del tenente colonnello Thomas Tyree giunsero vicinissime alla linea di demarcazione al Checkpoint Charlie, precedute da carri-bulldozer apparentemente decisi a demolire un tratto del muro in costruzione. Le autorit\u00e0 sovietiche decisero di reagire con la massima energia e la 6\u00aa Divisione motorizzata della Guardia venne frettolosamente attivata per inviare forze corazzate sulla Friedrichstra\u00dfe di fronte al Checkpoint Charlie e fronteggiare gli americani. Il III battaglione del maggiore Vasilij \u00c2kovlevi\u010d Mika, appartenente al 68\u00ba Reggimento carri della Guardia del colonnello Serge\u00ebv, giunse sul posto e i carri T-54/55 della VII compagnia del capitano Vojt\u010denko si schierarono davanti al Checkpoint Charlie con i cannoni puntati verso i mezzi corazzati americani distanti poche decine di metri. Per alcune ore la situazione apparve drammatica. La crisi venne superata il 28 ottobre 1961 dopo una serie di colloqui segreti al massimo livello; i carri sovietici della 6\u00aa Divisione motorizzata della Guardia iniziarono per primi il movimento di ritirata subito seguiti dai mezzi corazzati americani che rinunciarono ad interferire ulteriormente sull'edificazione del muro.\nDopo la diminuzione della fortissima tensione tra le due superpotenze per i clamorosi sviluppi della situazione a Berlino, le unit\u00e0 della 6\u00aa Divisione motorizzata della Guardia poterono gradualmente ritornare nei loro basi di schieramento: il 24 gennaio 1962 l'81\u00ba Reggimento motorizzato della Guardia venne di nuovo trasferito a Eberswalde, mentre nell'estate 1962 nella ex capitale tedesca venne costituita con tre battaglioni distaccati dalla divisione, la 6\u00aa Brigata motorizzata che entr\u00f2 a far parte della 20\u00aa Armata della Guardia. Per rinforzare la guarnigione sovietica a Berlino Est, il comando sovietico form\u00f2 anche il 10\u00ba battaglione carri a Furstenwalde che nel 1964 venne trasferito in citt\u00e0.\nNel periodo dal 13 maggio al 5 settembre 1968 la 6\u00aa Divisione motorizzata della Guardia prese parte alla cosiddetta \"operazione Danubio\", l'invasione della Cecoslovacchia da parte del Patto di Varsavia per schiacciare la primavera di Praga che sembrava mettere in pericolo la solidit\u00e0 politico-militare del Blocco orientale. Durante l'operazione Danubio la divisione venne rinforzata dal 52\u00ba Reggimento carri della Guardia distaccato dalla 6\u00aa Divisione carri della Guardia della 1\u00aa Armata carri della Guardia, mentre il 68\u00ba Reggimento carri della Guardia rimase schierato a Berlino per sorvegliare il perimetro del muro intorno alla citt\u00e0. Il 20 agosto 1968 la 6\u00aa Divisione motorizzata della Guardia ricevette gli ordini di marcia e quindi le unit\u00e0 meccanizzate superarono il confine di stato tra Repubblica Democratica Tedesca e Cecoslovacchia; il 21 agosto alle ore 06.00 i reparti dell'81\u00ba Reggimento motorizzato della Guardia arrivarono per primi alla periferia di Praga e completarono con pieno successo la loro missione nel quadro dell'operazione Danubio.\nIl ministero della difesa dell'Unione Sovietica il 17 ottobre 1968 espresse, con il decreto n. 242, il pieno compiacimento e la gratitudine verso i reparti per il loro comportamento nei compiti operativi \"per il dovere internazionale di aiutare i lavoratori della Cecoslovacchia nella lotta contro gli elementi controrivoluzionari\" e per il valore e il coraggio dimostrati da tutto il personale della divisione.\nNegli anni seguenti la 6\u00aa Divisione motorizzata della Guardia rimase schierata in Germania con la 20\u00aa Armata della Guardia del Gruppo di forze sovietiche e continu\u00f2 ad addestrarsi intensamente in preparazione di eventuali complicazioni militari con le forze della NATO. Nel luglio 1983 la divisione ricevette la visita del famoso generale sovietico della Seconda guerra mondiale Dmitrij Danilovi\u010d Lelju\u0161enko, il vecchio comandante della 4\u00aa Armata carri della Guardia del tempo di guerra, e in quel momento consigliere degli ispettori superiori del ministero della difesa.\nNel 1985 l'alto comando sovietico procedette ad una riorganizzazione delle sue forze schierate in Germania; il ministero della difesa emise la direttiva n. 314/1/00900 del 4 dicembre 1984 mentre lo Stato Maggiore delle Forze Armate diram\u00f2 la direttiva applicativa n. 314/3/0224 l'8 febbraio 1985; in essa si disponeva che la 6\u00aa Divisione motorizzata della Guardia avrebbe cambiato denominazione e sarebbe stata ribattezzata 90\u00aa Divisione carri della Guardia, mantenendo la stessa composizione organica e rimanendo assegnata alla 20\u00aa Armata della Guardia. Una nuova 6\u00aa Divisione motorizzata della Guardia sarebbe stata formata all'interno delle forze sovietiche schierate in Polonia.\nNegli anni seguenti la 90\u00aa Divisione carri della Guardia modific\u00f2 numerose volte il suo ordine di battaglia con l'arrivo di nuovi reparti e il trasferimento ad altre divisioni di alcune unit\u00e0 originarie. Nel maggio 1991, quando ormai era in corso il processo di ritirata dell'intero Gruppo di forze sovietiche in Germania, la divisione pass\u00f2 sotto il comando della 2\u00aa Armata carri della Guardia. \nNell'agosto 1992 anche la 90\u00aa Divisione carri della Guardia abbandon\u00f2 il territorio tedesco e rientr\u00f2 in patria venendo trasferita nella regione di Samara a disposizione del Distretto militare del Volga. Tra il 14 dicembre 1994 e il 9 aprile 1995 un reggimento motorizzato della divisione prese parte alla prima guerra cecena. Durante la caotica fase di dissoluzione delle forze armate sovietiche e di riorganizzazione dei nuovi eserciti nazionali, la divisione venne praticamente disattivata e trasformata in una formazione logistica per la manutenzione e il deposito di armamenti; il 14 luglio 2001 anche questa unit\u00e0 logistica venne sciolta.\nLa 6\u00aa Divisione motorizzata della Guardia e poi la 90\u00aa Divisione carri della Guardia fecero parte delle unit\u00e0 di prima linea dell'Esercito sovietico durante tutto il periodo della Guerra fredda e conservarono per decenni le tradizioni e l'orgoglio del 6\u00ba Corpo meccanizzato della Guardia della seconda guerra mondiale. Esse nella loro denominazione ufficiale riportavano i riferimenti a L'vov (luogo di una famosa vittoria del 6\u00ba Corpo meccanizzato della Guardia nel 1944), all'Ordine della Bandiera rossa e all'Ordine di Lenin che erano state assegnate ai reparti per il loro valore."}
{"id": "5895509", "revid": "111254987", "url": "https://it.wikipedia.org/wiki?curid=5895509", "title": "Valentina Biccheri", "text": "Gioca nel ruolo di schiacciatrice e opposto nel .\nCarriera.\nClub.\nLa carriera di Valentina Bicchieri inizia nella stagione 2006-07 quando esordisce con l' in Serie B2; nell'annata successiva entra a far parte del progetto federale del , a cui rimane legata per tre stagioni, disputando la Serie B1 nel primo anno di militanza e la Serie A2 nel terzo, mentre nel secondo la squadra si dedica all'attivit\u00e0 amatoriale.\nDebutta in Serie A1 nella stagione 2010-11 quando viene ingaggiata dal , mentre per il campionato successivo \u00e8 nuovamente in Serie B1 con il , ottenendo la promozione in Serie A2, categoria dove milita con la stessa squadra nella stagione 2012-13.\nNell'annata 2013-14 difende i colori della neopromossa di Frosinone, in Serie A1. Partecipa alla Serie B1 sia per la stagione 2014-15 con la sia per quella 2015-16 con al .\nNazionale.\nNel 2008 fa parte della nazionale italiana Under-19, vincendo la medaglia d'oro al campionato europeo di categoria; nel 2011 ottiene le prime convocazioni nella nazionale maggiore."}
{"id": "5895511", "revid": "481666", "url": "https://it.wikipedia.org/wiki?curid=5895511", "title": "The High Sign", "text": ""}
{"id": "5895534", "revid": "599013", "url": "https://it.wikipedia.org/wiki?curid=5895534", "title": "Giovanni Sbrissa", "text": "Caratteristiche tecniche.\nGioca prevalentemente come centrocampista centrale ma pu\u00f2 agire anche come mezzala destra, risultando un vero e proprio jolly. Occasionalmente ricopre anche il ruolo di ala destra. \u00c8 dotato di ottimo dinamismo possiede un buon tiro e buona abilit\u00e0 nella corsa, bravo negli inserimenti senza palla.\nCarriera.\nClub.\nCresce nel settore giovanile del Vicenza, con cui esordisce in prima squadra nella stagione 2013-2014, nella quale colleziona complessivamente 15 presenze (10 nel campionato di Lega Pro Prima Divisione, una nei play-off, una in Coppa Italia e 3 in Coppa Italia Lega Pro).\nNell'estate seguente il club berico viene ripescato in Serie B, categoria in cui Sbrissa milita nel corso della stagione 2014-2015, nella quale gioca una partita in Coppa Italia e 31 partite nel campionato cadetto, nel quale mette anche a segno una rete (la sua prima in competizioni professionistiche), l'8 dicembre 2014 nella vittoria casalinga per 2-0 contro il Brescia; a fine stagione disputa inoltre una partita nei play-off, nei quali i biancorossi vengono eliminati in semifinale dal Pescara. Sbrissa nell'estate del 2015 viene poi ceduto a titolo definitivo al , club di Serie A, che per\u00f2 lo lascia in prestito in seconda serie al Vicenza anche nella stagione 2015-2016, nella quale il centrocampista esordisce anche in Coppa Italia giocando 3 partite nei turni preliminari di Coppa Italia. \nIl 31 agosto 2016 passa in prestito con diritto di riscatto e contro-riscatto al . Il 21 giugno 2017 il club lombardo esercita l'opzione sul centrocampista veneto, il quale viene controriscattato dagli emiliani il giorno successivo.\nIl 12 luglio viene ceduto con la stessa formula al ; nel gennaio del 2018 passa in prestito alla , sempre in Serie B. Nell'annata 2018-2019 gioca in prestito al , nel campionato di Serie C. L\u2019anno successivo veste la maglia della , sempre in Serie C.\nNazionale.\nTra il 2014 ed il 2015 ha giocato 4 partite in Under-19; tra il 2015 ed il 2016 ha successivamente disputato anche 3 partite con l'Under-20.\nHa inoltre segnato tre goal in due presenze con la maglia della B Italia.\nNel marzo 2016 vince con la nazionale Under 20, guidata dal Ct Evani, il pi\u00f9 prestigioso torneo continentale di categoria il \"Torneo Quattro Nazioni\", trofeo che alla nazionale mancava da dieci anni.\nFrequenta l'universit\u00e0, Facolt\u00e0 di Scienze Politiche. In qualit\u00e0 di studente atleta, partecipa da protagonista alla XXX Universiade 2019 scelto dal ct della nazionale italiana Arrigoni. La compagine azzurra conquista la medaglia di bronzo, cedendo solo in semifinale ai rigori contro il Giappone, che poi vincer\u00e0 il titolo superando 4-1 il Brasile.\nStatistiche.\nPresenze e reti nei club.\n\"Statistiche aggiornate al 23 ottobre 2019.\""}
{"id": "5895541", "revid": "290023", "url": "https://it.wikipedia.org/wiki?curid=5895541", "title": "Ayre (Osvaldo Golijov)", "text": "Ayre \u00e8 il dodicesimo album del compositore Osvaldo Golijov, \u00e8 un ciclo di canzoni commissionata dalla Carnegie Hall per il soprano Dawn Upshaw, che propone un giro del Mediterraneo, in particolare in quella miscela di influenze spagnole, ebraiche e arabe che una volta coesistevano (relativamente) tranquillamente in Spagna prima della Reconquista. La fascetta sulla scatola del CD \u00e8 un po' imprecisa, infatti definisce il lavoro come un \"viaggio intorno al Mediterraneo ebraico\"; ma in realt\u00e0 ci sono canzoni e poesie arabe, cristiane, musulmane, ecc. Sembrerebbe che Golijov voglia dimostrare che tutte queste fedi ed etnie costituiscono una famiglia pi\u00f9 ampia. \nIl disco.\nIl CD si compone di due parti: nella prima ci sono le composizioni di Osvaldo Golijov e nella seconda i brani gi\u00e0 pubblicati da Luciano Berio su Folk Songs nel 1964 (per Voce e Sette Strumenti): Mezzosoprano, flauto, clarinetto, viola, violoncello, arpa e percussioni. \nLa prima parte \"Ayre\" (for voice and orchestra) i brani sono tutti eseguiti dal soprano Dawn Upshaw accompagnata dall'orchestra \"The Andalucian Dogs\".\nNella seconda parte Folk Songs (for voice and seven instruments) il soprano Dawn Upshaw \u00e8 accompagnata da Helen Tara O'Connor, Todd Palmer, Ljova, Erik Friedlander, Bridget Kibbey, Eric Poland e Gordon Gottlieb.\nOltre agli strumenti citati nei brani \"Tancas serradas a muru\" (sardo) e \"Wa Habibi\" (arabo) \u00e8 stato usato un computer portatile programmato con electronica \"beat\" per fornire uno sfondo ritmico di guida. \nTracce.\nDisco 1\nDisco 2"}
{"id": "5895542", "revid": "729019", "url": "https://it.wikipedia.org/wiki?curid=5895542", "title": "Autoroute A22", "text": "L\u2019autoroute A22 \u00e8 un'autostrada francese che parte dalla Strada Nazionale N356 e arriva al confine con il Belgio nei pressi di Gand. \u00c8 lunga 15,5 KM ed ha 18 uscite."}
{"id": "5895544", "revid": "79999556", "url": "https://it.wikipedia.org/wiki?curid=5895544", "title": "Autostrada A22 (Francia)", "text": ""}
{"id": "5895557", "revid": "1543377", "url": "https://it.wikipedia.org/wiki?curid=5895557", "title": "Cannon Films", "text": "La Cannon Films \u00e8 stata un'azienda del The Cannon Group, Inc. attiva nella produzione e distribuzione di film a costo medio-basso dal 1967 al 1994. Il gruppo madre possedeva inoltre un'ampia catena internazionale di cinema e invest\u00ec molto nel mercato home video, acquistando diritti di distribuzione in tutto il mondo per diverse librerie di classici. Tra le opere prodotte figurano \"La guerra del cittadino Joe\", \"Over the Top\", \"Delta Force\", \"Space Vampires\", \"Rombo di tuono\", \"I dominatori dell'universo\" e \"Superman IV\".\nStoria.\n1967\u20131979: inizi.\nLa Cannon Films fu fondata il 23 ottobre 1967 dai ventenni Dennis Friedland e Chris Dewey. Ebbero un successo immediato producendo le versioni in inglese dei film soft porn diretti da Joseph Sarno: \"Inga - Io ho voglia...\"(1968) e \"To Ingrid, My Love, Lisa\" (1968), noto anche come \"Kvinnolek\". Nel 1970, avevano gi\u00e0 prodotto film su una scala maggiore rispetto a quella dei principali distributori, come \"La guerra del cittadino Joe\" con Peter Boyle. Riuscirono a raggiungere tale risultato limitando fortemente il loro bilancio a 300.000 $ o meno per pellicola. Tuttavia, negli anni settanta, il capitale della Cannon si ridusse notevolmente sulla scia di film senza successo. Ci\u00f2, assieme ai cambiamenti sulla tassazione della produzione cinematografica, port\u00f2 ad un calo del prezzo delle azioni Cannon.\n1979\u20131985: era Golan-Globus.\nNel 1979, la Cannon si trov\u00f2 in serie difficolt\u00e0 finanziarie, e Friedland e Dewey vendettero l'azienda ai cugini israeliani Menahem Golan e Yoram Globus per 500.000 $. I due cugini forgiarono un modello di affari basato sull'acquisto di sceneggiature \"raschiate dal fondo del barile\" e della loro successiva trasposizione cinematografica.\nNegli anni ottanta, la Cannon riusc\u00ec a farsi strada nel redditizio mercato dei B-movies d'azione: \u00e8 spesso ricordata per i sequel de \"Il giustiziere della notte\" e di alcuni film d'azione con Chuck Norris come \"Delta Force\" (1986) e \"Invasion U.S.A.\" (1985), la realizzazione di una trilogia antologica basata sui Ninja formata da \"L'invincibile ninja\" (1981), \"Ninja la furia umana\" (1983) e \"\" (1984), come anche per la saga di \"Guerriero americano\" e il thriller \"Exterminator 2\" (sequel del 1984 di \"Exterminator\"). La produzione della Cannon era in realt\u00e0 molto pi\u00f9 variegata, realizzando musical e commedie come \"Breakdance\" e \"Breakin' Electric Boogaloo\" (entrambi del 1984) o \"L'ultima vergine americana\" (1982), distribuendo negli USA \"The Apple\" (1980); producendo drammi come \"L'amante di Lady Chatterley\" (1981), \"Bolero Extasy\" (1984) e \"Mata Hari\" (1985). La Cannon ha realizzato film fantasy e di fantascienza come \"Hercules\" (1983), \"Space Vampires\" (1985) e \"The Barbarians\" (1987) come anche pellicole serie tra cui \"Love Streams - Scia d'amore\" (1984) di John Cassavetes, \"Otello\" (1986) di Franco Zeffirelli (basato sull'opera omonima di Giuseppe Verdi), \"I duri non ballano\" (1987) di Norman Mailer ed i film \"A 30 secondi dalla fine\" (1985) e \"I diffidenti\" (1987) di Andrej Kon\u010dalovskij. La Cannon ha prodotto il film in 3-D \"Il tesoro delle quattro corone\" (1983), \"Allan Quatermain e le miniere di re Salomone\" (1985) e \"Cobra\" (1986).\nUno dei pi\u00f9 grandi successi della Cannon \u00e8 stato il B-movie d'azione \"Rombo di tuono\" (1984) con Chuck Norris. Il film, tuttavia, fu criticato pesantemente per aver lucrato sulla scia della serie di Rambo. La bozza della sceneggiatura di James Cameron per \"Rambo 2 - La vendetta\" stava circolando a Hollywood nel 1983, testo che Golan e Globus lessero e al quale si \"ispirarono\". Oltretutto, gli sceneggiatori di \"Rombo di tuono\" accreditarono anche Cameron, affermando che il film era ispirato al suo testo. Ma la Cannon aveva inizialmente messo in produzione il prequel \"Missing in Action\", che era stato effettivamente impostato per essere commercializzato per primo, ma i produttori cambiarono idea, poich\u00e9 solamente dopo che i due film furono completati, la compagnia cap\u00ec che \"Rombo di tuono\" era superiore a \"Missing in Action\" (uscito nel 1985).\nDurante questi anni, la Cannon lavor\u00f2 con la compagnia pubblicitaria e d'intrattenimento Design Projects, Inc. per la maggior parte dei manifesti one-sheet, promozioni e per i grandi cartelloni mostrati ogni anno al Festival di Cannes. Le prevendite sostanziali per i film dell'anno successivo venivano fatte grazie alle capacit\u00e0 di Globus e al materiale pubblicitario della Design Projects. I depositi fatti da queste vendite finanziavano la produzione del primo film programmato che, una volta completato e distribuito nei cinema di tutto il mondo, riusciva ad accumulare abbastanza denaro per il film successivo. La Slavenburg's bank nei Paesi Bassi (che forn\u00ec il capitale iniziale della Cannon nel 1979) garant\u00ec dei finanziamenti ponte fino a quando non venivano raccolte le somme per le prevendite.\nTuttavia, la banca ebbe un ruolo centrale nell'affare Slavenburg, un famoso caso di frode aziendale iniziato nel 1983 e concluso nel 1990 con la condanna di quattro membri del gruppo gestionale. Si scopr\u00ec in seguito che la Slavenburg's bank era coinvolta regolarmente nel riciclaggio di denaro proveniente dal crimine organizzato, traffico di droghe, sex club e altre fonti illegali, oltre ad essere complice di frodi finanziarie commesse da singoli privati. La Slavenburg's fu acquistata nel 1983 dalla francese Cr\u00e9dit Lyonnais.\n1986\u20131989: gli anni successivi.\nNel 1986, la produzione raggiunse un apice di 43 film in un anno. Golan rimase presidente del consiglio d'amministrazione, mentre Globus fu presidente.\nDurante quest'anno, la Cannon Films rilasci\u00f2 \"\" (chiamato anche \"Robotech: The Untold Story\") per una distribuzione iniziale limitata a Mesquite, Texas, un sobborgo di Dallas. La Cannon rimase insoddisfatta con la prima versione del film di Carl Macek, che era quasi un adattamento diretto dell'anime \"Megazone 23\", ed insistette nell'unione del materiale tratto da \"Ch\u014djik\u016b kidan Southern Cross\" (la serie adattata come la saga \"Robotech Masters\" per Robotech) e \"Megazone 23\" per produrre una pellicola pi\u00f9 orientata all'azione. Tuttavia, \"Robotech: The Movie\" si rivel\u00f2 un flop nella sua breve distribuzione in Texas e non fu pi\u00f9 distribuito nei cinema statunitensi.\nNel 1987, il critico cinematografico Roger Ebert disse riguardo al duo Golan-Globus che \"nessun'altra organizzazione produttiva al mondo oggi\u2014certamente nessuna delle sette 'major' di Hollywood\u2014ha dato pi\u00f9 possibilit\u00e0 a film seri e marginali della Cannon.\"\nIn quell'anno, la Cannon ottenne il suo pi\u00f9 grande successo artistico: la produzione olandese del 1986 \"Assault - Profondo nero\" vinse nel 1987 l'Oscar al miglior film in lingua straniera e un Golden Globe per il miglior film straniero, mentre \"Otello\", basato sull'opera omonima, ricevette una nomination ai Golden Globe sempre nello stesso anno.\nGolan e la Cannon Films erano famosi per gli annunci sensazionalistici e per promuovere in grande film privi di aspettativa\u2014o che non esistevano ancora. Per esempio, \"Space Vampires\" (1985) doveva essere \"l'evento cinematografico di fantascienza degli anni ottanta\" e \"I dominatori dell'universo\" (1987) veniva promosso come \"Il \"Guerre stellari\" degli anni ottanta.\"\nDiversificandosi dalla produzione cinematografica, la Cannon inizi\u00f2 a comprare distributori e catene di cinema. Le acquisizioni compresero compagnie europee (Thorn EMI Screen Entertainment, i cinema Tuschinski, una catena di 49 cinema nei Paesi Bassi e la Cannon Cinema Italia con 53 schermi), la sesta catena pi\u00f9 grande negli Stati Uniti d'America e i 425 cinema della Commonwealth Theaters. Per acquistare quest'ultima, la Cannon pag\u00f2 25 milioni $ e si assunse debiti per 50-60 milioni $.\n\"Spider-Man\".\nLa Cannon compr\u00f2 i diritti cinematografici dell'Uomo ragno con l'intenzione di produrre un film a met\u00e0 degli anni ottanta.\nGolan e Globus accettarono di pagare la Marvel Comics con 225.000 $ in cinque anni pi\u00f9 una percentuale sugli incassi del film, e se non fosse stata prodotta alcuna pellicola entro aprile del 1990, la Marvel avrebbe ripreso i diritti. Inizialmente furono scritturati Joseph Zito come regista e Barney Cohen come sceneggiature, con un budget compreso tra i 15 e i 20 milioni di $, ma dopo diverse vicissitudini e tagli dei costi, il progetto aren\u00f2. Molti anni dopo, nel 2002, Marvel e Columbia Pictures riuscirono a realizzare un film sul personaggio con il regista Sam Raimi e con un budget nettamente superiore.\nPropriet\u00e0 Path\u00e9 e popolarit\u00e0 nel Regno Unito.\nNel maggio del 1987, The Cannon Group vendette la sua libreria di 2\u00a0000 film britannici, la Thorn-EMI Screen Entertainment Library, per 85 milioni $ al Weintraub Entertainment Group. Inoltre, nello stesso anno, la Cannon elimin\u00f2 la HBO/Cannon Video che divenne la HBO Video.\nNel 1988, un gelo del mercato cinematografico e una serie di flop al botteghino \u2014 incluso \"Superman IV\" (1987) \u2014 portarono ancora una volta la Cannon in una crisi finanziaria. La compagnia firm\u00f2 un accordo con la Warner Bros. per acquistare parte dei loro asset; tuttavia, la perdita finanziaria si rivel\u00f2 grave. Avendo acquistato nel 1986 la divisione Thorn EMI Screen Entertainment della Thorn EMI, la Cannon Films rischi\u00f2 la bancarotta e la Securities and Exchange Commission degli Stati Uniti avvi\u00f2 un'indagine sui rapporti finanziari della Cannon, sospettata di averli falsati.\nSull'orlo del fallimento, la Cannon Films fu acquisita dalla Path\u00e9, una holding controllata all'epoca dall'italiano Giancarlo Parretti. Con il finanziamento dalla banca francese Cr\u00e9dit Lyonnais, la parte della Path\u00e9 port\u00f2 a una ristrutturazione aziendale della Cannon e un finanziamento di 250 milioni $ per saldare i debiti dell'azienda. Nel 1989, Golan, citando le differenze tra Parretti e Globus, si dimise dal suo incarico e lasci\u00f2 la Cannon per fondare la 21st Century Film Corporation, mentre Globus rimase con la Path\u00e9.\nUno degli ultimi film prodotti da Golan e Globus che ricevette un'ampia distribuzione sotto il marchio Cannon Films \u00e8 stato il post-apocalitico \"Cyborg\" (1989) con Jean-Claude Van Damme. Il film fu concepito per usare i costumi e i set realizzati per un ipotetico sequel de \"I dominatori dell'universo\" e il live-action di \"Spider-man\". Entrambi i progetti avrebbero dovuto essere girati contemporaneamente sotto la regia di Albert Pyun. Dopo che la Cannon si trov\u00f2 costretta a cancellare gli accordi con Mattel e Marvel Entertainment per i problemi finanziari, ebbe il bisogno di recuperare i soldi investiti per entrambi i progetti. Per evitare che il lavoro di pre-produzione andasse sprecato, Pyun scrisse \"Cyborg\", con inizialmente protagonista Chuck Norris, come suggerito alla Cannon, ma in seguito fu scritturato Jean-Claude Van Damme nel ruolo principale.\nCome parte della sua separazione dalla Path\u00e9, Golan ottenne i diritti dell'Uomo Ragno e di Capitan America: Golan riusc\u00ec solo a produrre \"Capitan America\" (1990) e lo distribu\u00ec come direct-to-video tramite la sua 21st Century Film Corporation, mentre in seguito la Columbia riusc\u00ec a comprare i diritti dell'Uomo Ragno realizzando \"Spider-Man\" nel 2002.\nI film della Cannon si dimostrarono molto pi\u00f9 popolari nel Regno Unito che negli Stati Uniti, spingendo l'azienda a comprare catene britanniche di cinema e a creare il servizio Videolog per le consegne di VHS come joint venture con Columbia House Europe, Ltd. a met\u00e0 degli anni ottanta. I Cannon Cinemas erano molto comuni nel Regno Unito fino alla fine degli anni novanta, quando gli MGM Cannon Cinemas furono venduti a Virgin che vendette a sua volta i cinema non multisala.\n1990\u20131994: Rilancio e chiusura.\nDopo esser uscito dalla Cannon, Golan divent\u00f2 il capo della 21st Century Film Corporation, mentre Globus continu\u00f2 a lavorare con Parretti alla Path\u00e9.\nQuando Path\u00e9 prese il controllo della Metro-Goldwyn-Mayer nel 1990 con la fusione MGM-Path\u00e9, una gran parte della libreria Cannon fu incorporata in quella MGM. Durante il controllo di Parretti della MGM e Warner Bros., Globus rimase presidente dello studio per un breve periodo di tempo.\nNel 1990, Parretti riorganizz\u00f2 la Cannon Pictures, Inc. come un ramo della Path\u00e9 per la distribuzione di film a basso costo. Il produttore italiano Ovidio G. Assonitis fu assunto come presidente e amministratore delegato della nuova Cannon Pictures dal 1990 al 1991. Dopo la fusione MGM-Path\u00e9, Cannon Pictures fu separata da Path\u00e9 e fu successivamente posta sotto all'ex capo della produzione della Cannon Group Christopher Pearce, che divenne presidente e amministratore delegato dal 1991 al 1994. Cannon Pictures continu\u00f2 a distribuire nuovi film come \"A Man Called Sarge\" (1990), \"Guerriero americano 4 - Distruzione totale\" (1991) e \"No Place to Hide\" (1993).\nParretti fu deposto dalla gestione della Metro-Goldwyn-Mayer nel 1991 da Cr\u00e9dit Lyonnais, dopo che non riusc\u00ec a ripagare i debiti. Parretti fu in seguito condannato per falsa testimonianza e alterazione delle prove in una corte del Delaware per delle affermazioni fatte in un caso civile del 1991, portato da Credit Lyonnais per validare la rimozione di Parretti, per l'effetto secondo cui un documento (che secondo Parretti gli avrebbe permesso di mantenere il controllo della MGM) era considerato autentico; Perretti torn\u00f2 in Italia prima di essere condannato e estradato in Francia, dove era ricercato per crimini legati al suo uso degli asset francesi della MGM.\nNel 1997, la corte superiore della California a Los Angeles avvi\u00f2 un processo finale in una causa civile contro Parretti, costringendolo a pagare 1,48 miliardi $ a Credit Lyonnais. Dopo che i prosecutori federali aprirono un atto d'accusa contro Parretti e Florio Fiorini accusandoli di frode nel 1999, le autorit\u00e0 italiane arrestarono entrambe le persone per estradarli negli Stati Uniti. Parretti fu rilasciato dalla corte d'appello di Perugia subito dopo, costringendolo a rimanere nella sua citt\u00e0 natale di Orvieto e di fare rapporto alla polizia tre volte a settimana, anche se le autorit\u00e0 di Roma avevano richiesto la custodia per l'estradizione.\nCannon Pictures pubblic\u00f2 il suo ultimo film \"Hellbound - All'inferno e ritorno\" nel 1994, prima della chiusura. Yoram Globus e Christopher Pearce si unirono successivamente alla 21st Century Film Corporation, attiva fino al 1996.\nDopo la Cannon.\nGolan continu\u00f2 a produrre e dirigere film fino alla sua morte avvenuta l'8 agosto 2014. Globus \u00e8 intanto diventato presidente della Globus Max, con interessi nella produzione e distribuzione cinematografia e gestisce una catena di 140 cinema in Israele.\nNel 2014, furono pubblicati due documentari sulla Cannon Films. RatPac Entertainment distribu\u00ec ', scritto e diretto da Mark Hartley, e prodotto da Brett Ratner. Nello stesso anno il documentario israeliano ' fu presentato al Festival di Cannes 2014.\nAttualmente, la libreria della Cannon Films \u00e8 per la maggior parte di propriet\u00e0 della Metro-Goldwyn-Mayer e della Warner Bros., mentre i diritti televisivi per l'America del nord sono in possesso della Paramount Television, successore dell'unit\u00e0 in syndication della Viacom."}
{"id": "5895558", "revid": "834", "url": "https://it.wikipedia.org/wiki?curid=5895558", "title": "Eyes in the Night", "text": ""}
{"id": "5895559", "revid": "834", "url": "https://it.wikipedia.org/wiki?curid=5895559", "title": "George Washington Slept Here", "text": ""}
{"id": "5895561", "revid": "834", "url": "https://it.wikipedia.org/wiki?curid=5895561", "title": "I Married a Witch", "text": ""}
{"id": "5895563", "revid": "834", "url": "https://it.wikipedia.org/wiki?curid=5895563", "title": "In This Our Life", "text": ""}
{"id": "5895567", "revid": "834", "url": "https://it.wikipedia.org/wiki?curid=5895567", "title": "The Palm Beach Story", "text": ""}
{"id": "5895569", "revid": "1851848", "url": "https://it.wikipedia.org/wiki?curid=5895569", "title": "Episodi di Fear the Walking Dead (seconda stagione)", "text": "La seconda stagione della serie televisiva Fear the Walking Dead, composta da 15 episodi, \u00e8 stata trasmessa in prima visione negli Stati Uniti d'America dall'emittente AMC dal 10 aprile al 2 ottobre 2016.\nIn Italia, la stagione \u00e8 andata in onda in prima visione satellitare su MTV, canale a pagamento della piattaforma Sky, dal 21 aprile al 17 ottobre 2016, mentre in chiaro, \u00e8 andata in onda dal 5 gennaio 2017 su Paramount Channel.\nMostro.\nTrama.\nIl gruppo fugge dalla villa di Victor e s'imbarca sul suo grande yacht \"Abigail\", mentre Los Angeles \u00e8 bombardata dai militari. Sulla barca cominciano subito a insorgere divergenze perch\u00e9 Victor si dimostra contrario a salvare un gruppo di naufraghi. Anche Alicia, che nel cercare aiuto via radio ha preso contatto con uno sconosciuto su un'altra barca, si trova negata la possibilit\u00e0 di andarlo a cercare per timore che sia una trappola. La barca s'imbatte in un altro naufragio con degli erranti che vi galleggiano intorno; Nick, che si trovava gi\u00e0 in acqua, si avventura pericolosamente nel relitto e recupera il diario di bordo. Victor rileva dal radar un'imbarcazione in avvicinamento e, temendo possa essere chi ha affondato quel relitto, dopo avere recuperato il ragazzo fa allontanare la barca velocemente.\nTutti cadiamo a terra.\nTrama.\nIl gruppo decide di attraccare nella baia di un'isola vicina per seminare l'imbarcazione che li sta inseguendo. Victor, Daniel e Ofelia rimangono a bordo mentre gli altri scendono ad esplorare. Il gruppo viene accolto da una famiglia di sopravvissuti scoprendo che tutta la costa ovest \u00e8 perduta e l'interno non se la passa bene. Nick viene a sapere dal figlio pi\u00f9 piccolo, Harry, di alcune pasticche che prenderanno per non ammalarsi, e, cercandole, Nick trova delle pillole per l'eutanasia. In seguito la madre, Melissa, chiede a Madison di portare con lei i suoi due figli pi\u00f9 piccoli, Harry e Willa, per dare loro un futuro. Il gruppo si prepara ad andarsene con i due bambini, ma \u00e8 troppo tardi: Willa muore dopo avere preso una pillola e si trasforma in vagante, uccidendo la madre, mentre il padre George rimane con loro e chiede a Travis di portare via Harry. Viene per\u00f2 fermato dal figlio pi\u00f9 grande Seth, che impedisce loro di portare via il fratello. Mentre la barca si allontana Seth \u00e8 costretto a uccidere la madre, ormai trasformata in vagante, davanti al fratellino.\nUroboro.\nTrama.\nLo yacht ha un'avaria causata da un infetto incastrato nei motori. Nell'attesa delle riparazioni da parte di Travis, Alicia, Nick, Chris e Daniel scendono a terra per cercare rifornimenti tra valigie disperse sulla costa. Chris si allontana scoprendo i resti di un disastro aereo ed \u00e8 costretto a uccidere un sopravvissuto ormai morente. Madison intanto fronteggia Victor e viene a sapere che l'uomo ha un rifugio in Messico dove sta andando e dove accetta di ospitarli. Daniel va a cercare Chris e s'imbatte in una sopravvissuta inseguita da un'orda di vaganti. Tutti si ritrovano infine sulla costa braccati dai vaganti. Nick, scoprendo per caso che non viene notato se coperto del loro sangue, riesce ad aprire una via di fuga verso il mare. Il gruppo torna salvo allo yacht, ormai riparato, trainando il gommone della sopravvissuta che trasporta un altro ferito. Victor non vuole l'estranea a bordo, e alla fine si decide che verranno trainati fino a San Diego, dando loro cibo e acqua. Strand per\u00f2, risentito, poco dopo taglia la corda del traino.\nStrade insanguinate.\nTrama.\nLa notte, mentre Chris e Ofelia parlano sul pontile, un gommone abborda la barca e, fingendosi in difficolt\u00e0, tre ragazzi prendono il controllo dello yacht. Alicia riconosce Jack, il ragazzo con cui aveva parlato alla radio per adescarla. Victor fugge a bordo di un gommone, ma gli sparano e finisce alla deriva. Jack e i suoi compagni Reed e Vida chiamano il loro capo Connor e attendono il suo arrivo. Intanto Nick, su richiesta di Victor, ha abbandonato la nave prima dell'abbordaggio e s'incontra sulla costa con Luis Flores, amico di Tomas Abigail,a sua volta socio e fidanzato di Victor. Connor nel frattempo raggiunge la barca e porta via Travis, che nel frattempo \u00e8 riuscito a fare partire la barca senza chiavi, e Alicia, su richiesta di Jack. Reed rimane con altri due uomini di Connor sulla barca per finire il lavoro, ma vengono raggiunti da Nick e Flores che con un fucile di precisione elimina rapidamente i due uomini di Connor, permettendo agli altri di sopraffare anche Reed e rimpossessarsi della barca. Nick sale a bordo e spiega agli altri perch\u00e9 si \u00e8 allontanato; in seguito Madison salva Victor ancora alla deriva poco distante.\nLo scambio.\nTrama.\nDaniel arresta l'emorragia di Reed, ferito gravemente nella colluttazione, ottenendo preziose informazioni da quello che si lascia sfuggire. Madison dirige quindi la barca verso il gruppo di Connor nonostante l'opposizione di Flores. Travis intanto \u00e8 imprigionato e riceve la visita di Alex, la ragazza che avevano lasciato alla deriva, che gli racconta di avere dovuto uccidere il suo compare ferito ed essere lei ad avere fatto trovare a Connor l'Abigail. Madison concorda via radio con Connor uno scambio di prigionieri: suo fratello Reed per Alicia e Travis. Chris, per\u00f2, uccide Reed giustificandosi che si sarebbe trasformato, ed effettivamente si risveglia come vagante poco dopo. Il gruppo lo incappuccia e camuffa per usarlo ancora per lo scambio. Quando viene effettuato lo scambio, Reed azzanna Connor uccidendolo e Madison approfitta della situazione per liberare Travis e fuggire con lui e Alicia, che nel frattempo rifiuta di rimanere con Jack per stare con la sua famiglia.\nSalmo 42.\nTrama.\nIn Messico un gruppo di parrocchiani prende le armi e Tomas Abigail cerca di fermarli. Sullo yacht Luis e Victor cercano di oltrepassare il blocco navale dei militari con una trattativa, tuttavia le cose vanno male e Flores rimane mortalmente ferito. Il gruppo riesce comunque a raggiungere la costa e seguendo Victor si ritrovano accerchiati dai parrocchiani, diventati vaganti. Il gruppo li elimina e raggiunge la tenuta di Thomas Abigail; quest'ultimo \u00e8 stato tuttavia morso da un vagante e sta morendo. Il gruppo scopre ben presto la credenza che vige della zona, prima fra tutti la domestica Celia Flores, madre di Luis, secondo cui i vaganti non sono morti e quindi torneranno in vita. Daniel la notte scopre un gruppo di vaganti tenuti segregati nella tenuta e intuisce che \u00e8 stata Celia ad avvelenare i parrocchiani con le ostie. La donna ne porta due anche a Tomas e Victor per permettere loro di suicidarsi. Madison e Travis, intanto, discutono sul comportamento di Chris che preoccupa la donna. Pi\u00f9 tardi il ragazzo entra in camera di Madison e Alicia mentre dormono e afferra un pugnale, ma uno sparo sveglia le due donne: Victor ha prevenuto la trasformazione di Thomas che era appena morto.\nConfessa i tuoi peccati.\nTrama.\nCelia \u00e8 furiosa perch\u00e9 Victor ha ucciso definitivamente Tomas e d\u00e0 al gruppo tempo un giorno per andarsene dalla tenuta. Chris intanto \u00e8 fuggito e Travis va alla sua ricerca. Nick recupera il vagante in cui si \u00e8 trasformato Luis e lo porta a Celia, ottenendo il permesso di rimanere insieme al gruppo, escluso Victor. Daniel intanto, tormentato da allucinazioni della moglie, cerca di fuggire con Ofelia usando la forza, ma viene fermato e legato poich\u00e9 ritenuto pericoloso. Nick esce di nuovo e rintraccia Travis, che nel frattempo ha ritrovato Chris, ma i due decidono di non tornare e chiedono a Nick di non farne parola. Celia conduce Madison nella cella dei vaganti per cercare di convincerla della sua idea, ma Madison la chiude dentro con loro e se ne va. Daniel nel frattempo si libera e appicca un incendio per distruggere i vaganti tenuti alla tenuta che per\u00f2 divampa in tutta la villa. Victor, che stava per andarsene con un Pick-up, recupera Madison, Alicia e Ofelia; Daniel sembra disperso e Nick, appena rientrato, li accusa di essere dei mostri che distruggono tutto e rifiuta di seguirli.\nGrottesco.\nTrama.\nGli abitanti della tenuta di Abigail si dividono e a Nick viene suggerito di dirigersi a nord verso Tijuana. Lungo la strada s'imbatte in numerose insidie, trovandosi ben presto senza cibo e acqua. Morso da un cane randagio, Nick viene salvato da un numeroso gruppo di vaganti con i quali si mimetizza, riuscendo con loro a sopraffare due banditi che in precedenza avevano cercato di ucciderlo. Ormai debole, viene lasciato indietro dai vaganti e un gruppo di uomini lo osserva, ma decide di non andare in suo soccorso. Nonostante ci\u00f2, grazie alla pioggia Nick riesce a riprendersi e raggiungere la periferia di Tijuana; l\u00ec, seppure con sospetto, viene accolto in una comunit\u00e0 e la sua ferita medicata. Intanto, in dei flashback si racconta del periodo di riabilitazione con la sua terapista Gloria, in seguito divenuta sua ragazza e anche lei tossicodipendente.\nI morti.\nTrama.\nNick assiste al sacrificio volontario di un uomo ai vaganti e Luciana, una donna della colonia, gli spiega che \u00e8 usanza che chi \u00e8 vicino alla morte si consegni ai vaganti che fanno da \"muro protettivo\" della comunit\u00e0; quest'ultima \u00e8 guidata da Alejandro, un ex farmacista apparentemente morso da un vagante, ma sopravvissuto. Nick e Luciana si recano da una gang della zona per scambiare farmaci con cibo e acqua; il ragazzo viene scoperto a rubare, ma riesce a ricattare il capo della gang Marco, sostenendo di essere gli unici che possono fornirgli ossicodone per la sorella tossicodipendente. Nel frattempo Madison, Alicia, Ofelia e Victor, dopo avere cercato invano Nick per due giorni, si recano all'Abigail, scoprendo che \u00e8 scomparsa. Dopo aver lasciato un messaggio sulla sabbia, si rifugiano in un hotel apparentemente vuoto. Il gruppo abbassa la guardia, ma il rumore che provocano fa s\u00ec che poco dopo Madison e Victor vengano accerchiati dai vaganti nascosti nelle varie camere; Ofelia sembra scomparsa e Alicia si trova la strada sbarrata dai vaganti.\nNon disturbare.\nTrama.\nIn un flashback al Rosarito Beach Hotel era in corso un matrimonio. Allo scoppiare dell'epidemia, Elena e Hector, due dipendenti dell'hotel, chiusero gli invitati nella sala ricevimenti nel tentativo di arginare la piaga. Intanto al presente Alicia, nel tentativo di raggiungere la madre, incontra Elena che le spiega che gli ospiti sopravvissuti hanno rapito suo nipote Hector per farsi consegnare le chiavi dell'albergo che lei possiede. Alicia la convince ad aiutarla per cercare Madison, Victor e Ofelia e insieme riescono a raggiungere il piano terra. Le due donne s'imbattono negli ospiti sopravvissuti e sono costretti a cedere le chiavi per farsi consegnare Hector. Liberati dei vaganti per creare un diversivo, fuggendo ritrovano Madison e Victor sani e salvi. Nel frattempo Chris e Travis incontrano tre ragazzi che offrono loro di unirsi nel viaggio verso San Diego: Travis non si fida di loro e per l'insistenza di Chris, accetta di farsi accompagnare solo fino alla citt\u00e0 successiva. Fermatisi in una fattoria vengono minacciati dal proprietario di casa e, mentre Travis cerca di moderare la situazione, il proprietario di casa ferisce uno dei ragazzi e Chris lo uccide.\nPablo e Jessica.\nTrama.\nMadison e Victor fuggono dagli infetti camuffandosi con il loro sangue e si ricongiungono ad Alicia, Elena e Hector. Madison convince gli altri ospiti a collaborare per ripulire l'hotel e renderlo una casa per tutti. Tutti insieme attirano quindi tutti i vaganti verso il molo, facendoli poi cadere in mare. Mentre il gruppo si riunisce a cena, Victor si reca da Oscar, lo sposo, e lo convince a fargli uccidere definitivamente la moglie Jessica, ancora un vagante. Nick intanto aumenta le riserve di ossicodone della colonia mischiandolo con latte in polvere. Il ragazzo si reca nuovamente dalla gang per portar loro l'oppioide e tenerli quieti; Luciana lo accompagna e si sfoga per la recente morte di Pablo, suo fratello. La sera stessa Luciana fa visita a Nick e i due, dopo essersi conosciuti meglio, si baciano.\nStatua di sale.\nTrama.\nFrancisco, un esploratore della Colonia, fugge con la sua famiglia, ma viene poco dopo catturato da Marco e i suoi uomini della gang. Mentre Ofelia viaggia da sola con il pick-up che ha rubato, all'hotel tutti si adoperano per renderlo sicuro, ma la madre della sposa Jessica accoltella Victor per avere ucciso definitivamente sua figlia. La donna viene tenuta sorvegliata e Madison, Elena e Oscar si dirigono dalla gang di Marco per scambiare pesce e ghiaccio per le medicine necessarie. Durante lo scambio Madison origlia l'interrogatorio a Francisco e si convince che il ragazzo straniero coi capelli trasandati che viene nominato sia Nick, intromettendosi per saperne di pi\u00f9. Elena riesce a fermarla prima che comprometta lo scambio e riescono a tornare all'hotel con i farmaci. Una volta arrivati, Madison accende l'insegna nel tentativo di attirare Nick che viene vista per\u00f2 da Travis. Intanto alla Colonia, saputo della fuga di Francisco, Alejandro vieta a tutti di uscire nonostante Nick insista per andare dalla gang di Marco per fare un altro scambio. Mentre osserva l'uscita della colonia, Nick si accorge di essere osservato da Marco.\nData di morte.\nTrama.\nAlla fattoria Travis medica James, il ragazzo ferito dal fattore, seppellendo poi quest'ultimo. Travis e Chris discutono su quanto accaduto in quanto il ragazzo non prova rimorso. Dopo una settimana i ragazzi decidono di ripartire, ma James si dimostra incapace di proseguire. Chris e i due ragazzi meditano di sopprimere James, ma Travis si oppone. Chris, ingannandolo, permette ai due ragazzi di uccidere il compare. Travis tenta un'ultima volta di convincere Chris a restare con lui, ma il ragazzo rifiuta e parte coi due ragazzi Brandon e Derek. Ai cancelli dell'hotel sono accorsi molti profughi, attirati dall'insegna luminosa accesa da Madison. Gli occupanti dell'hotel decidono infine di farli entrare; tra di loro c'\u00e8 anche Travis che racconta a Madison l'accaduto. La donna ne rimane colpita e decide di confessare ad Alicia che il padre in realt\u00e0 si \u00e8 suicidato. La notte altre persone giungono all'hotel, tra cui Brandon e Derek.\nIra.\nTrama.\nOfelia \u00e8 costretta a proseguire a piedi dopo un guasto del pick-up; attraversato il confine verso gli Stati Uniti viene minacciata da un americano armato. Nick ruba dell'ossicodone e tenta con esso di proporre al gangster Marco un accordo, ma quest'ultimo gli dice che non hanno pi\u00f9 bisogno di loro e suggerisce alla comunit\u00e0 di andarsene perch\u00e9 presto arriveranno ad ucciderli. Nick racconta a Luciana e Alejandro l'accaduto e, mentre discutono, un paziente si trasforma e morde alcune persone tra cui Alejandro. Nick decide di andarsene e chiede a Luciana di seguirlo, poi costringe Alejandro a confessare che non \u00e8 immune alla malattia e n\u00e9 tanto meno al morso sul braccio, infatti il morso ricevuto in passato era quello di un umano. Luciana tuttavia, nonostante sia delusa, non vuole lasciare la Colonia. All'hotel, Madison incontra Derek e Brandon, anche loro accolti, e capisce che sono i due ragazzi che erano con Chris. I due raccontano che il ragazzo \u00e8 morto e su consiglio di Victor, decide non dire niente a Travis. Madison tenta di cacciarli, ma Travis si accorge di loro e li costringe a raccontare l'accaduto. Travis coglie delle incongruenze nella loro storia e si scaglia contro i ragazzi che gli confessano di averlo ucciso perch\u00e9 ferito ad una gamba dopo un incidente stradale. Furioso, Travis uccide a mani nude Brandon e Derek e durante la colluttazione ferisce gravemente Oscar che aveva tentato di fermarlo.\nNord.\nTrama.\nNick lascia la Colonia, ma poi decide di tornare dicendo di avere visto oltre il confine un campo profughi con elicotteri da soccorso e tenta di convincere Alejandro a far partire la gente della Colonia. All'hotel Elena e gli altri vogliono esiliare Travis; non potendo opporsi, Madison e Alicia decidono di partire con lui il giorno successivo. Pi\u00f9 tardi Oscar muore in seguito alla lesione subita perci\u00f2 suo fratello Andres ed Hector vanno da Travis con l'intenzione di ucciderlo. Alicia accoltella Andres prima che lo faccia e Travis riesce a sopraffare Hector. Victor accorre e aiuta Travis, Alicia e Madison a scappare, ma decide di rimanere all'hotel. I tre fuggitivi raggiungono la base della gang, trovandola deserta, e cercano indizi sulla posizione della Colonia dove dovrebbe essere Nick. Intanto Marco e il resto della gang elude l'orda dei vaganti ed entra nella Colonia, trovandola vuota. Alejandro, rimasto nascosto, fa in modo che l'orda dei vaganti si riversi nella Colonia. Quando Madison, Travis e Alicia vi arrivano, scoprono che Marco e il resto della gang sono stati sopraffatti dai vaganti. I tre trovano Alejandro che, morente, dice loro che Nick si sta dirigendo a nord verso il confine. Nel frattempo Nick e Luciana guidano tutta la colonia oltre la frontiera, ma vengono attaccati da dei soldati che catturano Nick e Luciana."}
{"id": "5895572", "revid": "729019", "url": "https://it.wikipedia.org/wiki?curid=5895572", "title": "Gran Premio motociclistico di Gran Bretagna 1982", "text": "Il Gran Premio motociclistico di Gran Bretagna 1982 fu il nono appuntamento del motomondiale 1982 e 34\u00aa edizione del Gran Premio motociclistico di Gran Bretagna (prima Tourist Trophy) valido per il motomondiale.\nSi svolse il 1\u00ba agosto 1982 sul circuito di Silverstone e vide la vittoria di Franco Uncini nella classe 500, di Jean-Fran\u00e7ois Bald\u00e9 nella 350, di Martin Wimmer nella 250 e di \u00c1ngel Nieto nella 125. Tra i sidecar si \u00e8 imposto l'equipaggio olandese Egbert Streuer/Bernard Schnieders.\nDa registrare anche un curioso incidente: durante delle prove libere a cui partecipavano contemporaneamente motociclette di tutte le classi, il francese Patrick Igoa con una 250 urtava un altro concorrente e la sua moto terminava in mezzo alla pista dove veniva urtata da Jack Middelburg e da Barry Sheene con le loro \"500\"; mentre i primi due piloti se la cavarono con relativamente pochi danni, Sheene sub\u00ec varie fratture composte che gli impedirono di gareggiare per il resto della stagione e misero in dubbio il prosieguo della sua carriera.\nClasse 500.\nCon la vittoria nella prova, quinta vittoria stagionale, e la concomitante caduta del suo maggior antagonista nella lotta al titolo, lo statunitense Kenny Roberts, l'italiano Franco Uncini \u00e8 ormai ad un passo dalla conquista aritmetica dell'iride, essendo in vantaggio di 35 punti a solo tre gare dal termine della stagione.\nSul podio di Silverstone anche lo statunitense Freddie Spencer e il neozelandese Graeme Crosby.\nDa registrare anche il fatto che questa \u00e8 stata l'ultima apparizione in gara del modello Honda NR 500 a 4 tempi, in questo caso condotta da Ron Haslam; sar\u00e0 l'ultima presenza in gara di una 4 tempi in questa classe fino all'abolizione della stessa e all'avvento della MotoGP.\nClasse 350.\nIl pilota francese Jean-Fran\u00e7ois Bald\u00e9 ha ottenuto la sua terza vittoria stagionale in sella ad una Kawasaki, precedendo il belga Didier de Radigu\u00e8s e il tedesco Anton Mang.\nCuriosamente la classifica della gara rispecchia anche quella provvisoria generale.\nClasse 250.\nNella quarto di litro si \u00e8 importo il pilota tedesco Martin Wimmer che ha ottenuto il suo primo successo nel motomondiale, precedendo sul traguardo il connazionale Anton Mang e il francese Jean-Louis Tournadre; la classifica provvisoria del campionato vede in testa proprio quest'ultimo davanti a Mang.\nClasse 125.\nNella classe di minor cilindrata in gara in quest'occasione, il duello tra i due piloti spagnoli Ricardo Tormo e \u00c1ngel Nieto si risolve in favore di quest'ultimo per un solo centesimo di secondo; in questo modo Nieto ottiene il suo cinquantesimo successo in questa classe e capeggia largamente la classifica provvisoria del campionato visto che questo in Inghilterra \u00e8 il suo sesto successo stagionale. Per l'ottenimento matematico del suo undicesimo titolo mondiale manca ormai un solo punto in una delle tre gare che mancano al termine della stagione.\nClasse sidecar.\nA Silverstone Egbert Streuer e Bernard Schnieders ottengono il loro primo successo nel Motomondiale, precedendo al traguardo Schw\u00e4rzel-Huber e Abbott-Smith. Si interrompe quindi la serie di vittorie di Rolf Biland-Kurt Waltisperg, che avevano ottenuto la quarta pole stagionale ma si sono ritirati al primo giro per un guasto; non terminano la gara nemmeno Alain Michel-Michael Burkhard e Jock Taylor-Benga Johansson.\nIn classifica Biland resta leader con 45 punti, lo seguono Schw\u00e4rzel a 40 e Streuer a 33, mentre Michel e Taylor rimangono rispettivamente a 24 e 23 punti."}
{"id": "5895574", "revid": "768068", "url": "https://it.wikipedia.org/wiki?curid=5895574", "title": "Jean-Daniel Braun", "text": "Le date di nascita e di morte, oltre che buona parte delle informazioni sulla sua vita, sono del tutto sconosciute; il suo cognome suggerisce un'origine tedesca. Fu membro della cappella di corte di \u00c9pernon, sotto il duca Louis de Pardaillan de Gondrin (1707-1743). Siccome vari suoi pezzi prevedono il flauto traverso o il fagotto alternativamente, possiamo presumere che suonasse entrambi gli strumenti.\nFra il 1728 e il 1740 varie sue composizioni furono stampate a Parigi, fra le quali 4 libri di sonate per flauto traverso e basso continuo (op. 1, 5, 7 e una senza numero d'opera). Inoltre ci sono giunte fra le altre cose delle \"Sonates en trio\" per flauti, violini o oboi e basso continuo (op. 3) e delle sonate per due flauti senza basso (op. 4). L'attribuzione a Braun di un concerto per flauto in re maggiore non \u00e8 sicura, come anche quella di 8 capricci per flauto senza basso molto simili a composizioni di Quantz dello stesso tipo."}
{"id": "5895575", "revid": "767487", "url": "https://it.wikipedia.org/wiki?curid=5895575", "title": "Saddka", "text": "Saddka o Sadaqa (, \"carit\u00e0\", plurale \"\u1e63adaq\u0101t\" ) nel contesto islamico moderno \u00e8 una parola che viene comunemente usata per significare \"carit\u00e0 volontaria\", Questo concetto comprende qualsiasi atto di donare per compassione, amore, amicizia (fraternit\u00e0), dovere religioso o generosit\u00e0. Il termine \u00e8 affine a \"zedaqah\" ()."}
{"id": "5895600", "revid": "1494169", "url": "https://it.wikipedia.org/wiki?curid=5895600", "title": "Birkenhead Park", "text": ""}
{"id": "5895601", "revid": "986213", "url": "https://it.wikipedia.org/wiki?curid=5895601", "title": "Landolfo Maramaldo", "text": "Biografia.\nNacque tra il 1350 e il 1355 ed era figlio di Guglielmo di Landolfo, membro di una famiglia napoletana di antica nobilt\u00e0 del sedile di Nilo.\nNel 1378 fu nominato arcivescovo di Bari; non riusc\u00ec, per\u00f2, a prendere possesso della sede, perch\u00e9 la regina Giovanna I di Napoli aveva appoggiato l'antipapa Clemente VII.\nFu creato cardinale da papa Urbano VI nel concistoro del 21 dicembre 1381 e ricevette il titolo di San Nicola in Carcere. Il 18 aprile 1384 part\u00ec da Napoli come legato papale presso il re Carlo III in lotta con Luigi I d'Angi\u00f2, che all'opposto era schierato con il papa di obbedienza avignonese Clemente VII. Dato che l'antipapa era stato dichiarato eretico, l'impresa fu considerata come una crociata.\nAssieme al cardinale Pietro Pileo da Prata scrisse una lettera contro le violenze di papa Urbano VI, che lo depose perch\u00e9 favorevole al re Carlo III di Napoli; il cardinale Maramaldo si rifugi\u00f2 a Napoli. Papa Bonifacio IX lo perdon\u00f2 e lo riammise nel collegio cardinalizio il 18 dicembre 1389, poco dopo la sua elezione. All'inizio di febbraio 1390 il cardinale ricomparve presso la Curia romana e nell'autunno 1391 fece parte della commissione di tre cardinali per la canonizzazione di Brigida di Svezia.\nPartecip\u00f2 al conclave del 1404 che elesse papa Innocenzo VII, che lo nomin\u00f2 vicario generale \"in temporalibus\" a Perugia e nelle zone confinanti dello Stato della Chiesa, e anche cardinal legato. L'8 gennaio 1405 il cardinale lasci\u00f2 Roma per Perugia, dove giunse il giorno 11.\nPrese parte al conclave del 1406, che elesse papa Gregorio XII. Il nuovo papa lo nomin\u00f2 ancora legato l'8 dicembre 1406.\nPartecip\u00f2 al conclave del 1409 che elesse l'antipapa Alessandro V; partecip\u00f2 al conclave del 1410 che elesse l'antipapa Giovanni XXIII. Fu nominato legato dell'antipapa per la Spagna nel 1410 per cercare di convincere l'antipapa Benedetto XIII, che si era ritirato a Pe\u00f1\u00edscola, ad abdicare, ma non ebbe successo. Nel luglio 1413 fu preso in ostaggio a Napoli in seguito all'accordo l'antipapa Giovanni XXIII e il re Ladislao I di Napoli; fu costretto a rimanere a Napoli fino alla sua liberazione da parte della regina Giovanna II."}
{"id": "5895605", "revid": "115778853", "url": "https://it.wikipedia.org/wiki?curid=5895605", "title": "Giovanni Battista Boeri", "text": "Biografia.\nEsperto di diritto commerciale, fu autore di pubblicazioni di carattere giuridico.\nMassone, il 26 dicembre 1903 fu iniziato nella Loggia \"Giuseppe Garibaldi\" di Imperia e il 19 ottobre 1906 divenne Maestro.\nDeputato, fece parte dell'opposizione con Orlando, Giolitti e Soleri. Nel 1924 fu eletto deputato nella Lista Nazionale Fascista, ma in seguito fu un deciso oppositore del regime e durante la Repubblica di Sal\u00f2 dovette rifugiarsi in Svizzera.\nNel 1944 fu membro della Consulta Nazionale e presiedette la sottocommssione di studio per il progetto della Costituzione.\nFu senatore della Repubblica nella I Legislatura, dal 18 aprile 1948 al 24 giugno 1953. Nel 1957 fu eletto presidente del Consiglio Nazionale Forense.\nEra il padre del neurologo Renato Boeri e nonno di Sandro, Stefano e Tito."}
{"id": "5895621", "revid": "287204", "url": "https://it.wikipedia.org/wiki?curid=5895621", "title": "Mino Montanari", "text": "Biografia.\nInizi\u00f2 la sua carriera artistica sin dall'infanzia, durante la sua formazione nell'atelier di sarto del padre Leo Montanari, e ottenne nel 1949 il primo premio in un concorso destinato a celebrare la Pasqua. Il disegno eseguito all'inchiostro di china, intitolato \"Crocefissione\", gli valse, all'et\u00e0 di tredici anni, la pubblicazione e la diffusione a livello nazionale dell'opera sotto forma di cartolina e la ricompensa di 800 lire per la famiglia. A quell'epoca seguiva l'insegnamento alle scuole medie del celebre scultore e pittore Tonino Grassi (1913-1999).\nNel 1957, all'et\u00e0 di 21 anni, esegu\u00ec tre quadri dal vero di Sant'Ilario (Reggio Emilia), intitolati \"I Ponti di Sant'Ilario,\" \"Fabbrica di Laterizi\" e \"Case di Contadini\" nei dintorni di S. Ilario, nell'ambito del premio di pittura di S.Ilario d'Enza.\nSeguono una serie di mostre nel 1965, tra le quali la \"Biennale Nazionale delle Regioni\" ad Ancona presso la Galleria Europa Arte, nella quale gli viene attribuito il \"Diploma Onorifico della Biennale delle Regioni\" per i suoi quadri \"Tetti e case\" e \"Centrali Elettriche\". Lo stesso anno partecip\u00f2 al \"Premio Internazionale Europa Arte di Ancona\", attorniato dagli artisti Carlo Carr\u00e0 (pittura), Marino Marini, (scultura), Eugenio Montale (poesia), Giulio Carlo Argan (critica), Pier Paolo Pasolini (cinema), gli editori Fabbri Editori (stampa artistica) e fu selezionato tra i \u00ab \"Cento artisti di Via Margutta\" \u00bb a Roma, per la XVIII edizione; espose quindi le sue opere in quella celebre strada del cuore della capitale, dove abitava in quel periodo.\nLa sua carriera artistica \u00e8 intimamente intrecciata alla carriera di stilista di moda, frutto della formazione col padre, che lo porta a creare, con sua moglie Rosanna Anceschi, sarta presso Max Mara e Confit, il proprio atelier a Roma in viale Mazzini.\nNel 1976 viene accolto dalla Galleria d'Arte di Arona per una retrospettiva che preceder\u00e0 la sua partenza dal paese natale, con sua moglie e i due figli, Alessandro e Claudia Montanari, in seguito a una proposta come stilista per la creazione di vestiti d'alta gamma presso il gruppo Korn. Nel 1992 i due quadri, \"Sogno di piccolo clown\" e \"Lo Specchio,\" vengono esposti nell'ambito del \"Salone 92, Societ\u00e0 degli Artisti Francesi, al Grand Palais\" a Parigi i poi nel 1993 espone nell'ambito del 37\u00ba \"Salon International des Arts Plastiques di B\u00e9ziers.\" La sua partenza per la Francia non comporta un'interruzione del legame con il suo paese di origine, poich\u00e9 nel 1995, dopo l'invito dello storico Gino Badini, direttore degli Archivi di Stato di Reggio Emilia e del Municipio di Reggio nell'Emilia, i suoi quadri vengono esposti in una retrospettiva nelle sale di Esposizione di San Rocco\nSollecitato dallo scrittore Marco Pattacini, Mino Montanari s'impegna nel progetto collettivo \"Aldil\u00e0 del muro\" a Reggio Emilia nel 1996, facendo dono del suo quadro \"Confidenze\" al profitto dell'associazione per la ricerca e le cure dell'AIDS (ARRCA).12. Il suo itinerario artistico non segna per\u00f2 un taglio con il suo paese d'adozione, la Francia. Infatti espone a St Cyr sur Loire e a Tours. Viene invitato a esporre le sue opere dal conservatore Dominique Rivi\u00e8re al Castello Pierre-de-Bresse, presieduto da Pierre Joxe, nel 1997 Questo legame tra la Francia e l'Italia si conferma nel 2000: i suoi quadri vengono esposti nell'ambito del gemellaggio Parma/Tours nelle sale del Monastero San Paolo a Parma con il titolo \"Mino Montanari pittore emiliano\", e a Tours, dal 5 al 12 marzo, e il suo personaggio \u00e8 ritratto nella rivista \"La Voce degli italiani in Francia\" e nella Rivista \"23 Marzo\" con il titolo \"Cavriago amore mio\"\nGli \u00e8 stato proposto di partecipare alla prima artoteca d'Italia, sorta nel 2011 nel suo paese d'origine, Cavriago. \nUn partenariato culturale internazionale \u00e8 stato creato tra il Sindaco di Louhans-Ch\u00e2teaurenaud, Fr\u00e9d\u00e9ric Bouchet, il conservatore dell'Ecomuseo della Bresse borghignone e del Museo delle Belle Arti di Louhans, Dominique Rivi\u00e8re, il Sindaco di Cavriago Paolo Burani durante una visita ufficiale in Italia a Cavriago nell'ottobre 2016. In quell'occasione sono stati ricevuti dall'assessora di Reggio Emilia, Natalia Maramotti. E possibile consultare qualche opera sulla rete. La retrospettiva dell'opera di Mino Montanari \u00e8 esposta al Museo delle Belle Arti di Louhans e al castello Pierre de Bresse da aprile a fine settembre 2018. La mostra \u00e8 accolta dai Sindaci Luca Vecchi e Paolo Burani da novembre 2018 in cinque sedi in Italia: la Galleria Parmeggiani e l'h\u00f4tel San Marco a Reggio Emilia, il vecchio e il nuovo Municipio, il Multiplo a Cavriago."}
{"id": "5895622", "revid": "1543377", "url": "https://it.wikipedia.org/wiki?curid=5895622", "title": "Sunlight (Nicky Byrne)", "text": "Sunlight \"(Raggio di sole)\" \u00e8 il singolo di debutto del cantante irlandese Nicky Byrne, scritto da Byrne stesso insieme a Wayne Hector e a Ronan Hardiman e pubblicato sulle piattaforme digitali il 12 febbraio 2016 su etichetta Universal Music Ireland.\nIl 13 gennaio del 2016 la compagnia di radiodiffusione irlandese RT\u00c9 ha annunciato che Nicky Byrne avrebbe rappresentato l'Irlanda all'ESC 2016 con la canzone \"Sunlight\". Lo stesso giorno \u00e8 stato postato su YouTube un video con il testo della canzone. Byrne si \u00e8 esibito dal vivo con il brano per la prima volta il 13 febbraio al \"Ray D'Arcy Show\". Il brano verr\u00e0 cantato per settimo nella seconda semifinale dell'Eurovision, che si svolger\u00e0 a Stoccolma il 12 maggio 2016.\n\"Sunlight\" ha raggiunto il sessantottesimo posto nella classifica irlandese."}
{"id": "5895625", "revid": "599013", "url": "https://it.wikipedia.org/wiki?curid=5895625", "title": "Provincia di Mortara", "text": "La provincia di Mortara fu una suddivisione amministrativa di secondo livello del Piemonte del XVIII secolo. A dispetto del nome, non rappresentava una provincia nel senso moderno del termine, ma corrispondeva ad un circondario.\nStoria.\nAd inizio del Settecento, il Piemonte inizi\u00f2 una forte pressione diplomatica e militare ad oriente sulla Lombardia approfittando della crisi dinastica degli Asburgo che la possedevano. Allo scoppio della guerra di successione spagnola i Savoia trovarono un accordo con l'Austria che prevedeva compensi territoriali se l'avessero aiutata a recuperare Milano dalla Spagna sul cui trono era asceso un principe francese. Dopo alcuni lunghi e duri anni culminati con l'assedio di Torino, la reazione degli eserciti tedesco-piemontesi sort\u00ec un contrattacco che consent\u00ec l'occupazione della Lombardia. Ai Savoia spettava dai patti un pezzo del Principato di Pavia, la Lomellina, che per creare un dato di fatto fu subito incorporata senza attendere la pace siglata col trattato di Utrecht.\nDopo la parentesi napoleonica, che nel 1800 aveva comportato l'attivazione di una diversa geografia amministrativa all'interno del Dipartimento dell'Agogna, al momento della Restaurazione le truppe austriache che avevano occupato il Nord Italia imposero un po' ovunque il puro e semplice ripristino delle autorit\u00e0 amministrative precedenti all'arrivo dei francesi. Apparve tuttavia subito evidente anche ai pi\u00f9 conservatori l'anacronismo dell'assetto della Lomellina, suddivisa in due aree solo per un puro retaggio storico. \nTre anni dopo dunque, il 10 novembre 1818, il re Vittorio Emanuele I eman\u00f2 un editto che raggrupp\u00f2 tutta la Lomellina sotto un'unica amministrazione e prefettura con sede a Mortara."}
{"id": "5895650", "revid": "767487", "url": "https://it.wikipedia.org/wiki?curid=5895650", "title": "De fulmine", "text": "Il De fulmine quod lucanas in terras decidit \u00e8 un opuscolo del filosofo cosentino Bernardino Telesio. In esso si discute della caduta di un aerolito in Calabria, a Castrovillari, nell'anno 1583. Dopo un breve resoconto sull'accaduto, si spiega il fenomeno come prodotto dalla fuliggine che, raggiunta una notevole altezza, si condensa e ricade sulla terra.\nContenuto dell'opera.\nIl 10 gennaio 1583, nei pressi di Castrovillari, si verific\u00f2 la caduta improvvisa di un fulmen; numerosi testimoni ebbero modo di assistere al fenomeno inconsueto, che era interpretato in modo diverso dagli Aristotelici e dai filosofi naturalisti del tempo. Telesio decise di scrivere un breve commentario che fosse sia un resoconto dell'accaduto , puntuale e dettagliato, sia un contributo all'interpretazione del fatto. \nNelle prime pagine sono esposte le notizie raccolte dalle testimonianze dei presenti: il fulmine \u00e8 caduto nelle prime ore del pomeriggio, a cielo sereno, ed ha prodotto fiamme, fumo e un rumore che \u00e8 stato percepito a grande distanza dal luogo in cui si \u00e8 abbattuto. Il suo moto non \u00e8 stato affatto rettilineo e la caduta si \u00e8 conclusa su un duro masso, che \u00e8 stato distrutto in mille pezzi. Effetto percepito a lungo dalle persone accorse \u00e8 stato un intenso odore di zolfo. Telesio espone e confuta le tesi interpretative pi\u00f9 accreditate. Ritiene che sia impossibile credere alle conseguenze dell'eruzione di un vulcano, dato che non \u00e8 stato percepito alcun altro effetto dagli abitanti delle zone limitrofe; ugualmente non crede che sia accettabile la spiegazione di quanti si richiamano all'autorit\u00e0 di Aristotele. Quest'ultimo ha proposto di spiegare tali fenomeni come la caduta di una pietra, prima trasportata in cielo da venti, poi improvvisamente ricaduta sulla superficie terrestre; tale spiegazione \u00e8 in evidente contrasto con quanto ci dimostrano i sensi, i quali rivelano che \u00e8 impossibile che una pietra di grandi dimensioni possa essere trasportata in alto. Il fenomeno \u00e8 dovuto, spiega il filosofo cosentino, a qualcosa che, prodotta sulla terra, solo successivamente si \u00e8 elevata verso il cielo. Si tratta semplicemente di fuliggine che, a causa dell'azione del calore, ha raggiunto le pi\u00f9 alte zone del cielo, si \u00e8 condensata e, cos\u00ec, \u00e8 divenuta tanto pesante da cadere, provocando ingenti danni, grande frastuono e paura tra coloro che hanno assistito all'evento."}
{"id": "5895660", "revid": "104458", "url": "https://it.wikipedia.org/wiki?curid=5895660", "title": "Aurolzmuenster", "text": ""}
{"id": "5895661", "revid": "104458", "url": "https://it.wikipedia.org/wiki?curid=5895661", "title": "Lohnsburg", "text": ""}
{"id": "5895662", "revid": "228587", "url": "https://it.wikipedia.org/wiki?curid=5895662", "title": "Provincia di Vigevano", "text": "La provincia di Vigevano fu una suddivisione amministrativa di secondo livello del Piemonte della seconda met\u00e0 del XVIII secolo. A dispetto del nome, non rappresentava una provincia nel senso moderno del termine, ma corrispondeva ad un circondario.\nStoria.\nIl trattato di Worms del 13 settembre 1743 stabil\u00ec la gestione provvisoria del Vigevanasco da parte del Piemonte come pegno per l'alleanza con l'Austria contro la Francia nella guerra di successione austriaca. Dopo le sottomissioni di Novara e Mortara ai Savoia nei decenni precedenti, tale territorio era rimasto una piccola escrescenza del Milanese, di cui una parte costituiva addirittura un'exclave. Al termine del conflitto, il trattato di Aquisgrana del 18 ottobre 1748 ne riconobbe la cessione definitiva.\nUn regio editto del 6 marzo 1750 regolarizz\u00f2 il nuovo ordinamento amministrativo nominando il primo Intendente, massima autorit\u00e0 della provincia.\nCon l'invasione napoleonica, nel 1800 la minuscola provincia fu soppressa, per essere poi restaurata dagli austriaci nel 1814. Apparve tuttavia subito evidente anche ai pi\u00f9 conservatori l'anacronismo dell'assetto della Lomellina, suddivisa in due aree solo per un puro retaggio storico. \nTre anni dopo dunque, il 10 novembre 1818, il re Vittorio Emanuele I eman\u00f2 un editto che raggrupp\u00f2 tutta la Lomellina sotto un'unica amministrazione e prefettura con sede a Mortara a dispetto di Vigevano."}
{"id": "5895663", "revid": "287204", "url": "https://it.wikipedia.org/wiki?curid=5895663", "title": "Lohnsburg am Kobernausserwald", "text": ""}
{"id": "5895664", "revid": "287204", "url": "https://it.wikipedia.org/wiki?curid=5895664", "title": "Obernberg", "text": ""}
{"id": "5895676", "revid": "125666398", "url": "https://it.wikipedia.org/wiki?curid=5895676", "title": "Blackfire", "text": "Blackfire, alter ego di Komand'r, \u00e8 un personaggio immaginario dei fumetti pubblicati dalla DC Comics, creato da Marv Wolfman e dal disegnatore George P\u00e9rez nel 1980, per le pagine di \"The New Teen Titans\" (vol. 1) n. 22 (agosto 1982).\nBiografia del personaggio.\nKomand'r \u00e8 nata sul pianeta Tamaran, ed \u00e8 la sorella maggiore di Koriand'r (Starfire).\nKomand'r \u00e8 vittima di una misteriosa malattia che inibisce la sua naturale capacit\u00e0 di volo, rendendola una reietta all'interno della societ\u00e0 del pianeta, tradir\u00e0 il suo popolo e lo vender\u00e0 ai Citadel. Durante la fuga di Koriand'r, sua sorella cercher\u00e0 di fermarla, solo per finire rapita con quest'ultima dalla razza scienziata nota come Psion. Questi modificheranno il corpo delle principesse arrivando cos\u00ec a donargli il loro potere di emettere raggi stellari. Koriand'r prender\u00e0 il nome di Starfire, mentre Komand'r quello di Blackfire, e le due, anche perch\u00e9 innamorate entrambe di Dick Grayson, diventeranno acerrime nemiche.\nPoteri e abilit\u00e0.\nKomand'r come sua sorella Koriand'r, possiede la capacit\u00e0 di assorbire ogni linguaggio per contatto fisico, che sia un bacio o una stretta di mano. Inoltre possiede il potere di volare, un alto grado di superforza, alta resistenza ai danni, di agilit\u00e0 e velocit\u00e0 impressionanti e il potere di lanciare devastanti raggi di energia dalle mani e dagli occhi. Inoltre \u00e8 anche dotata di un grande fascino, ma \u00e8 anche un'abilissima stratega, un'esperta combattente e un'eccezionale manipolatrice.\nSerie animate.\nBlackfire \u00e8 una degli antagonisti della serie \"Teen Titans Go! \". Il personaggio sar\u00e0 l'antagonista principale del terzo film dei Titani intitolato \"Starfire and Robin\"."}
{"id": "5895689", "revid": "1935652", "url": "https://it.wikipedia.org/wiki?curid=5895689", "title": "Diego Hurtado de Mendoza y Qui\u00f1ones", "text": "Biografia.\nNacque nel 1444.\nPapa Alessandro VI lo cre\u00f2 cardinale \"in pectore\" nel concistoro del 20 marzo 1500 e lo pubblic\u00f2 nel concistoro del 28 settembre dello stesso anno.\nMor\u00ec il 14 ottobre 1502 all'et\u00e0 di 58 anni.\nSuccessione apostolica.\nLa successione apostolica \u00e8:"}
{"id": "5895693", "revid": "874552", "url": "https://it.wikipedia.org/wiki?curid=5895693", "title": "Croce di Dozul\u00e9", "text": ""}
{"id": "5895707", "revid": "1305772", "url": "https://it.wikipedia.org/wiki?curid=5895707", "title": "Company (Justin Bieber)", "text": "Company \u00e8 un singolo del cantante canadese Justin Bieber, pubblicato l'8 marzo 2016 come quinto estratto dal quarto album in studio \"Purpose\".\nDescrizione.\nIl brano \u00e8 stato scritto dallo stesso Justin Bieber insieme a Jason Boyd, James Abrahart, Axident, Thomas Troelsen, James Wong e Leroy Clampitt, e prodotto da Axident, Gladius, Big Taste e Boyd.\nVideo musicale.\nIl 16 maggio 2016 il cantante ha annunciato che avrebbe pubblicato un videoclip per il brano, quest'ultimo uscito l'8 giugno 2016 e diretto da Rory Kramer."}
{"id": "5895715", "revid": "110157", "url": "https://it.wikipedia.org/wiki?curid=5895715", "title": "Ponte John Fitzgerald Kennedy", "text": "Il Ponte John Fitzgerald Kennedy, conosciuto anche come Ponte Nuovo, \u00e8 un'opera stradale che collega i comuni di Lecco e Malgrate in Lombardia.\nL'infrastruttura segna il confine meridionale del ramo orientale del Lago di Como ed \u00e8 situato in coincidenza del punto in cui l'Adda, unico emissario del lago, riprende il suo corso fino al fiume Po.\nStoria.\nNella prima meta del XX secolo, bench\u00e9 la circolazione non fosse lontanamente confrontabile con l'odierna, tutto il traffico automobilistico oltre alla linea tranviaria transitava esclusivamente sul vicino Ponte Azzone Visconti che risult\u00f2 ben presto una congestionata arteria sia in entrata che in uscita dalla citt\u00e0.\nLa progettazione di questo ponte inizi\u00f2 con i primi rilievi avviati fra il 1939-1940 su richiesta del podest\u00e0 mentre l'avvio dei lavori di costruzione si ebbero nel 1942, su disegno dell'ingegnere Arturo Danusso, interrotti l'anno successivo per l'evoluzione dei conflitti bellici della Seconda guerra mondiale. \nNel 1950, su sollecitazione del comune tramite l'onorevole Celestino Ferrario che contatt\u00f2 il ministro dei trasporti dell'epoca, i lavori interrotti alle due spalle del ponte ripresero sollecitamente per poi essere inaugurato il 23 ottobre 1955 alla presenza delle autorit\u00e0 cittadine e del comasco Virginio Bertinelli.\nLa nuova infrastruttura si \u00e8 distinta fin da subito per eleganza ed essenzialit\u00e0 della forma impostata dalla dinamicit\u00e0 di sole tre grandi arcate che coprono l'intero braccio del fiume. Fu intitolato al presidente statunitense John Fitzgerald Kennedy successivamente al suo assassinio nel 1963.\nNonostante sia comunemente chiamato \"ponte Nuovo\" tale viadotto non \u00e8 il pi\u00f9 recente in citt\u00e0 poich\u00e9 nel 1985 venne inaugurato il ponte Alessandro Manzoni nei pressi del Lago di Garlate, un'opera connessa alla costruenda variazione di percorso della superstrada che collegher\u00e0 solo nel 1999 Milano con la Valtellina attraverso il traforo del Monte Barro e il tunnel che sottopassa Lecco evitando cos\u00ec il ponte che, situato sul vecchio tracciato, ne subiva il crescente congestionamento.\nNel corso del 2016 \u00e8 stata modificata la viabilit\u00e0 in quanto, a seguito della soppressione della corsia in entrata verso Lecco del ponte Azzone Visconti, il traffico \u00e8 stato mutato in due corsie di ingresso in citt\u00e0 ed una in uscita grazie alla larghezza delle carreggiate esistenti che possono consentire tale intervento.\nNell'estate 2020 \u00e8 stata effettuata la sostituzione completa dei vecchi parapetti con dei nuovi manufatti in acciaio inox oltre all'installazione di un nuovo sistema di illuminazione della struttura che valorizza gli elementi architettonici sotto il piano stradale. A questi interventi si \u00e8 provveduto ad eseguire un'indagine diagnostica volta alla valutazione statica e antisismica del ponte."}
{"id": "5895716", "revid": "789669", "url": "https://it.wikipedia.org/wiki?curid=5895716", "title": "Ponte Nuovo (Lecco)", "text": ""}
{"id": "5895731", "revid": "124123", "url": "https://it.wikipedia.org/wiki?curid=5895731", "title": "Giulia Frasi", "text": "Uno studente dell'educatore e storico Charles Burney, ha descritto la sua voce come \"una voce dolce e chiara, e uno stile morbido e pulito nel canto che, anche se freddo e privo di emozioni, risultava gradevole ad un ascoltatore normale e sfugg\u00ec alla censura dei critici.\"\nBiografia.\nNata a Milano prima del 1730, nel suo paese natale la Frasi studi\u00f2 canto con Giuseppe Ferdinando Brivio e successivamente, a Londra, lo storiografo e musicista inglese Charles Burney. Dopo essersi esibita per alcuni anni in Italia nella prima parte del 1740, si trasfer\u00ec a Londra alla fine del 1742 con la sua amica e collega la cantante Caterina Galli.\nInizi\u00f2 la sua carriera in Inghilterra poco dopo il suo arrivo, il 2 novembre 1742 al King's Theatre di Londra nel pasticcio Gianguir di G.B. Lampugnani, Brivio e J.A. Hasse, come Mahobeth. Seguirono molti ruoli, principalmente da comprimaria in opere liriche al King's Theatre. A volte apparve in ruoli \"en travesti\", come era consuetudine dell'epoca, tra cui il gigante Briareo nella prima mondiale de \"La caduta de' giganti\" di Christoph Willibald Gluck il 7 gennaio 1746.\nSia la Frasi che la Galli studiarono con Georg Friedrich H\u00e4ndel ed il compositore scrisse un certo numero di oratori specificatamente per le loro voci. La Frasi cant\u00f2 in anteprime mondiali di lavori di H\u00e4ndel molto importanti come \"Susanna\" (1749, ruolo della protagonista), \"Teodora\" (1750, protagonista), e \"Jephtha\" (1752, Ifis).\nLe sue ultime sue interpretazioni, per beneficenza furono al King's Theatre nel 1769 in Judas Maccabaeus di H\u00e4ndel e in Artaxerxes di T.A. Arne, nella parte di Artabanes e nel 1770 di nuovo in Judas Maccabaeus.\nNegli ultimi anni si ridusse praticamente in miseria a causa delle sue stravaganze e degli sperperi della sua vita intemperante tanto che, per sfuggire ai creditori, fu costretta a fuggire in Francia, a Calais, dove mor\u00ec nel 1772."}
{"id": "5895747", "revid": "110157", "url": "https://it.wikipedia.org/wiki?curid=5895747", "title": "ACTUV", "text": "ACTUV (acronimo di Anti-Submarine Warfare (ASW) Continuous Trail Unmanned Vessel) \u00e8 un veicolo marino senza equipaggio sviluppato dall'agenzia DARPA per la marina statunitense con lo scopo di pattugliare i mari e individuare e affrontare sottomarini diesel-elettrici. Il progetto \u00e8 partito nel 2010 e si \u00e8 concretizzato con la dimostrazione del primo esemplare nel 2016 .\nObbiettivi.\nIl progetto consiste nel creare un veicolo con caratteristiche migliori rispetto a un sottomarino tradizionale; evitando l'equipaggio e tutti gli ambienti necessari a mantenerlo in vita, il veicolo pu\u00f2 concentrarsi nell'incrementare l'autonomia con batterie maggiori, raggiungere maggiori profondit\u00e0, avere una superficie esterna particolarmente idrodinamica perch\u00e9 lo scafo sarebbe privo di periscopi, torrette e altre strutture tipiche.\nCaratteristiche.\nLungo circa 40 metri, e del peso di 140 tonnellate\n\u00c8 soggetto a pochissimo controllo e supervisione umana."}
{"id": "5895756", "revid": "34392", "url": "https://it.wikipedia.org/wiki?curid=5895756", "title": "Immagini satellitari", "text": ""}
{"id": "5895760", "revid": "767487", "url": "https://it.wikipedia.org/wiki?curid=5895760", "title": "A Camp (album)", "text": "A Camp \u00e8 il primo ed eponimo album in studio del gruppo musicale svedese A Camp, pubblicato nel 2001.\nTracce.\nTutte le tracce sono state scritte da Nina Persson e Niclas Frisk, eccetto dove indicato."}
{"id": "5895762", "revid": "247222", "url": "https://it.wikipedia.org/wiki?curid=5895762", "title": "D.O.C. (programma televisivo)", "text": ""}
{"id": "5895763", "revid": "287204", "url": "https://it.wikipedia.org/wiki?curid=5895763", "title": "Jane Eyre (miniserie televisiva)", "text": ""}
{"id": "5895764", "revid": "640277", "url": "https://it.wikipedia.org/wiki?curid=5895764", "title": "Gheronti", "text": ""}
{"id": "5895765", "revid": "965985", "url": "https://it.wikipedia.org/wiki?curid=5895765", "title": "Colonia (album)", "text": "Colonia \u00e8 il secondo album in studio del gruppo musicale svedese A Camp, pubblicato nel 2009.\nTracce.\nTutte le tracce sono state scritte da Nina Persson, Niclas Frisk e Nathan Larson."}
{"id": "5895767", "revid": "965985", "url": "https://it.wikipedia.org/wiki?curid=5895767", "title": "The Glen Campbell Goodtime Album", "text": "The Glen Campbell Goodtime Album \u00e8 un album in studio del musicista statunitense Glen Campbell, pubblicato nel 1970.\nTracce.\nSide 1\nSide 2"}
{"id": "5895768", "revid": "921573", "url": "https://it.wikipedia.org/wiki?curid=5895768", "title": "A Christmas Kiss - Un Natale al bacio", "text": "A Christmas Kiss - Un Natale al bacio (\"A Christmas Kiss\") \u00e8 un film per la tv statunitense del 2011 diretto da John Stimpson.\nTrama.\nWendy \u00e8 un'aspirante designer di interni che lavora come segretaria e tuttofare di Priscilla Hall, un'arredatrice molto conosciuta, ma insensibile e severa.\nUna sera, prima di uscire con le amiche Tressa e Caroline, Wendy si reca a casa di Priscilla per svolgere una commissione e scende in ascensore insieme a uno sconosciuto, con il quale scambia un bacio impulsivo quando l'ascensore inizia a precipitare.\nIl giorno dopo la ragazza scopre che si tratta di Adam, il ricco fidanzato di Priscilla, ma lui non la riconosce perch\u00e9 Wendy in ascensore era molto truccata. L'uomo chiede a Priscilla di decorare e preparare casa sua per un'imminente raccolta fondi a scopo benefico, e Adam e Wendy hanno cos\u00ec l'opportunit\u00e0 di conoscersi meglio.\nProduzione.\nLe riprese si sono svolte a Richmond, nello stato della Virginia.\nDistribuzione.\nNegli Stati Uniti \u00e8 stato trasmesso da Ion Television l'11 dicembre 2011.\nIn Italia \u00e8 andato in onda il 20 dicembre 2014 su Sky Cinema e il 4 gennaio 2016 su Canale 5."}
{"id": "5895777", "revid": "1543377", "url": "https://it.wikipedia.org/wiki?curid=5895777", "title": "Una canzone per te (brano musicale)", "text": "Una canzone per te \u00e8 un brano musicale scritto da Vasco Rossi e contenuto nell'album \"Bollicine\" pubblicato nel 1983. \u00c8 considerato un classico del repertorio di Vasco Rossi e una delle sue opere pi\u00f9 note.\nTesto.\nCome illustrato pi\u00f9 volte da Vasco Rossi, \"Una canzone per te\" racconta dell'incontro, avvenuto a distanza di anni, con la ragazza che gli aveva ispirato il grande successo \"Albachiara\". Rossi infatti scrisse il brano ispirandosi a una ragazza all'epoca quattordicenne, che dalla finestra di casa vedeva scendere dall'autobus e immaginava respirare \u00abpiano per non far rumore\u00bb. A distanza di quattro anni, quando la ragazza era diventata maggiorenne, Vasco Rossi la incontr\u00f2 e le rivel\u00f2 che \"Albachiara\" era dedicata proprio a lei: di fronte a questa rivelazione la ragazza rimase incredula e imbarazzata.\nL'episodio \u00e8 l'occasione per una riflessione pi\u00f9 ampia; Michele Monina scrive infatti che si tratta di un brano dove Vasco parla di come nascano le proprie canzoni: \u00able mie canzoni nascono da sole / vengono fuori gi\u00e0 con le parole\u00bb. Il brano \u00e8 stato definito da Dario Salvatori come il manifesto artistico dell'autore.\nMusica.\nIl brano ha la forma di una ballata chitarristica. L'arrangiamento inizia con una chitarra elettrica a sei corde arpeggiata, a cui nella seconda strofa si aggiungono il basso e la batteria. Subito dopo ha inizio un assolo di sax lungo quasi un minuto, a cui segue una terza strofa; la canzone si conclude con l'ultima strofa cantata da un coro femminile e una breve coda strumentale.\nLe parti di chitarra sono suonate da Dodi Battaglia, con il quale Vasco collaborer\u00e0 pi\u00f9 volte. Inizialmente la canzone doveva essere incisa dallo stesso Battaglia, ma poi venne deciso uno scambio di brani con \"Pi\u00f9 in alto che c'\u00e8\", scritto da Rossi e interpretato da Battaglia nell'album omonimo.\nRipubblicazioni e uso come colonna sonora.\nIl brano \u00e8 stato ripubblicato nella raccolta \"Ti amo\" del 2006. Nel 1998 l'autore ne realizz\u00f2 una versione remixata, che fu pubblicata come singolo e l'anno seguente fu inserita nell'album \"Sar\u00e0 migliore\". Versioni live del brano sono state pubblicate in \"Vasco live 10.7.90 San Siro\" e \"Tracks\".\nLa canzone compare come colonna sonora nel film \"Fuochi d'artificio\" diretto da Leonardo Pieraccioni."}
{"id": "5895778", "revid": "697352", "url": "https://it.wikipedia.org/wiki?curid=5895778", "title": "I Knew Jesus (Before He Was a Star)", "text": "I Knew Jesus (Before He Was a Star) \u00e8 un album in studio del musicista statunitense Glen Campbell, pubblicato nel 1973.\nTracce.\nSide 1\nSide 2"}
{"id": "5895781", "revid": "1543377", "url": "https://it.wikipedia.org/wiki?curid=5895781", "title": "Scherma ai Giochi della XVI Olimpiade - Spada a squadre maschile", "text": "La competizione della spada a squadre maschile di scherma ai Giochi della XVI Olimpiade si tenne il giorno 28 novembre 1956 al \"Royal Exhibition Building\" di Melbourne.\nRisultati.\n1\u00ba Turno.\nTre gruppi, le prime due squadre classificate accedevano alle semifinali.\nSemifinali.\nDue gruppi, le prime due squadre classificate accedevano al girone finale."}
{"id": "5895782", "revid": "834", "url": "https://it.wikipedia.org/wiki?curid=5895782", "title": "A Guy Named Joe", "text": ""}
{"id": "5895785", "revid": "118649507", "url": "https://it.wikipedia.org/wiki?curid=5895785", "title": "Stefano Cammelli", "text": "Per tutti gli anni Settanta port\u00f2 avanti ricerche di musica popolare in collaborazione con Roberto Leydi. \u00c8 stato il primo ricercatore italiano a documentare la tradizione del violino popolare emiliano. Le ricerche di Cammelli contribuirono a portare alla luce una parte completamente dimenticata dell\u2019identit\u00e0 musicale dell\u2019Italia settentrionale e a metterne in evidenza la ricchissima e virtuosistica tradizione strumentale. I risultati della ricerca furono pubblicati nell\u2019ormai introvabile Musiche da ballo, balli da festa cui collaborarono anche il musicologo Pietro Sassu, il violoncellista Nicola Baroni e Dina Staro (danza).\nLa casa discografica Albatros / Vedette pubblic\u00f2 le pi\u00f9 importanti registrazioni originali in una raccolta di 4 dischi (Canti e balli popolari dell\u2019Emilia e Romagna).\nInoltre, nell'ambito di questa esperienza, Stefano Cammelli fu secondo violino del gruppo milanese Almanacco Popolare in quegli anni composto da Sandra Mantovani (voce e dulcimer), Bruno Pianta (chitarra e voce), Cristina Pederiva (viola) e Antonella Ansani (voce).\nStefano Cammelli fu fondatore e primo violino del Gruppo Emiliano di Musica Popolare.\nAgli inizi degli anni Ottanta torn\u00f2 ad occuparsi di rivolte contadine. Il suo studio sui moti del macinato (\"Al suono delle campane. Indagine su una rivolta contadina \u2013 I moti del macinato\") \u00e8 restato per anni uno studio di riferimento del campo per l\u2019originale uso fatto delle fonti orali.\nSeguendo il filone delle rivolte contadine Stefano Cammelli \u00e8 approdato da oltre trent'anni in Cina sulla cui storia ha scritto diversi libri. Tema principale delle sue ricerche sono le dinamiche delle comunit\u00e0 contadine in rivolta e il rapporto tra mondo tradizionale contadino e partiti politici.\nIn questo senso i suoi due contributi pi\u00f9 importanti sono stati \"Ombre cinesi \u2013 Indagine su una cultura che volle farsi nazione\" (2005) e \"Storie di uomini e di fiumi\" (2016).\nNel 2014 il suo \"Quando l\u2019Oriente si tinse di rosso \u2013 Saggi sulla rivoluzione cinese\" ha costituito momento importante negli studi di storia della Cina. Rompendo un tab\u00f9 di quasi sessanta anni Cammelli ha affrontato l\u2019analisi delle fonti missionarie (italiane, francesi e tedesche) portando alla luce la grande quantit\u00e0 di dati che un\u2019analisi delle gazzette missionarie fornisce allo studioso sulla rivoluzione cinese.\nNel campo degli studi di storia della Cina \u00e8 ormai considerato uno degli storici pi\u00f9 rappresentativi.\nDirige dal 2007 il centro di ricerche sulla Cina contemporanea Polonews."}
{"id": "5895786", "revid": "599013", "url": "https://it.wikipedia.org/wiki?curid=5895786", "title": "Jason Ulmer", "text": "Carriera.\nA livello giovanile ha vinto per due volte (1996-1997 e 1999-2000) il titolo NCAA coi Fighting Hawks, squadra dell'University of North Dakota.\nIn Nord America ha giocato perlopi\u00f9 coi Portland Pirates in American Hockey League (2000-2002 e, dopo una stagione in Finlandia, 2003-2005), raccogliendo anche qualche presenza con gli Hershey Bears, sempre in AHL, coi Quad City Mallards in United Hockey League e coi Milwaukee Admirals in International Hockey League.\nPer la maggior parte della carriera ha giocato tuttavia in Europa. In SM-liiga ha vestito la maglia del Lukko Rauma nella stagione 2002-2003; in Deutsche Eishockey-Liga ha giocato con Kassel Huskies (2005-2006), Hannover Scorpions (2006-2007), Grizzlys Wolfsburg (2007-2011, vincendo la classifica punti nella stagione 2008-2009) e EHC M\u00fcnchen (2011-2013); in EBEL ha vestito la maglia del Linz per tre stagioni, dal 2013 al 2016.\nHa annunciato il ritiro al termine della stagione 2015-2016.\nVita privata.\nAnche il fratello Jeff Ulmer \u00e8 un giocatore professionista di hockey su ghiaccio. I due sono inoltre cognati di un altro hockeista canadese, Quinn Hancock."}
{"id": "5895796", "revid": "767487", "url": "https://it.wikipedia.org/wiki?curid=5895796", "title": "Amorino (album)", "text": "Amorino \u00e8 il primo album in studio da solista della cantante scozzese Isobel Campbell, ex componente dei Belle and Sebastian. Il disco \u00e8 uscito nel 2003."}
{"id": "5895797", "revid": "834", "url": "https://it.wikipedia.org/wiki?curid=5895797", "title": "The North Star", "text": ""}
{"id": "5895798", "revid": "834", "url": "https://it.wikipedia.org/wiki?curid=5895798", "title": "So Proudly We Hail!", "text": ""}
{"id": "5895799", "revid": "486946", "url": "https://it.wikipedia.org/wiki?curid=5895799", "title": "The Song of Bernadette", "text": ""}
{"id": "5895800", "revid": "834", "url": "https://it.wikipedia.org/wiki?curid=5895800", "title": "Das Lied von Bernadette", "text": ""}
{"id": "5895801", "revid": "124877093", "url": "https://it.wikipedia.org/wiki?curid=5895801", "title": "Milkwhite Sheets", "text": "Milkwhite Sheets \u00e8 un album in studio da solista della cantante britannica Isobel Campbell, ex componente dei Belle and Sebastian. Il disco \u00e8 uscito nel 2006."}
{"id": "5895806", "revid": "767487", "url": "https://it.wikipedia.org/wiki?curid=5895806", "title": "Tomba Singh", "text": ""}
{"id": "5895807", "revid": "80003311", "url": "https://it.wikipedia.org/wiki?curid=5895807", "title": "Tritone (molluschi)", "text": ""}
{"id": "5895809", "revid": "765341", "url": "https://it.wikipedia.org/wiki?curid=5895809", "title": "Hawk (Isobel Campbell e Mark Lanegan)", "text": "Hawk \u00e8 il terzo album in studio collaborativo della cantante scozzese Isobel Campbell con il musicista statunitense Mark Lanegan, pubblicato nel 2010.\nTracce.\nTracce bonus iTunes"}
{"id": "5895814", "revid": "726373", "url": "https://it.wikipedia.org/wiki?curid=5895814", "title": "Bam-imyeon bammada", "text": "Bam-imyeon bammada (hangeul: , lett. \"Quando cala la notte\"; titolo internazionale Night After Night, conosciuto anche come \"Every Night\" o \"When It's At Night\") \u00e8 un serial televisivo sudcoreano trasmesso su MBC dal 23 giugno al 19 agosto 2008.\nTrama.\nKim Bum-sang \u00e8 un insegnante d'arte all'universit\u00e0, che perde la promozione per mancanza di conoscenze. Specializzato nello studio di reperti archeologici, il suo sogno \u00e8 diventare famoso e farsi un nome nel suo campo. Heo Cho-hee, invece, lavora come supervisore alla Divisione Furti di Beni Culturali sperando che ci\u00f2 la aiuti a trovare suo padre, un saccheggiatore di tombe scomparso da sette anni. Quando un ladro inizia a rubare opere d'arte ai ricchi restituendole ai musei, i due si ritrovano a collaborare per catturarlo, litigando tra loro il pi\u00f9 delle volte."}
{"id": "5895815", "revid": "1543377", "url": "https://it.wikipedia.org/wiki?curid=5895815", "title": "Caterina Galli", "text": "Inizialmente divenne famosa in Inghilterra nel 1740 e prima parte del 1750 dove fu particolarmente ammirata per le sue interpretazioni nei lavori di Georg Friedric H\u00e4ndel. Successivamente ottenne il successo nel suo paese nativo nel 1750 e 1760, prima di ritornare in Inghilterra dove rimase in attivit\u00e0 come cantante fino a tutto il 1797.\nPrimi anni e carriera.\nNulla si sa della formazione iniziale della Galli e della carriera a parte il fatto che si form\u00f2 nel suo paese natale. Il primo rapporto decisivo sulla cantante fu del 1742 quando arriv\u00f2 a Londra con la collega cantante d'opera Giulia Frasi. Fece la sua prima apparizione sul palcoscenico di Londra il 12 dicembre 1742 come Artaserse nella prima mondiale di Mandane di Giuseppe Ferdinando Brivio. Lo storico della musica Charles Burney scrisse che, \"la Galli, dopo il trapianto dall'Italia, mise radici in questo paese e rimase qui per molti anni, sempre accolta dal favore del pubblico.\" Il suo repertorio operistico consistette principalmente di ruoli \"en travesti\". Nel 1753 cant\u00f2 il ruolo dello Spirito nella prima della revisione finale di \"Alfred\" di Thomas Arne.\nEredit\u00e0 duratura della Galli \u00e8 il suo lavoro come cantante di oratorio. Fu allieva di Georg Friedrich H\u00e4ndel ed in particolare cant\u00f2 nella prima mondiale di \"Giuda Maccabeo\" (1747, uomo Israelita), \"Joshua\" (1747, Otniel), \"Alexander Balus\" (1748, protagonista), \"Solomon\" (1749, protagonista), \"Susanna\" ( 1749, Joachim), \"Teodora\" (1749, Irene), e \"Jephtha\" (1752, Storg\u00e9). Apparve inoltre al King's Theatre nelle prime di due pasticci di H\u00e4ndel, \"Rossane o Alessandro nell'Indie\" (1743) e \"Lucio Vero\" (1747), ed esegu\u00ec riprese di molti di altri suoi oratori e opere.\nRitorno in Italia.\nNel 1754 la Galli ritorn\u00f2 in Italia dove pass\u00f2 pi\u00f9 dei successivi dieci anni esibendosi nei pi\u00f9 importanti teatri di Genova, Napoli e Venezia. Il 10 luglio 1758 fu la prima interprete di Valentiniano III nella prima mondiale di Ezio di Gaetano Latilla al Teatro San Carlo. Si esib\u00ec in diverse altre prime in quel teatro, compresi i ruoli di Medarse in \"Siroe\" di Pasquale Errichelli il 26 dicembre 1759; Teagene in \"Achille in Sciro\" di Johann Adolph Hasse il 4 novembre 1759; e Arpalice in \"Ciro riconosciuto\" di Niccol\u00f2 Piccinni. Al Teatro San Benedetto in Venezia ella interpret\u00f2 il ruolo di Giulia Mammea nella prima mondiale di \"Alessandro Severo\" di Antonio Sacchini nel 1762. Nell'estate del 1766 cre\u00f2 il ruolo della protagonista nella prima di Semiramide di Josef Myslive\u010dek al Teatro di Cittadella in Bergamo.\nCarriera in Inghilterra.\nDopo 1770, la Galli fu ancora una volta impegnata sul palco di Londra. Ebbe un particolare successo come contralto solista nel Messiah di H\u00e4ndel al Haymarket Theatre nel 1773. Quello stesso anno cant\u00f2 il ruolo di Aniceto in \"Lucio Vero\" di Antonio Sacchini, di grande successo al King's Theatre, di fronte al soprano Cecilia Davies. Per il resto della sua carriera fu principalmente attiva al King's Theatre, eseguendo sia ruoli seri che comici. Nel 1777 annunci\u00f2 il suo ritiro dalle scene con un concerto di addio a Londra il 30 maggio di quell'anno.\nLa Galli \u00e8 stata amica stretta della collega la cantante Martha Ray, che era l'amante da lunga data di John Montagu, IV conte di Sandwich. In particolare era con la Ray la notte in cui lei fu assassinata da James Hackman dopo l'esecuzione dell'opera comica \"Love in a Village\" di Thomas Arne e Isaac Bickerstaffe, al Covent Garden il 7 luglio 1779. La Galli decise di abbandonare a sessant'anni, quando cominciarono i problemi economici. \u00c8 apparsa ancora come cantante di oratorio ed opera al Covent Garden pi\u00f9 avanti nel 1797, quando aveva 70 anni. Queste tardive esecuzioni per\u00f2, non furono ben accolte dal pubblico come quelle della sua precedente carriera. Visse a Londra fino alla sua morte nel 1804."}
{"id": "5895829", "revid": "729019", "url": "https://it.wikipedia.org/wiki?curid=5895829", "title": "Castello di Criccieth", "text": "Il castello di Criccieth (in inglese: \"Criccieth Castle\"; in gallese: \"Castell Cricieth\") \u00e8 un castello fortificato in rovina del villaggio gallese di Criccieth, nella penisola di Ll\u0177n (contea di Gwynedd, Galles nord-occidentale) fatto costruire tra il 1230 e il 1240 ca. dal principe Llywelyn il Grande (Llywelyn ap Iorwerth, 1173 ca.-1240).\nL'edificio \u00e8 classificato come castello di primo grado (dal 1949).\nEtimologia.\nIl nome del castello, che ha dato il nome anche al villaggio di Criccieth, deriverebbe dai termini gallesi \"crug,\" che significa \"collina\", e \"caeth\", che significa \"prigionieri\".\nDescrizione.\nIl castello si erge sulla sommit\u00e0 di una collinetta separata da due spiagge e che si affaccia sulla baia di Porthmadog.\nL'edificio \u00e8 di forma triangolare ed \u00e8 suddivisio in tre corti. Presenta una porta d'accesso unica nel suo genere tra i castelli eretti da Llywelyn il Grande e che probabilmente imita quella dei castelli inglesi, in particolare quella di Beeston Castle, nel Cheshire.\nTra le mura del castello, \u00e8 stata rinvenuta una piccola statua in smalto e rame raffigurante Cristo (ora conservata al National Museum of Wales di Cardiff), che fa pensare all'esistenza di una cappella all'interno dell'edificio.\nStoria.\nLa costruzione del castello voluta da Llywelyn il Grande risale probabilmente intorno al 1239 circa.\nTra il 1255 e il 1282 fu fatta probabilmente costruire una nuova ala da parte di Llywelyn Ein Llyw Olaf ap Gruffydd.\nNel 1283, il castello di Criccieth fu conquistato dalle truppe di Edoardo I d'Inghilterra. Quest'ultimo spese in seguito cifre ingenti per sistemare l'edificio.\nNel 1294 o 1295, il castello fu probabilmente assediato dai Gallesi, comandati da Madog ap Llywelyn, ma la fortezza resse all'assedio grazie alla sua posizione che poteva godere della protezione del mare.\nNel 1403-1404, il castello fu riconquistato dai Gallesi, per merito di Owain Glynd\u0175r, il quale per\u00f2 ordin\u00f2 che venisse immediatamente incendiato. In seguito, l'edificio non venne pi\u00f9 ricostruito.\nNel 1933, l'edificio fu ceduto alla stato da Lord Harlech."}
{"id": "5895832", "revid": "438678", "url": "https://it.wikipedia.org/wiki?curid=5895832", "title": "Kim Hyung-Bum", "text": ""}
{"id": "5895833", "revid": "736476", "url": "https://it.wikipedia.org/wiki?curid=5895833", "title": "Criccieth Castle", "text": ""}
{"id": "5895835", "revid": "834", "url": "https://it.wikipedia.org/wiki?curid=5895835", "title": "Cobra Woman", "text": ""}
{"id": "5895836", "revid": "80003603", "url": "https://it.wikipedia.org/wiki?curid=5895836", "title": "Pozzo di petrolio", "text": ""}
{"id": "5895837", "revid": "834", "url": "https://it.wikipedia.org/wiki?curid=5895837", "title": "The Curse of the Cat People", "text": ""}
{"id": "5895839", "revid": "852396", "url": "https://it.wikipedia.org/wiki?curid=5895839", "title": "Ipotesi dello zoo", "text": "L'ipotesi dello zoo \u00e8 una soluzione teorica del paradosso di Fermi, riguardante l'esistenza e il supposto comportamento di forme di vita extraterrestre tecnologicamente avanzate e le ragioni per cui queste sfuggono al contatto con la Terra.\nL'ipotesi \u00e8 che gli alieni evitino intenzionalmente la comunicazione con la Terra, e una delle sue interpretazioni principali \u00e8 che facciano questo per non interferire con l'evoluzione naturale e sociale delle forme di vita terrestri: la Terra sarebbe quindi un ambiente protetto dal contatto esterno, una sorta di grande \"zoo\".\nL'ipotesi cerca di spiegare l'apparente assenza di vita extraterrestre nonostante la plausibilit\u00e0 generalmente accettata e pertanto la ragionevole previsione della sua esistenza.\nL'ipotesi dello zoo \u00e8 stata indagata in molteplici modi nell'ambito della fantascienza."}
{"id": "5895843", "revid": "767487", "url": "https://it.wikipedia.org/wiki?curid=5895843", "title": "Tevin Campbell", "text": "Biografia.\nAfroamericano del Texas, cominci\u00f2 a cantare da ragazzo e nel 1988 firm\u00f2 un contratto discografico con la Warner Bros. Records. Collabor\u00f2 con Quincy Jones nel brano \"Tomorrow (A Better You, Better Me)\", presente nell'album \"Back on the Block\" (1989).\nNel suo album discografico di debutto \"T.E.V.I.N.\", uscito nel 1991, Quincy Jones apparve nel ruolo di produttore esecutivo. Il disco contenente la hit \"Tell Me What You Want Me to Do\", venne certificato disco di platino dalla RIAA.\nNel 1993 usc\u00ec il suo secondo disco \"I'm Ready\", contenente tra gli altri il brano omonimo che riscosse una buona accoglienza. Ha fatto seguito \"Back to the World\" (1996), album che ebbe un successo inferiore rispetto ai due precedenti.\nHa lavorato anche come attore, sia pure occasionalmente, comparendo nel film di Prince \"Graffiti Bridge\" (1990) e in alcune produzioni televisive come \"Willy, il principe di Bel-Air\" (1991) e \"Moesha\" (1999).\nHa anche cantato le canzoni \"Stand Out\" e \"Eye-To-Eye\" per il film Disney \"In Viaggio Con Pippo\", nel 1995."}
{"id": "5895845", "revid": "834", "url": "https://it.wikipedia.org/wiki?curid=5895845", "title": "Pearl Sydenstricker Buck", "text": ""}
{"id": "5895847", "revid": "767487", "url": "https://it.wikipedia.org/wiki?curid=5895847", "title": "Telephone Free Landslide Victory", "text": "Telephone Free Landslide Victory \u00e8 il primo album in studio del gruppo musicale statunitense Camper Van Beethoven, pubblicato nel 1985.\nTracce.\nSide 1\nSide 2"}
{"id": "5895848", "revid": "767487", "url": "https://it.wikipedia.org/wiki?curid=5895848", "title": "Wilcox (Canada)", "text": "Wilcox \u00e8 un villaggio del Saskatchewan, Canada, nella municipalit\u00e0 di Brett's Lake. Si trova a circa 40 km a sud di Regina. Il villaggio \u00e8 stato ufficialmente fondato nel 1907. Al censimento del 2011 contava 339 abitanti, in crescita rispetto ai 222 del 2006.\nSport.\nLa piccola localit\u00e0 ha una squadra di hockey su ghiaccio giovanile, i Notre Dame Hounds, che disputa la Saskatchewan Junior Hockey League."}
{"id": "5895859", "revid": "834", "url": "https://it.wikipedia.org/wiki?curid=5895859", "title": "Ministry of Fear", "text": ""}
{"id": "5895860", "revid": "965985", "url": "https://it.wikipedia.org/wiki?curid=5895860", "title": "II &amp; III", "text": "II &amp; III \u00e8 il secondo album in studio del gruppo musicale statunitense Camper Van Beethoven, pubblicato nel 1986.\nTracce.\nSide 1\nSide 2"}
{"id": "5895861", "revid": "834", "url": "https://it.wikipedia.org/wiki?curid=5895861", "title": "Murder, My Sweet", "text": ""}
{"id": "5895862", "revid": "834", "url": "https://it.wikipedia.org/wiki?curid=5895862", "title": "Music for Millions", "text": ""}
{"id": "5895863", "revid": "834", "url": "https://it.wikipedia.org/wiki?curid=5895863", "title": "The Story of Dr. Wassell", "text": ""}
{"id": "5895864", "revid": "114826959", "url": "https://it.wikipedia.org/wiki?curid=5895864", "title": "Camper Van Beethoven (album)", "text": "Camper Van Beethoven \u00e8 il terzo album in studio del gruppo musicale statunitense Camper Van Beethoven, pubblicato nel 1986.\nTracce.\nSide 1\nSide 2"}
{"id": "5895866", "revid": "1598370", "url": "https://it.wikipedia.org/wiki?curid=5895866", "title": "Linda bella Linda", "text": "Linda bella Linda \u00e8 un singolo del gruppo musicale italiano Daniel Sentacruz Ensemble, pubblicato nel 1976 e successivamente incluso nell'album \"Daniel Sentacruz Ensemble\".\nDescrizione.\nIl brano del Lato A, \"Linda bella Linda\", partecip\u00f2 nel 1976 al Festival di Sanremo, dove si classific\u00f2 all'ottavo posto, e a \"Un disco per l'estate\", e l'anno seguente fu incluso nell'album eponimo del gruppo. Si tratta del maggiore successo discografico del Festival di Sanremo 1976: in Italia il 45 giri raggiunse infatti il secondo posto delle classifiche e risult\u00f2 in assoluto il 12\u00b0 singolo pi\u00f9 venduto del 1976.\n\"Linda bella Linda\" \u00e8 stata scritta da Daniel Sentacruz (alias Stefano Dammicco), Francesco Specchia, Querencio e Zacar (alias Ciro Dammicco). A ispirare il titolo del brano fu il secondo nome della cantante dei Daniel Sentacruz Ensemble Rossana Marialinda Barbieri, meglio nota come Linda Lee.\nIl brano fu presentato per la prima volta in pubblico nel corso della seconda serata del Festival di Sanremo 1976, che si svolse al venerd\u00ec 20 febbraio 1976. Il brano era incluso nella squadra 5, che comprendeva anche i brani \"Stella cadente\" degli Armonium, \"Vieni\" di Silvano Vittorio, \"Volo AZ 504\" degli Albatros, \"Signora tu\" di Miko e \"Sambari\u00f2\" di Drupi. In qualit\u00e0 di capisquadra, i Daniel Sentacruz Ensemble erano, insieme a Drupi, qualificati di diritto alla finale. Nel corso della serata finale di sabato 20 febbraio 1976, \"Linda bella Linda\" era il 13\u00b0 brano in scaletta e fu eseguito dopo \"Gli occhi di tua madre\" di Sandro Giacobbe e prima di \"Signora tu\" di Miko.\n\"Scaramouche\" \u00e8 stata scritta da Fabio Frizzi, Franco Bixio, Vince Tempera e Stefano Dammicco, ed \u00e8 la colonna sonora del film del 1976 \"Le avventure e gli amori di Scaramouche\", diretto da Enzo G. Castellari.\nOltre che in Italia, il disco fu pubblicato anche in Francia, Grecia, Portogallo, Spagna, Svezia e in America latina. Il brano \"Linda bella Linda\" fu ripubblicato anche nel 1977 in un 45 giri uscito in Polonia, che conteneva al Lato B il brano \"Charlie Brown\" eseguito dai Two Man Sound.\nTracce.\n7\":\n7\" Germania"}
{"id": "5895868", "revid": "56620", "url": "https://it.wikipedia.org/wiki?curid=5895868", "title": "Vendetta a freddo", "text": "Vendetta a freddo (\"Bad Luck and Trouble\") \u00e8 un romanzo del 2007 di Lee Child, l'undicesimo che ha come protagonista Jack Reacher, ex poliziotto militare girovago duro e giusto.\nTrama.\nUno degli otto fidatissimi ex collaboratori di Jack Reacher nell'unit\u00e0 investigativa speciale dell'esercito viene trovato cadavere in mezzo al deserto californiano. Frances Neagley, pupilla di Jack nella vecchia squadra, convoca a Los Angeles tutti gli altri veterani ma solamente quattro sembrano sopravvissuti ad un'inspiegabile furia omicida."}
{"id": "5895869", "revid": "119614426", "url": "https://it.wikipedia.org/wiki?curid=5895869", "title": "Liquido di spin quantistico", "text": "In fisica della materia condensata, il liquido di spin quantistico \u00e8 uno stato che si forma in un sistema di spin quantistici interagenti fra loro.\nLo stato fa riferimento a \"liquido\" per lo stato disordinato in cui si trova rispetto allo stato di spin ferromagnetico, simile all'acqua liquida comparata alla sua forma ghiacciata, lo stato cristallino.\nA differenza di altri stati disordinati, il liquido di spin quantistico conserva il proprio disordine a temperatura vicine allo zero assoluto. Questo stato della materia \u00e8 correlato al concetto di frazionalizzazione degli elettroni e all'emergere di particelle con caratteristiche di fermioni di Majorana.\nLo stato fu teorizzato dal fisico Philip Anderson nel 1973 per un sistema di spin in un reticolo triangolare che interagisce con i vicini tramite interazioni anti-ferromagnetiche. La teoria acquis\u00ec interesse quando nel 1987 fu usato lo stato per interpretare la superconduttivit\u00e0 ad alte temperature.\nEsperimenti.\nIl 6 aprile 2016 viene confermata sulla rivista Nature Materials la prima evidenza sperimentale di questo stato dai fisici del Oak Ridge National Laboratory nel cloruro di rutenio in forma bidimensionale."}
{"id": "5895875", "revid": "533647", "url": "https://it.wikipedia.org/wiki?curid=5895875", "title": "Omicidio di Giulio Regeni", "text": "L'omicidio di Giulio Regeni venne commesso in Egitto tra gennaio e febbraio 2016. \nGiulio Regeni era un dottorando italiano dell'Universit\u00e0 di Cambridge rapito al Cairo il 25 gennaio 2016, giorno del quinto anniversario delle proteste di piazza Tahrir, e ritrovato senza vita il 3 febbraio successivo nelle vicinanze di una prigione dei servizi segreti egiziani. Il corpo presentava evidenti segni di tortura, al punto che la madre lo riconobbe \u00abdalla punta del naso\u00bb e disse di aver visto nel volto martoriato del figlio \u00abtutto il male del mondo\u00bb. In particolare nella pelle erano state incise, con oggetti affilati, alcune lettere dell'alfabeto, e tale pratica di tortura era stata ampiamente documentata come tratto distintivo della polizia egiziana; queste evidenze hanno messo subito sotto accusa il regime di al-Sisi.\nL'uccisione di Giulio Regeni ha dato vita in tutto il mondo, e soprattutto in Italia, a un acceso dibattito politico sul coinvolgimento nella vicenda e nei depistaggi successivi, attraverso uno dei suoi servizi di sicurezza, dello stesso governo egiziano. Tali sospetti hanno costituito motivo di forti tensioni diplomatiche con l'Egitto. Secondo il Parlamento europeo, l'omicidio di Giulio Regeni non \u00e8 un evento isolato, ma si colloca in un contesto di torture, morti in carcere e sparizioni forzate avvenute in tutto l'Egitto negli ultimi anni.\nStoria.\nGiulio Regeni.\nNato a Trieste il 15 gennaio 1988, Regeni crebbe a Fiumicello (in provincia di Udine) e, ancora minorenne, si trasfer\u00ec per studiare allo Armand Hammer United World College of the American West (Nuovo Messico - Stati Uniti d'America), poi nel Regno Unito a Leeds ed a Cambridge e, infine, a Vienna. Vinse due volte il premio \"Europa e giovani\" (2012 e 2013), al concorso internazionale organizzato dall'Istituto regionale studi europei, per le sue ricerche e gli approfondimenti sul Medio Oriente. Dopo aver lavorato al Cairo per l'UNIDO ed aver svolto per un anno ricerche per conto della societ\u00e0 privata di analisi politiche Oxford Analytica, stava conseguendo un dottorato di ricerca presso il Girton College dell'Universit\u00e0 di Cambridge e si trovava in Egitto per svolgere una ricerca sui sindacati indipendenti egiziani presso l'Universit\u00e0 Americana del Cairo. In alcuni articoli, scritti anche con lo pseudonimo di Antonio Drius e pubblicati dall'agenzia di stampa Nena e, postumi, da \"Il manifesto\", ha descritto la difficile situazione sindacale dopo la rivoluzione egiziana del 2011.\nL'omicidio.\nIl 25 gennaio 2016 il ricercatore italiano invi\u00f2 alle 19:41 un SMS alla fidanzata in Ucraina, dicendo che stava uscendo. Poco dopo, la studentessa Noura Wahby, amica di Regeni conosciuta nel 2014 a Cambridge, denunci\u00f2 sul proprio profilo Facebook la scomparsa del ricercatore il quale, qualche ora prima, doveva incontrare delle persone in piazza Tahrir per festeggiare il compleanno di un amico. Durante i giorni della scomparsa vennero lanciati su Twitter gli hashtag \"#whereisgiulio\" e \"#\u062c\u0648\u0644\u064a\u0648_\u0640\u0641\u064a\u0646\" (letteralmente: \"#dove\u00e8giulio\").\nIl corpo nudo e atrocemente mutilato di Giulio Regeni fu trovato il 3 febbraio 2016 in un fosso lungo la strada del deserto Cairo-Alessandria, alla periferia del Cairo. La ministra Federica Guidi, che in quel momento si trovava in Egitto in missione diplomatica con un gruppo di imprenditori, interruppe immediatamente la visita e rientr\u00f2 in Italia.\nIl corpo recuperato mostrava segni evidentissimi di sottoposizione a tortura: contusioni e abrasioni in tutto il corpo, come quelle tipicamente causate da un grave pestaggio, lividi estesi compatibili con lesioni da calci, pugni e aggressione con un bastone. Si contarono pi\u00f9 di due dozzine di fratture ossee, tra cui sette costole rotte, tutte le dita di mani e piedi, cos\u00ec come entrambe le gambe, le braccia e scapole, oltre a cinque denti rotti; si riscontrarono coltellate multiple sul corpo, comprese le piante dei piedi, probabilmente inferte con un rompighiaccio o uno strumento simile a un punteruolo. Vi erano inoltre numerosi tagli, su tutto il corpo, causati da uno strumento tagliente simile a un rasoio.\nSi sono riscontrate, altres\u00ec, estese bruciature di sigarette su tutto il corpo, nonch\u00e9 una bruciatura pi\u00f9 grande tra le scapole e incisioni somiglianti a vere e proprie lettere. L'esame autoptico rivel\u00f2 un'emorragia cerebrale e una vertebra cervicale fratturata a seguito di un violento colpo al collo, verosimile causa della morte.\nIl funerale del giovane ricercatore italiano si svolse a Fiumicello il 12 febbraio 2016.\nIndagini.\nSubito dopo il ritrovamento del corpo, il generale Khaled Shalabi (direttore dell'amministrazione generale delle indagini di Giza) dichiar\u00f2 che Regeni era stato vittima di un semplice incidente stradale, smentendo inoltre che vi fossero tracce di proiettili o accoltellamenti. In seguito la polizia egiziana sostenne che l'omicidio poteva essere avvenuto per motivi personali dovuti a una presunta relazione omosessuale (Regeni tuttavia aveva una fidanzata) oppure allo spaccio di stupefacenti (Regeni tuttavia non aveva mai utilizzato alcuna droga, come confermato dall'autopsia), ma non mancarono ipotesi, non suffragate da alcuna prova, secondo cui Regeni sarebbe stato ucciso da appartenenti a qualche baltagiya, assoldati dagli organismi del controspionaggio egiziano.\nLe autorit\u00e0 egiziane garantirono inizialmente una \"piena collaborazione\", ma tale disponibilit\u00e0 fu presto smentita: gli investigatori italiani poterono interrogare pochi testimoni per alcuni minuti, dopo che gli stessi erano gi\u00e0 stati interrogati per ore dalla polizia egiziana; le riprese video della stazione della metropolitana dove Regeni era stato visto per l'ultima volta furono cancellate; furono negati i tabulati telefonici del quartiere dove viveva Regeni e della zona in cui fu ritrovato il corpo.\nMedici egiziani e italiani condussero autopsie separate sul corpo di Giulio Regeni.\nLa relazione ufficiale forense egiziana del 1\u00ba marzo 2016 (dossier di 91 pagine consegnato all'ambasciata italiana al Cairo il 2 marzo) attesta che il ricercatore italiano fu interrogato e torturato per un massimo di sette giorni a intervalli di 10-14 ore prima di essere infine ucciso, mentre i risultati dell'autopsia egiziana non sono ancora stati resi pubblici. L'uccisione sarebbe avvenuta circa 10 ore prima del ritrovamento del corpo. Il dossier delle autorit\u00e0 egiziane \u00e8 stato giudicato carente e incompleto nell'informativa del 5 aprile del ministro degli esteri Paolo Gentiloni resa al Parlamento sul caso di Giulio Regeni, che inoltre accusa l'insufficiente collaborazione delle autorit\u00e0 egiziane.\nUn rapporto di 300 pagine contenente i risultati dell'autopsia italiana \u00e8 stato consegnato all'ufficio del pubblico ministero presso la Procura della Repubblica di Roma (competente per reati in danno di italiani all'estero) e smentisce precedenti indiscrezioni su segni di scosse elettriche somministrate ai genitali di Regeni.\nPer favorire le indagini, gli amici e parenti di Giulio Regeni hanno consegnato i propri telefoni cellulari e computer portatili alla polizia italiana, mentre la famiglia Regeni ha consegnato il computer del figlio, ritrovato nell'appartamento del Cairo, da cui \u00e8 risultato che nei giorni precedenti alla scomparsa era stato molto utilizzato, segno che il ragazzo era rimasto in casa.\nNel settembre 2016 il governo egiziano ha accettato di consegnare i tabulati di telefonia mobile, mentre i pubblici ministeri egiziani in visita a Roma hanno ammesso per la prima volta che Regeni era stato in effetti sottoposto a indagini e sorveglianza da parte della polizia egiziana prima della sua scomparsa, ma senza riscontrare problemi alla sicurezza nazionale.\nIl ritrovamento dei documenti.\nIl 24 marzo 2016 la polizia egiziana ha ucciso in una sparatoria quattro uomini, inizialmente indicati come probabili responsabili del sequestro di persona a danno di Regeni. Il Ministero dell'Interno egiziano, tramite un \"post\" sul proprio profilo ufficiale su Facebook, ha affermato che la banda criminale uccisa era specializzata nei rapimenti di cittadini stranieri al fine di estorcere loro denaro.\nDurante l'operazione in cui \u00e8 stata sgominata la banda, la polizia egiziana ha ritrovato una borsa di colore rosso con il logo della Federazione Italiana Giuoco Calcio nella quale erano contenuti vari oggetti, di cui alcuni effettivamente appartenuti a Regeni: il passaporto, i tesserini di riconoscimento dell'Universit\u00e0 di Cambridge e dell'Universit\u00e0 Americana del Cairo, oltre alla carta di credito; nella foto postata \u00e8 presente anche un pezzo di hashish, che sembrava avvalorare la tesi egiziana dell'uccisione per motivi di droga; tuttavia, sia i familiari sia i periti dell'autopsia hanno escluso che il ricercatore facesse uso di stupefacenti.\nIn seguito, l'ufficio del procuratore di Nuovo Cairo ha negato che la banda criminale fosse coinvolta nell'omicidio. Successivamente alla consegna dei tabulati telefonici, \u00e8 stato appurato che il capo della banda criminale si trovasse distante oltre 100\u00a0km dal Cairo nei giorni della sparizione di Regeni. I familiari delle vittime hanno smentito la ricostruzione della sparatoria durante il blitz, in quanto i presunti malviventi furono uccisi dalla polizia a bruciapelo o a breve distanza.\nChiusura delle indagini preliminari e rinvio a giudizio.\nIl 10 dicembre 2020 la procura della Repubblica di Roma ha chiuso le indagini preliminari.\nIl 25 maggio 2021 sono stati rinviati a giudizio i seguenti quattro ufficiali della National Security Agency, il servizio segreto interno egiziano: il generale Tariq Sabir, i colonnelli Athar Kamel e Usham Helmi e il maggiore Magdi Sharif.\nI reati contestati comprendono il sequestro di persona pluriaggravato, il concorso in lesioni personali gravissime e l'omicidio, ma non il reato di tortura perch\u00e9 quest'ultimo \u00e8 stato introdotto nel codice penale italiano solo nel 2017.\nI quattro ufficiali indagati risultano irreperibili perch\u00e9 la magistratura egiziana non ne ha fornito gli indirizzi di residenza, n\u00e9 ha concesso ai magistrati italiani di essere presenti agli interrogatori degli indagati stessi, nonostante questi quattro indiziati siano stati iscritti nel registro degli indagati nel dicembre 2018 e nonostante le richieste dalla procura di Roma inoltrate gi\u00e0 con la rogatoria del 5 maggio 2019.\nIl movente del violento interrogatorio e dell'omicidio, secondo la procura di Roma, fu il sospetto, del tutto infondato, da parte degli agenti egiziani che Giulio Regeni volesse finanziare una rivoluzione.\nControversie.\nNel settembre 2017 il legale egiziano che seguiva il caso per conto della famiglia, Ibrahim Metwaly, \u00e8 stato incarcerato in Egitto con l'accusa di voler sovvertire il governo di al-Sisi.\nAccuse al governo egiziano.\nI servizi di sicurezza del governo di al-Sisi, cos\u00ec come lo stesso governo egiziano, sono accusati di avere un ruolo chiave nell'omicidio del giovane ricercatore, potendo nutrire sospetti di un eventuale movente nell'attivit\u00e0 di ricerca di Regeni. La polizia del Cairo aveva gi\u00e0 svolto indagini sul ragazzo nei giorni 7, 8 e 9 gennaio su esposto del Capo del sindacato dei venditori ambulanti.\nI media e il governo dell'Egitto hanno respinto l'accusa di coinvolgimento nell'omicidio, sostenendo invece che gli agenti segreti sotto copertura appartenenti ai Fratelli Musulmani avrebbero effettuato il crimine al fine di mettere in imbarazzo il governo egiziano e destabilizzare i rapporti tra Italia ed Egitto.\nIl generale Khaled Shalabi, uno dei principali investigatori egiziani, \u00e8 una figura controversa, poich\u00e9 gi\u00e0 negli anni 2000 risultava condannato per rapimento e tortura, ottenendo per\u00f2 la sospensione condizionale della pena.\nNella notte tra il 24 e il 25 aprile 2016 le forze speciali della polizia egiziana hanno arrestato il consulente egiziano della famiglia Regeni, Ahmed Abdullah, presidente dell'organizzazione non governativa \"Commissione egiziana per i diritti e le libert\u00e0\", con l'accusa di sovversione e terrorismo.\nNel dicembre 2016 \u00e8 stato accertato che Mohamed Abdallah, leader del sindacato degli ambulanti oggetto della ricerca universitaria e incontrato per la prima volta da Giulio il 13 ottobre 2015, aveva denunciato Giulio Regeni alla polizia di Gyza il 6 gennaio e lo aveva seguito fino al 22 gennaio, ovvero tre giorni prima della scomparsa del ricercatore italiano, comunicando alla polizia tutti gli spostamenti.\nUn testimone ha parlato a maggio 2019 e ha detto che era in un caff\u00e8 a Nairobi, capitale del Kenya, nell'agosto 2017, dove ha sentito funzionari egiziani discutere del caso \"ragazzo italiano\" in arabo. Dopo aver spiato uno scambio di biglietti da visita, venne a sapere che l'agente che sosteneva di essere stato coinvolto personalmente nel rapimento e nella morte di Giulio Regeni era, in effetti, il maggiore Majdi Ibrahim Abdel-Al Sharif, 35 anni. Secondo il loro resoconto, credevano che Regeni fosse una spia britannica e che l'ufficiale affermasse che avrebbe dovuto colpire e schiaffeggiare Regeni dopo averlo caricato sul furgone della polizia, sebbene non avesse menzionato nulla sulla brutalizzazione e la morte dello studente. Gli investigatori italiani hanno ascoltato il testimone e hanno accreditato la sua ricostruzione degli eventi con una certa affidabilit\u00e0.\nDisaccordi fra magistratura italiana ed egiziana.\nIl procuratore generale del Cairo Hamada al Sawi, subentrato a Nabeel Sadek per nomina diretta del presidente al-Sisi nel settembre 2019, ha detto di essere in disaccordo con i colleghi della procura di Roma, e che le prove a carico degli agenti dei servizi segreti egiziani sono insufficienti.\nI militari indagati sono stati ascoltati dalla magistratura egiziana ed hanno negato ogni fatto, compresi quelli che i magistrati italiani ritengono \u00aboggettivamente provati\u00bb.\nReazioni della comunit\u00e0 internazionale.\nLa sempre pi\u00f9 evidente tortura e l'uccisione di Giulio Regeni hanno suscitato attenzione anche in altri paesi, con, fra l'altro, la protesta di oltre accademici che hanno firmato una petizione per chiedere un'inchiesta sulla sua morte e sulle numerose sparizioni che si verificano in Egitto ogni mese.\nIl 24 febbraio 2016 Amnesty International Italia ha lanciato la campagna \"Verit\u00e0 per Giulio Regeni\" (\"Truth about Giulio Regeni\") ed \u00e8 stata lanciata anche una petizione online sul portale Change.org a cui hanno aderito pi\u00f9 di sostenitori.\nIl 10 marzo 2016 il Parlamento europeo a Strasburgo ha approvato una proposta di risoluzione che ha condannato la tortura e l'uccisione di Giulio Regeni e le continue violazioni dei diritti umani del governo di al-Sisi in Egitto. La risoluzione \u00e8 stata approvata con ampia maggioranza.\nIl 14 aprile 2016 il \"New York Times\", con un editoriale, ha attaccato duramente la Francia, definendone \u00abvergognoso\u00bb il silenzio di fronte alle richieste dell'Italia di fare pressione sull'Egitto.\nIl 20 settembre 2016 l'ambasciatrice del Regno Unito in Italia, Jill Morris, ha ribadito l'aiuto del governo britannico alle autorit\u00e0 italiane nel fare emergere la verit\u00e0 sull'uccisione del giovane.\nIl 22 dicembre 2016 Paola Regeni, mamma di Giulio, viene eletta donna dell'anno 2016 dai lettori della rivista \"D - la Repubblica delle donne\".\nIl 25 gennaio 2019 in numerose piazze d'Italia si sono svolte fiaccolate in memoria del ricercatore. A Fiumicello si \u00e8 tenuta la commemorazione con i genitori e il presidente della Camera dei deputati Roberto Fico.\nIl 7 dicembre 2020, al termine del bilaterale tra i due capi di Stato, il presidente francese Macron ha conferito la Legion d\u2019Onore al presidente egiziano al-Sisi. L'entourage dell\u2019Eliseo non ha voluto rendere pubblico il riconoscimento. Dopo tale fatto il giornalista e scrittore Corrado Augias ha annunciato la restituzione delle insegne della Legion d'onore a suo tempo conferitegli in quanto \"il presidente Macron non avrebbe dovuto concedere la Legion d'onore ad un capo di Stato che si \u00e8 reso oggettivamente complice di efferati crimini\".\nIl 16 dicembre 2020 il Parlamento europeo ha approvato a larga maggioranza una risoluzione in cui esorta le autorit\u00e0 egiziane a fornire gli indirizzi di residenza degli agenti dei servizi segreti accusati dell'omicidio, nei confronti dei quali le prove a disposizione dei magistrati italiani sarebbero \u00abinequivocabili\u00bb, affinch\u00e9 possa essere celebrato un giusto processo, e deplora il tentativo delle autorit\u00e0 egiziane di fuorviare e ostacolare le indagini, e pi\u00f9 in generale denuncia la \u00abrepressione\u00bb del regime egiziano, le sparizioni forzate, le torture, le \u00abconfessioni forzate\u00bb e le detenzioni che rientrerebbero in una strategia di \u00abintimidazione delle organizzazioni che difendono i diritti umani\u00bb."}
{"id": "5895876", "revid": "767487", "url": "https://it.wikipedia.org/wiki?curid=5895876", "title": "Key Lime Pie", "text": "Key Lime Pie \u00e8 un album in studio del gruppo musicale statunitense Camper Van Beethoven, pubblicato nel 1989."}
{"id": "5895878", "revid": "729019", "url": "https://it.wikipedia.org/wiki?curid=5895878", "title": "Soci\u00e9t\u00e9 A\u00e9rienne Bordelaise SAB-80", "text": "Il Soci\u00e9t\u00e9 A\u00e9rienne Bordelaise SAB-80, citato anche come AB-80, fu un aereo militare multiruolo bimotore ad ala alta sviluppato dall'azienda aeronautica francese Soci\u00e9t\u00e9 A\u00e9rienne Bordelaise (SAB) nei primi anni trenta e rimasto allo stadio di prototipo.\nProgettato per rispondere a una specifica, indicata come BCR, che intendeva ricoprire quasi tutti i ruoli previsti per un utilizzo in ambito bellico, non fu in grado di esprimere prestazioni adeguate in nessuno di questi e il suo sviluppo venne interrotto.\nStoria del progetto.\nCon l'istituzione in Francia dell'aeronautica militare come forza armata indipendente, furono recepite le teorie espresse dall'italiano Giulio Douhet sulla dotazione di un velivolo polivalente in grado di effettuare missioni di bombardamento diurne e notturne o di ricognizione a lungo raggio. Un simile modello, grazie ad un'elevata velocit\u00e0 e un equipaggiamento bellico basato su un consistente carico di bombe e protetto da tutti i lati da numerose postazioni dotate di mitragliatrici da difesa, avrebbe dovuto garantire una supremazia tattica relegando esercito e marina militare a compiti essenzialmente difensivi. In base a tali esigenze, nel 1928 il Service technique de l'a\u00e9ronautique (STA\u00e9) eman\u00f2 alcune specifiche per la fornitura di un velivolo da combattimento polivalente denominato M4, tuttavia nell'ottobre 1933, il Minist\u00e8re de l'Air sostitu\u00ec le specifiche, gi\u00e0 leggermente rielaborate nel 1930, con delle nuove, finalizzate a un velivolo multiruolo indicato come BCR (Bombardement, Chasse, Reconnaissance), ovvero Bombardiere, Caccia, Ricognitore. Queste ultime risultavano molto esigenti, prevedendo che il mezzo aereo potesse adeguatamente svolgere missioni di comunicazione, bombardamento a medio e lungo raggio, scorta e ricognizione aerea, con la conseguenza che difficilmente sarebbe stato in grado di ricoprire tutti i vari ruoli in modo soddisfacente con prestazioni inevitabilmente carenti in alcuni suoi aspetti.\nTuttavia le prospettive di un cospicuo contratto di fornitura esortarono varie aziende nazionali a chiedere ai propri uffici tecnici di elaborare progetti in grado di soddisfare nel miglior modo possibile queste ultime specifiche. Tra queste vi fu anche la Soci\u00e9t\u00e9 A\u00e9rienne Bordelaise, meglio conosciuta con la sua sigla SAB, una societ\u00e0 controllata dalla Soci\u00e9t\u00e9 de Travaux Dyle et Bacalan che si occupava di trasporti e opere pubbliche relative ai settori ferroviari e nautici.\nL'ufficio tecnico della SAB elabor\u00f2 un modello di costruzione interamente metallica, con cellula e impennaggio ricoperti da pannellature in lamiera ondulata, caratterizzato principalmente dalla fusoliera \"a valigia\" a doppio ponte, ovvero stretta e sviluppata in altezza su due livelli, e dalla velatura monoplana con piano alare dal particolare profilo spesso che andava a ingrandirsi verso la parte centrale, dove si raccordava alla fusoliera. L'equipaggio previsto era di quattro persone, tre delle quali occupavano le altrettante postazioni dotate di mitragliatrice, due chiuse e integrate in fusoliera e la terza, posta in posizione ventrale, retrattile.\nIl prototipo venne realizzato negli stabilimenti aziendali di Bacalan, quartiere di Bordeaux e, equipaggiato con una coppia di motori Hispano-Suiza 12Ybrs da 860 CV, portato in volo per la prima volta il 13 giugno 1934 dalla pista dell'aeroporto di Bordeaux M\u00e9rignac ai comandi del pilota collaudatore M. Descamps. La serie di prove che seguirono, nonostante un incidente che interess\u00f2 la parte posteriore del velivolo, diedero alcuni riscontri incoraggianti, con buona velocit\u00e0 variometrica e velocit\u00e0 massima superiore ai 300 km/h, tuttavia non si \u00e8 a conoscenza se riusc\u00ec ad essere inviato alle autorit\u00e0 militari francesi per la serie di prove di valutazione comparative; di certo si sa che al 1935, data in cui l'azienda fu assorbita dal consorzio nazionale Soci\u00e9t\u00e9 nationale des constructions a\u00e9ronautiques du sud-ouest (SNCASO) il suo sviluppo era stato interrotto."}
{"id": "5895880", "revid": "400694", "url": "https://it.wikipedia.org/wiki?curid=5895880", "title": "Comunicazione interstellare", "text": "La comunicazione interstellare \u00e8 la trasmissione di segnali tra differenti sistemi planetari. La comunicazione interstellare \u00e8 potenzialmente molto pi\u00f9 semplice del viaggio interstellare, essendo fattibile con tecnologie ed equipaggiamenti gi\u00e0 oggi disponibili. Ad ogni modo, la distanza tra il sistema solare e gli altri sistemi introduce ritardi proibitivi (di decenni se non secoli), considerando il limite della velocit\u00e0 della luce."}
{"id": "5895882", "revid": "729019", "url": "https://it.wikipedia.org/wiki?curid=5895882", "title": "Bruno Loerzer", "text": "Asso dell'Aviazione tedesca durante la prima guerra mondiale (44 vittorie), mentre durante la seconda guerra mondiale partecip\u00f2 alla battaglia di Francia (maggio-giugno 1940) e all'Operazione Barbarossa nel giugno-luglio 1941 al comando del II Fliegerkorps. Decorato con la Croce di Cavaliere della Croce di Ferro, della Croce di Cavaliere dell'Ordine di Hohenzollern con spade e della Croce di Cavaliere dell'Ordine Pour le M\u00e9rite. Menzionato nel Wehrmachtbericht emesso dall'Oberkommando der Wehrmacht del 7 agosto 1941.\nBiografia.\nNacque a Berlino il 22 gennaio 1891, e si arruol\u00f2 nell'esercito prussiano il 13 settembre 1911, assegnato dapprima cadetto al 112\u00ba Reggimento di fanteria \"Prinz Wilhelm\" del Baden e poi entrando presso l'Accademia di guerra di Potsdam. Divenuto tenente nel 1913, si appassion\u00f2 al mondo dell'aviazione e, nell'agosto 1914, dopo lo scoppio della prima guerra mondiale, consegu\u00ec il brevetto di pilota. Durante le fasi iniziali del conflitto esegu\u00ec missioni di ricognizione dapprima da solo, e poi in coppia con l'osservatore Hermann G\u00f6ring con cui vol\u00f2 dal 28 ottobre 1914 fino al giugno 1915. Trasferito ai reparti da caccia nel corso del 1915, al termine dell'addestramento fu inviato a KekJametz, dove consegu\u00ec la sua prima vittoria aerea il 1 marzo 1916 volando a bordo di un Fokker Eindecker. Assegnato alla Jagdstaffel 5, alla fine dell'anno pass\u00f2 in forza alla Jagdstaffel 17, prima di passare, il 18 gennaio 1917, al comando della Jagdstaffel 26 con gi\u00e0 due abbattimenti al suo attivo.\nEntro la fine di quel mese assunse il comando dell'appena costituito Jagdgeschwader III, formato dalle Jagdstaffel \"Boelcke\", 26 27 e 36. il terzo dei famosi \"circhi volanti \" tedeschi ad essere costituito. Con il precipitare della situazione bellica tedesca, sempre assistito dal fedele gregario e aiutante di campo Hermann Dahlmann, si dimostr\u00f2 un comandante di successo. Lo JG III, assegnato alla protezione della XII Armee, ed equipaggiato con i nuovi caccia Fokker D.VII, inflisse pesanti perdite alle formazioni Alleate durante l'estate del 1918, ed egli consegu\u00ec ulteriori 10 vittorie nel mese di settembre, arrivando ad un totale di 44. Il 10 ottobre, poco prima della firma dell'armistizio di Compi\u00e8gne fu promosso al grado di Hauptmann.\nDopo la fine del conflitto, tra il dicembre 1918 e il marzo 1920 milit\u00f2 nei Freikorps, le formazioni militari anticomuniste, contribuendo a creare un clima di caos e illegalit\u00e0 nella Germania. Nell'area dei paesi baltici comand\u00f2 la squadriglia FA 427, operando in supporto alla \"Eiserne Division\" nel ruolo di supporto tattico. La sua domanda per entrare nella Reichswehr, l'esercito della Repubblica di Weimar, fu respinta, e quindi assunse l'incarico di direttore di un'associazione tedesca dei proprietari di velivoli (Reichsverbandes Luftfahrzeughalter). \nNel 1925 vinse il giro aereo di Germania, Gruppo A, volando a bordo di un velivolo Klemm-Daimler L 21.\nNel corso degli anni Trenta del XX secolo, con l'avvento al potere del Partito Nazionalsocialista, nel 1933 assunse la presidenza dell'associazione paramilitare Deutschen Luftsportverbandes e, poi, di quella sportiva Reichsluftsport. Nel 1935, dopo la denuncia del trattato di Versailles, e l'inizio del riarmo tedesco, rientr\u00f2 in servizio attivo nella neocostituita Luftwaffe con il rango di Oberst. \nNel marzo 1937 assunse il comando, con il grado di Commodoro, dello Jagdgeschwader 53, mantenendolo fino al marzo dell'anno seguente quando fu promosso Generalmajor e nominato Ispettore della caccia (Inspekteur der Jagdflieger). Il 1 marzo 1939 fu nominato comandante della II Flieger-Division, che il 1 ottobre dello stesso anno, dopo lo scoppio della seconda guerra mondiale, fu trasformato nel II Fliegerkorps, alla cui testa, nel maggio 1940, prese parte alla campagna di Francia, al termine della quale fu insignito della Ritterkreuz des Eisernen Kreuzes. \nNell'estate del 1941 il II Fliegerkorps partecip\u00f2 all'invasione dell'Unione Sovietica (Operazione Barbarossa), assegnato alla II Luftflotte del generale Albert Kesselring, ed operante in supporto alle forze del Feldmaresciallo Fedor von Bock. \nNel mese di ottobre la II Luftflotte venne trasferita a Messina, in Sicilia (Italia), dove rimase fino alla met\u00e0 del 1943, quando il II Fliegerkorps si posizion\u00f2 sulla penisola italiana. Promosso Generaloberst nel febbraio 1943, nel giugno dell'anno seguente assunse la direzione del personale e degli armamenti della Luftwaffe. Lasci\u00f2 tale incarico il 20 dicembre 1944, passando alla riserva, per ritirarsi definitivamente a vita privata il 29 aprile 1945. Si spense ad Amburgo il 23 settembre 1960."}
{"id": "5895900", "revid": "6923", "url": "https://it.wikipedia.org/wiki?curid=5895900", "title": "Landed", "text": "Landed \u00e8 il settimo album in studio del gruppo musicale tedesco Can, pubblicato dall'etichetta discografica H\u00d6R ZU Records nel settembre del 1975.\nFormazione.\nMusicista aggiunto\nNote aggiuntive"}
{"id": "5895904", "revid": "834", "url": "https://it.wikipedia.org/wiki?curid=5895904", "title": "Salome, Where She Danced", "text": ""}
{"id": "5895905", "revid": "6923", "url": "https://it.wikipedia.org/wiki?curid=5895905", "title": "Flow Motion", "text": "Flow Motion \u00e8 l'ottavo album in studio del gruppo musicale tedesco Can, pubblicato nell'ottobre del 1976.\nTracce.\nTutti i brani composti dai Can.\nMusicisti.\nI Want More\nCascade Waltz\nLaugh Till You Cry, Live Till You Die (O.R.N.)\n...And More\nBabylonian Pearl\nSmoke (E.F.S. Nr. 59)\nFlow Motion\nNote aggiuntive"}
{"id": "5895907", "revid": "834", "url": "https://it.wikipedia.org/wiki?curid=5895907", "title": "The Thin Man Goes Home", "text": ""}
{"id": "5895908", "revid": "834", "url": "https://it.wikipedia.org/wiki?curid=5895908", "title": "Thrill of a Romance", "text": ""}
{"id": "5895909", "revid": "436907", "url": "https://it.wikipedia.org/wiki?curid=5895909", "title": "UK Albums Chart", "text": ""}
{"id": "5895915", "revid": "729019", "url": "https://it.wikipedia.org/wiki?curid=5895915", "title": "Saw Delight", "text": "Saw Delight \u00e8 il nono album in studio del gruppo musicale tedesco Can, pubblicato nel 1977.\nTracce.\nSide 1\nSide 2"}
{"id": "5895916", "revid": "436907", "url": "https://it.wikipedia.org/wiki?curid=5895916", "title": "UK Singles Chart", "text": ""}
{"id": "5895920", "revid": "729019", "url": "https://it.wikipedia.org/wiki?curid=5895920", "title": "Can (album)", "text": "Can, conosciuto anche con il titolo Inner Space, \u00e8 l'undicesimo album in studio del gruppo musicale tedesco Can, pubblicato nel 1979.\nTracce.\nSide 1\nSide 2"}
{"id": "5895923", "revid": "729019", "url": "https://it.wikipedia.org/wiki?curid=5895923", "title": "Liceo scientifico Paleocapa", "text": " \nStoria.\nIl Liceo scientifico \"P. Paleocapa\" \u00e8 uno storico liceo di Rovigo, istituito nel 1923 nell'ambito della riforma Gentile. \u00c8 intitolato a Pietro Paleocapa, ingegnere idraulico e fautore dell'annessione del Veneto al Piemonte. La prima sede del Liceo \u00e8 stata palazzo Campo in via Silvestri, successivamente in via Parenzo dal 1954 al 1991 anno in cui \u00e8 stata trasferita in via De Gasperi.\nSedi.\nAl principio (seconda met\u00e0 del '400), palazzo Campo . Dal 1480 di possesso della famiglia modenese Campo, che lo restaur\u00f2 ed arricch\u00ec d'opere d'arte. Nel 1574 il palazzo ospit\u00f2 Emanuele Filiberto di Savoia al seguito di Enrico III di Valois e nel 1580 assistette alla realizzazione dell'Accademia dei Concordi. Nel 1898 divent\u00f2 di propriet\u00e0 del comune, diventando un convitto femminile fino al 1923, anno in cui diventa la sede del Liceo. Il 9 novembre 1938 passa sotto il possesso della provincia, con la raccomandazione da parte del comune di abbattere l'aula centrale per permettere la costruzione di nuove aule.\nIn seguito ad un incendio, gran parte del liceo venne distrutto, per un totale di dieci milioni di lire di danni. Ormai da tempo erano note le problematiche condizioni in cui versavano gli edifici scolastici in seguito alla Seconda guerra mondiale, fu cos\u00ec che la Provincia stanzi\u00f2 ottanta milioni di lire per la costruzione di un edificio in via Parenzo, in una porzione di terreno appartenente al dottor Barioni; accanto sarebbe stata costruita una palestra da condividere con l'istituto tecnico \"De Amicis\".\nLa sede di via De Gasperi, \u00e8 stata ultimata nel 2002, seguendo il progetto degli architetti Mario Bottazzi e Giorgio Tarozzi per l'area sud e Lauro Benetti, Marina Paparella e l'ingegnere Stefano Bartolozzi per l'ala nord. Nell'anno scolastico 1995/1996, l'antica sede di palazzo Campo fu adibita a succursale del Liceo, comprendente alcune classi e luogo di incontri per la cittadinanza."}
{"id": "5895924", "revid": "729019", "url": "https://it.wikipedia.org/wiki?curid=5895924", "title": "Out of Reach (Can)", "text": "Out of Reach \u00e8 il decimo album in studio del gruppo musicale tedesco Can, pubblicato nel 1978.\nTracce.\nSide 1\nSide 2"}
{"id": "5895925", "revid": "695564", "url": "https://it.wikipedia.org/wiki?curid=5895925", "title": "UK Independent Chart", "text": ""}
{"id": "5895930", "revid": "729019", "url": "https://it.wikipedia.org/wiki?curid=5895930", "title": "Delay 1968", "text": "Delay 1968 \u00e8 un album di raccolta del gruppo musicale tedesco Can, pubblicato nel 1981 ma registrato nel 1968."}
{"id": "5895932", "revid": "110157", "url": "https://it.wikipedia.org/wiki?curid=5895932", "title": "Torneo NSFL Tackle \u00c9lite 2007", "text": "Il Torneo NSFL Tackle \u00c9lite 2007 \u00e8 stato la 3\u00aa edizione del campionato di football americano di prima squadra, organizzato dalla NSFL.\nStagione regolare.\nClassifica.\nLa classifica della regular season \u00e8 la seguente:"}
{"id": "5895947", "revid": "729019", "url": "https://it.wikipedia.org/wiki?curid=5895947", "title": "Rite Time", "text": "Rite Time \u00e8 il dodicesimo e ultimo album in studio del gruppo musicale tedesco Can, pubblicato nel 1989."}
{"id": "5895951", "revid": "61051", "url": "https://it.wikipedia.org/wiki?curid=5895951", "title": "Service technique A\u00e9ronautique", "text": ""}
{"id": "5895952", "revid": "247222", "url": "https://it.wikipedia.org/wiki?curid=5895952", "title": "59\u00ba Festival di Sanremo", "text": ""}
{"id": "5895953", "revid": "247222", "url": "https://it.wikipedia.org/wiki?curid=5895953", "title": "60\u00ba Festival di Sanremo", "text": ""}
{"id": "5895958", "revid": "287204", "url": "https://it.wikipedia.org/wiki?curid=5895958", "title": "Giulio Valerio", "text": "Biografia.\nNulla si sa della sua biografia. La sua opera di traduttore si colloca tra la fine del III secolo e l'inizio del IV secolo. \u00c8 probabile che la sua fioritura sia da collocare nell'et\u00e0 di Aureliano (tra il 270 e il 275 d.C.). anche se c'\u00e8 chi, propendendo con la collocazione ben pi\u00f9 tarda, vorrebbe identificarlo con Giulio Valerio Polemio, uomo politico dell'et\u00e0 di Costanzo che fu nominato console romano nel 338.\n\"Res Gestae Alexandri Magni\".\nIl nome di Giulio Valerio ci \u00e8 giunto in associazione ai tre libri delle \"Res gestae Alexandri Magni\" (\"Gesta di Alessandro Magno\"), traduzione latina e ampliamento di precedenti versioni delle biografie romanzesche di Alessandro. L'originale greco da cui attinge per la traduzione risale al III secolo dell'era volgare ed \u00e8 di autore ignoto (oggi indicato col nome di \"Pseudo-Callistene\"), essendo considerata spuria la passata attribuzione a Callistene, frutto di una finzione letteraria dello stesso."}
{"id": "5895961", "revid": "247222", "url": "https://it.wikipedia.org/wiki?curid=5895961", "title": "60\u00b0 Festival di Sanremo", "text": ""}
{"id": "5895962", "revid": "695564", "url": "https://it.wikipedia.org/wiki?curid=5895962", "title": "Official Physical Chart", "text": "L'Official Physical Albums Chart e l'Official Physical Singles Chart sono le classifiche musicali stilate dalla Official Charts Company, rispettivamente, per i 100 album e i 100 singoli pi\u00f9 venduti in formato fisico nel Regno Unito.\nEntrambe vengono stilate dalla settimana del 6 marzo 1994. A partire dal 12 aprile 2015 la Official Charts Company ha cominciato a pubblicare anche una classifica dei singoli e degli album riferita esclusivamente alle vendite dei dischi in vinile."}
{"id": "5895963", "revid": "1632387", "url": "https://it.wikipedia.org/wiki?curid=5895963", "title": "Candlebox (album)", "text": "Candlebox \u00e8 il primo ed eponimo album in studio del gruppo rock statunitense Candlebox, pubblicato nel 1993."}
{"id": "5895966", "revid": "1632387", "url": "https://it.wikipedia.org/wiki?curid=5895966", "title": "Lucy (Candlebox)", "text": "Lucy \u00e8 il secondo album in studio del gruppo rock statunitense Candlebox, pubblicato nel 1995."}
{"id": "5895967", "revid": "1573940", "url": "https://it.wikipedia.org/wiki?curid=5895967", "title": "Appiano (nome)", "text": "Origine e diffusione.\nDeriva da \"Appianus\", un \"cognomen\" romano basato, in forma patronimica, sul nome \"Appius\" (quindi \"della famiglia di Appio\"). La sua diffusione potrebbe essere in parte dovuta al culto di sant'Appiano, martire ad Alessandria d'Egitto.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "5895969", "revid": "124123", "url": "https://it.wikipedia.org/wiki?curid=5895969", "title": "Mansueto Pometta", "text": "Biografia.\nPometta nacque nel 1874 da Angelo, medico condotto, sindaco di Broglio, attuale frazione del Comune di Lavizzara, e deputato al Gran Consiglio ticinese, e di Leopoldina Capponi di Cerentino..\nDopo aver studiato al Politecnico federale di Zurigo dal 1895 al 1898, fece l'ispettore forestale nel circondario di Sottoceneri.\nPresidente dell'Organizzazione Cristiano Sociale ticinese.\nNel l 1922 fu eletto Consigliere di Stato della Repubblica e Cantone Ticino per il Partito Conservatore, carica che lascio nel 1923 al On. Canevascini in ossequio al nuovo equilibrio fra i partiti.\nNel 1923 fu eletto deputato al Gran Consiglio Svizzero, dimissionario nello stesso anno.\nDi nuovo dal 1928 al 1931 nel Gran Consiglio. \nMembro della Commissione Federale di Vigilanza degli Istituti sperimentali Agricoli; \nInsegnante all'Istituto Agrario di Mezzana, membro del Consiglio amministrativo della Camera Forestale Svizzera.\nPer molti anni \u00e8 stato Municipale della citt\u00e0 di Lugano e di Massagno.\nProgetta insieme allo studio araldico Cambin lo stemma araldico del Comune di Massagno.\nRitiratosi dalla politica, mor\u00ec il 28 Agosto 1962."}
{"id": "5895970", "revid": "110157", "url": "https://it.wikipedia.org/wiki?curid=5895970", "title": "Tomba di Hafez", "text": "La tomba di Hafez e il suo memoriale associato, lo H\u0101fezieh (\u062d\u0627\u0641\u0638\u06cc\u0647), sono due strutture commemorative erette nella periferia nord di Shiraz, Iran, in memoria del celebre poeta persiano Hafez. Le strutture a padiglioni aperti si trovano nei giardini Musalla sulla sponda nord del fiume stagionale e la casa la tomba di marmo di Hafez. Gli edifici presenti, costruiti nel 1935 e progettati dall'architetto e archeologo francese Andr\u00e9 Godard, sono nel sito di strutture precedenti, la pi\u00f9 nota delle quali \u00e8 stata costruita nel 1773. La tomba, i suoi giardini, ed i monumenti circostanti fino alle altre grandi figure sono il riferimento del turismo a Shiraz.\nStoria.\nHafez \u00e8 nato a Shiraz nel 1315 e vi mor\u00ec nel 1390. Una figura amata dal popolo iraniano che imparano i suoi versi a memoria, Hafez era prominente nella sua citt\u00e0 natale e ha tenuto una posizione come poeta di corte. In sua memoria, una piccola struttura a cupola \u00e8 stata eretta a Shiraz vicino alla sua tomba e al Golgast-e Mosalla nel 1452 per ordine di Babur In-Baysungur, un governatore timuride. Il \"Golgast-e Mosalla\" erano dei giardini (ora conosciuti come giardini Musalla) che hanno caratterizzato nella poesia di Hafez. Con una superficie di oltre 19.000 metri quadrati, i giardini erano anche sede di uno dei cimiteri di Shiraz, e Babur aveva una piscina costruita nello stesso tempo come il memoriale. Credendo che siano state ordinate dai presagi nella poesia di Hafez, Abbas I di Persia e di Nadir Shah hanno realizzato progetti di restauro distinti nei seguenti 300 anni.\nUn memoriale molto pi\u00f9 consistente \u00e8 stato costruito nei giardini nel 1773 durante il regno di Karim Khan Zand. Situato sulla riva nord del fiume stagionale Rudkhaneye Khoshk nei Giardini Musalla, la H\u0101fezieh consisteva di quattro colonne centrali, con due camere costruite a est e ovest e con i lati nord e sud aperti. L'edificio ha diviso i giardini in due parti, con l'aranceto nella parte anteriore e il cimitero nella parte posteriore. La tomba reale era al di fuori della struttura, al centro del cimitero, con una lastra di marmo c'\u00e8 la tomba. Il marmo \u00e8 stato inciso da un calligrafo con brani tratti dalle poesie di Hafez.\nLa tomba \u00e8 stata restaurata nel 1857 da un governatore di Fars, e un recinto di legno \u00e8 stato costruito intorno alla tomba nel 1878, da un altro governatore di Fars. A seguito di questo, il sito \u00e8 diventato oggetto di controversia, quando, nel 1899, Ardeshir, un Parsi dall'India ha iniziato a costruire un santuario attorno alla tomba di Hafez. Anche se il filantropo Parsi aveva ottenuto il permesso da un ulema di Shiraz per costruire il santuario in ferro e legno, un dottore della legge religiosa con una certa autorit\u00e0 a Shiraz, \u02bfAli-Akbar F\u0101l-Asiri, opposto ad un edificio zoroastriano sulla tomba di un musulmano. Con i suoi seguaci, ha distrutto la costruzione semi-costruita. La gente di Shiraz ha protestato contro la distruzione e il governo ha ordinato la ricostruzione del monumento, ma F\u0101l-Asiri si \u00e8 opposto e ha detto che avrebbe distrutto qualsiasi edificio sollevato l\u00ec, anche se fosse eretto dal re stesso.\nIl sito \u00e8 rimasto in rovina per due anni, fino al 1901 quando il principe Malek Mansur Mirza Shao es-Saltaneh ha posto una transenna in ferro decorativo intorno alla tomba di Hafez. \u00c8 stato iscritto con versi i nomi dei patroni della transenna.\nLa struttura attuale.\nLe attivit\u00e0 per restaurare e ampliare il memoriale di Hafez hanno avuto inizio nel 1931, quando l'aranceto \u00e8 stato riparato e l'H\u0101fezieh \u00e8 stato modificato da un governatore di Fars e Isfahan, Faraj-All\u0101h Bahr\u0101mi Dabir-e A\u02bf\u1e93am. Ulteriori miglioramenti sono stati ritardati fino a quando il Ministero della Pubblica Istruzione ha organizzato un nuovo edificio da costruire, nel 1935. Andr\u00e9 Godard, un archeologo e architetto francese, \u00e8 stato il direttore tecnico del Dipartimento delle antichit\u00e0, a cui fu dato l'incarico di progettare i nuovi edifici.\nLe modifiche alla tomba di Hafez hanno riguardato l'elevazione di un metro dal livello del suolo e cinque gradini. Otto colonne, ogni dieci metri di altezza, sostengono una cupola di rame a forma di un cappello derviscio. La parte inferiore della cupola \u00e8 un mosaico arabesco e colorato.\nL'originario memoriale a quattro colonne fu costruito nel 1773 da Karim Khan Zand ed \u00e8 stato ampiamente esteso. Sedici pilastri sono stati aggiunti ai quattro originali, creando una lunga veranda, e in diverse facciate sono incisi dei ghazal e altri brani tratti dalla poesia di Hafez.\nGiardini e turismo.\nDiverse piscine rettangolari sono state aggiunte tra i giardini, e degli ottimi alberi di arancio, sentieri, corsi d'acqua, e aiuole creano un ambiente piacevole per il centro turistico della tomba di Hafez e il memoriale. Una casa da t\u00e8 a terra offre un rinfresco in un ambiente tradizionale. La cupola sopra la tomba di Hafez \u00e8 ben illuminata di notte, fornendo un bel punto di attrazione. L'ex tomba di Q\u0101sem Khan W\u0101li \u00e8 ora una biblioteca contenente 10.000 volumi dedicati a Hafez."}
{"id": "5895971", "revid": "767487", "url": "https://it.wikipedia.org/wiki?curid=5895971", "title": "Happy Pills (Candlebox)", "text": "Happy Pills \u00e8 il terzo album in studio del gruppo rock statunitense Candlebox, pubblicato nel 1998."}
{"id": "5895972", "revid": "834", "url": "https://it.wikipedia.org/wiki?curid=5895972", "title": "A Stolen Life", "text": ""}
{"id": "5895976", "revid": "767487", "url": "https://it.wikipedia.org/wiki?curid=5895976", "title": "Into the Sun (Candlebox)", "text": "Into the Sun \u00e8 il quarto album in studio del gruppo post-grunge statunitense Candlebox, pubblicato nel 2008."}
{"id": "5895991", "revid": "1378703", "url": "https://it.wikipedia.org/wiki?curid=5895991", "title": "Love Stories &amp; Other Musings", "text": "Love Stories &amp; Other Musings \u00e8 il quinto album in studio del gruppo post-grunge statunitense Candlebox, pubblicato nel 2012."}
{"id": "5895994", "revid": "92723", "url": "https://it.wikipedia.org/wiki?curid=5895994", "title": "Chiesa di San Maurizio (Hattingen)", "text": "La chiesa di San Maurizio \u00e8 una chiesa neogotica a tre navate situata a Niederwenigern, un quartiere di Hattingen in Westfalia (Germania). La chiesa appartiene alla comunit\u00e0 cattolica di San Maurizio Hattingen-Niederwenigern e fa parte della grande parrocchia di San Pietro e Paolo nella diocesi di Essen dal 2007.\nNel 1147 fu documentata la sua esistenza come possedimento dell'abbazia Deutz. La torre e il fonte battesimale in stile romanico antico sono stati conservati nella loro forma originale.\nDal 17 gennaio 1983 l'edificio \u00e8 stato registrato nella lista dei monumenti di Hattingen. Il beato Nikolaus Gross in questa chiesa ha ricevuto i sacramenti del battesimo, della prima comunione, della cresima e del matrimonio, in suo onore sono stati eretti, vicini alla chiesa, un monumento e un museo.\nStoria.\nL'esistenza della chiesa di San Maurizio di Niederwenigern \u00e8 stata confermata per la prima volta nel 1147 in un documento appartenente a Papa Eugenio III. Alcune reliquie di San Maurizio vennero portate dal monastero di Deutz in questa chiesa e per questo \u00e8 divenuto il santo patrono del comune la cui commemorazione si festeggia il 22 settembre di ogni anno.\nIn passato la parrocchia comprendeva gran parte della Ruhrhalbinsel, Hinsbeck (oggi Kupferdreh), Altendorf (oggi Burgaltendorf), Byfang (ora parte di Kupferdreh), Dumberg (ora parte di Niederwenigern), oltre che Linden e Dahlhausen che sono oggi a Bochum. A causa dell'aumento del numero di parrocchiani nel XIX secolo, corrispondente all'industrializzazione della zona e all'inizio degli scavi delle miniere, il comune, con l'appoggio del pastore Theodor Menke decise di costruire una chiesa pi\u00f9 grande che sarebbe sorta nello stesso posto di quella precedente. Il successore di Theodor, Ludwig Struck, appoggi\u00f2 il progetto e Friedrich von Schmidt progett\u00f2 la chiesa in stile neogotico e nel 1858 si pos\u00f2 la prima pietra. \nIl 4 luglio 1861 il vescovo di Paderborn Konrad Martin consacr\u00f2 la chiesa.\nNel XX secolo, sotto il Pastore Eberhard Stute, la torre romanica, l'interno e l'organo vennero restaurati.\nArchitettura.\nLa chiesa ha una lunghezza totale di 55,5 metri compresa la torre, la navata singola misura 48 metri. La larghezza della navata compresa la sacrestia e il locale per le caldaie \u00e8 di 31 metri, senza allegati misura 23,96. L'altezza della navata (la Prima linea) 21.89 metri. La torre principale ha una larghezza di 8,04 metri ed una lunghezza media di 7,60 metri \u00e8 alta 43.16 metri, dal colmo del tetto misura 21.25 metri. L'altezza delle torri angolari a destra e a sinistra \u00e8 20,70 metri.\nTorre.\nLa torre in tardo romanico del XII secolo \u00e8 la parte pi\u00f9 antica della chiesa. Le piccole fessure nelle pareti e la possente muratura rappresentano il carattere difensivo per cui era stata costruita originariamente. Nel XIX secolo, la torre \u00e8 stata alzata di un piano.\nNavata e Coro.\nLa navata con il coro rimpiazzano completamente ci\u00f2 che era la chiesa romanica e sono state costruite con arenaria della Ruhr. I il soffitto \u00e8 composto da sei volte a croce che sembrano abbracciare un giogo nel mezzo della chiesa. Le navate terminano con delle piccole torri angolari.\nInterno.\nLe pesanti doppie porte di legno sul lato ovest della torre costituiscono l'ingresso della chiesa, questo porta inizialmente ad una stanza di forma quadrata con una volta a crociera e con delle pareti spesse quasi 2 metri che ospitano nelle nicchie ai lati reliquie della croce di Santa Monica, di sant'Agostino e san Bonifacio.\nSul lato destro del reliquiario sono conservati i resti di San Maurizio dietro a dei massicci cancelli di ferro.\nL'interno \u00e8 poi suddiviso da due arcate doppie rispetto alla lunghezza, e in larghezza \u00e8 divisa in tre navate, le due minori laterali e la centrale che finisce in un presbitero. Le navate laterali si aprono in cori laterali triangolari e le finestre sono costituiti da archi acuti.\nAltare celebrativo.\nL'altare celebrativo \u00e8 situato nel punto in cui si intersecano l'asse trasversale dei cori laterali con l'asse longitudinale della navata, la sua posizione \u00e8 stata decisa dal Concilio Vaticano durante la riforma liturgica (1962-1965). L'altare poggia su due capitelli romanici che provengono dalla chiesa precedente. L'altare presenta alcuni intagli simbolici. Le foglie di palma e le spirali simboleggiano l'immortalit\u00e0, la vita eterna, o anche il martirio.\nAltare maggiore.\nL'altare maggiore in stile neogotico \u00e8 stato progettato da Friedrich von Schmidt. Corrisponde allo stile tardogotico. Il frontale \u00e8 formato da due medaglioni con raffigurazioni inerenti all'Ultima Cena, il terzo medaglione \u00e8 stato perso. Al centro sono presenti quattro colonne con la base di terracotta, disposte simmetricamente e raffiguranti i 4 evangelisti, ognuno col proprio simbolo. A lato dell'altare sono presenti due torrette gotiche. \u00c8 presente anche il San Domenico con colomba e libro e Santa Chiara con ostensorio. Al centro dell'altare si trova una struttura a torre simile allo stile tardo gotico.\nOrgano.\n Nel 1878 viene costruito il primo grande organo ma ad oggi \u00e8 rimasta soltanto la cassa dell'organo in stile neogotico. La cassa \u00e8 stata ristrutturata ad Aachen Stahlhuth nel 1913 e ancora oggi \u00e8 la pi\u00f9 grande e la seconda pi\u00f9 antica nella diocesi di Essen.\nFonte battesimale.\nNel coro a sud \u00e8 presente una fonte battesimale in tardo romanico. \u00c8 stata costruita intorno al 1200 e non \u00e8 stata modificata strutturalmente dopo la ricostruzione della chiesa. Lo stile richiama, come la chiesa antecedente, le tipiche linee di Colonia. La tazza poggia su otto piccole colonne formando un ottagono, terminanti in un capitello composto da viti e foglie di acanto. La fonte \u00e8 alta 0,97 metri ed ha un diametro di 1,05 metri. Nel mezzo della fonte \u00e8 presente una conca che ospita l'acqua battesimale ed \u00e8 chiusa con una cupola rimovibile. Sopra la fonte aleggia una colomba rappresentante lo Spirito Santo.\nVetrate.\nLe tre vetrate del coro sono decorate con rappresentazioni figurative moderne, risalenti agli anni 1956 - 1959.\nSono state progettate da Wilhelm de Graaf.\nLa finestra centrale racconta la storia del santo patrono. La corona imperiale sul traforo superiore \u00e8 un'indicazione che l'imperatore Ottone I e dei suoi successori avevano scelto la cattedrale come patrono del Reich. L'aquila \u00e8 un segno del potere romano. Tra il cavallo possiamo individuare il numero 291, che rappresenta l'anno in cui \u00e8 avvenuto il martirio del figlio di Giustina.\nIl lato sinistro della vetrata raffigura la vita di Giustina, madre del Santo Martire.\nIl lato destro raffigura la storia di Sant'Orsola. Secondo una leggenda del X secolo era una principessa inglese.\nAmbone.\nL'ambone in bronzo progettato nel 1975 da Willi Dirx funge da leggio. Sul tronco centrale troviamo quattro medaglioni che simboleggiano la Nativit\u00e0, il Battesimo di Ges\u00f9 nel Giordano, la crocifissione di Ges\u00f9 e lo Spirito Santo in forma di colomba.\nRistrutturazione del 1970.\nDurante la ristrutturazione della chiesa avvenuta nel 1970, sono stati rimossi tutti gli altari laterali e il pulpito. Sul pulpito rovinato erano presenti pannelli di legno con archi ogivali gotici. Su di essi erano ritratti i quattro grandi maestri della chiesa occidentale: San Girolamo, Sant'Agostino, San Gregorio Magno e Sant'Ambrogio. Questi pannelli di legno sono ancora visibili nel coro di sinistra.\nTroviamo anche una statua della Vergine, che tiene nella mano sinistra il bambino e nella mano destra un rosario. Rimangono anche due immagini di rame su sfondo dorato.\nSotto al pergamo troviamo una figura di Sant'Antonio da Padova e una Mater Dolorosa.\nCampane.\nNella torre tardo romanica di San Maurizio ci sono attualmente 6 campane.\nLe campane Mauritius e Joseph sono state prodotte inizialmente nel 1705, per poi essere restaurate nel 1918 presso un'armeria. Nel 1941 sono state poi fuse e colate nuovamente.\nLe canzoni prodotte dalle campane sono:"}
{"id": "5896002", "revid": "1632387", "url": "https://it.wikipedia.org/wiki?curid=5896002", "title": "Psalms for the Dead", "text": "Psalms for the Dead \u00e8 l'undicesimo album in studio del gruppo doom metal svedese Candlemass, pubblicato nel 2012."}
{"id": "5896005", "revid": "834", "url": "https://it.wikipedia.org/wiki?curid=5896005", "title": "Captain from Castile", "text": ""}
{"id": "5896009", "revid": "834", "url": "https://it.wikipedia.org/wiki?curid=5896009", "title": "Desert Fury", "text": ""}
{"id": "5896012", "revid": "110157", "url": "https://it.wikipedia.org/wiki?curid=5896012", "title": "Chiesa di San Giorgio (Hattingen)", "text": "La chiesa di San Giorgio (in tedesco \"Kirche Sankt Georg\") \u00e8 un edificio religioso evangelico di Hattingen. Si trova in Kirchplatz, nel centro storico della cittadina.\nStoria.\nFu edificata verso il 1200 in arenaria della Ruhr. Nel 1972, nel corso di scavi interni alla chiesa, furono scoperte le basi di un pilastro romanico e di due colonne posteriori all'anno 820. La chiesa costitu\u00ec il fulcro dello sviluppo della citt\u00e0.\nTra il 1424 e il 1429 la guerra distrusse Hattingen e la chiesa. Dopo la ricostruzione si conservano ancora piedritti di volta, finestre a sesto acuto murate, costole e chiavi di volta sopra e dietro la cassa dell'organo. Si trattava probabilmente di una volta a crociera bassa a tre navate, sostenuta da sei pilastri di pietra. La riedificazione si concluse intorno al 1450.\nQuando nel 1804 la fatiscenza dell'edificio caus\u00f2 il cedimento di una pietra della volta, le funzioni religiose restarono sospese. Negli anni 1807-1810 fu eseguito un restauro che sostitu\u00ec la volta con un tavolato ligneo e rimosse l'allestimento barocco, murando altres\u00ec nicchie, finestre e varchi. L'intonaco bianco originario dell'edificio fu rimosso nel 1932, rendendo visibili le vestigia di tutti questi elementi.\nNel 1976 fu realizzata la copertura in ardesia del campanile. La torre misura 56,73 m con il galletto segnavento, incluso il quale la torre anteriore al 1807 doveva essere ancora pi\u00f9 alta. Si caratterizza per una guglia gotica nettamente inclinata a sud ovest, che include il campanile tra le circa novanta torri pendenti d'Europa. L'inclinazione dovrebbe avere lo scopo di proteggere la navata della chiesa dall'eventuale caduta della guglia stessa, quante volte bruciasse colpita da un fulmine. Una voce popolare la spiega per\u00f2 come la vendetta di un carpentiere malpagato.\nLa chiesa \u00e8 dedicata a San Giorgio, che \u00e8 raffigurato anche sullo stemma della citt\u00e0, ma dopo la Riforma protestante il nome \u00e8 caduto in disuso fino all'inizio del XX secolo.\nAllestimenti.\nL'organo \u00e8 stato costruito nel 1830 dall'organaro Christian Roetzel di Alpe nel Bergisches Land.\nLe dieci vetrate con i loro venti motivi biblici furono disegnate da Eduard Bischoff di Gelsenkirchen e installate nel 1950.\nDegne di nota sono le ventisei lapidi, la pi\u00f9 antica delle quali risale al 1617, nel giardinetto circostante la chiesa come parte del vecchio cimitero dove la parrocchia di Hattingen ha sepolto i propri defunti fino al 31 marzo 1813. Le ultime tombe furono spianate nel 1848.\nC'\u00e8 inoltre un monumento che ricorda i caduti della guerra franco-prussiana.\nFuori dal cimitero, verso est, si trova lo \"Heilig-Geist-Spital\". Poich\u00e9 nel medioevo la cura familiare dei malati e degli anziani in citt\u00e0 non era altrettanto valida come in campagna, l'Ordine ospedaliero dello Spirito Santo, ottenute delle donazioni, fond\u00f2 nel 1474 un ospedale e una locanda, gestiti da due amministratori. Essi considerarono la povert\u00e0 ed esortarono i poveri abili al lavoro alla collaborazione. Nel 1780 l'edificio fu rinnovato e fino al 1919 funse da ospizio per i poveri e orfanotrofio. Alcuni orfani ospiti dell'istituto vivono ancora a Hattingen.\nCampane.\nLe quattro campane della torre furono installate nel 1950, dopo aver annunciato l'apertura del congresso della Chiesa evangelica di Essen. Sono prodotte in acciaio fuso e recano le seguenti iscrizioni:\nLa III e la IV campana in sequenza suonano i quarti d'ora, la I le ore."}
{"id": "5896013", "revid": "834", "url": "https://it.wikipedia.org/wiki?curid=5896013", "title": "Green Dolphin Street", "text": ""}
{"id": "5896014", "revid": "797136", "url": "https://it.wikipedia.org/wiki?curid=5896014", "title": "Govin Singh", "text": ""}
{"id": "5896016", "revid": "834", "url": "https://it.wikipedia.org/wiki?curid=5896016", "title": "My Favorite Brunette", "text": ""}
{"id": "5896039", "revid": "1091378", "url": "https://it.wikipedia.org/wiki?curid=5896039", "title": "Giulio Regeni", "text": ""}
{"id": "5896040", "revid": "767487", "url": "https://it.wikipedia.org/wiki?curid=5896040", "title": "Wang Baoshan", "text": ""}
{"id": "5896044", "revid": "767487", "url": "https://it.wikipedia.org/wiki?curid=5896044", "title": "Banca di Tokyo", "text": "La \u00e8 stata una banca giapponese specializzata nel commercio estero e nel cambio delle valute, esistita fra il 1946 e il 1996. La banca aveva sede nel quartiere di Nihonbashi a Tokyo.\nStoria.\nLa Banca di Tokyo aveva preso il posto della Yokohama Specie Bank, una banca per il commercio estero autorizzata dallo Stato, e inizialmente operava come una banca ordinaria, utilizzando l'azienda della Yokohama Sh\u014dkin Gink\u014d. \nIn base alla legge sui cambi e le valute del 1954, la Banca di Tokyo ottenne uno statuto speciale come unica banca specializzata nel cambio di valute e chiuse tutte le attivit\u00e0 non collegate con il commercio estero. La Banca divenne perci\u00f2 una stretta collaboratrice del Ministero delle Finanze e della Japan Bank for International Cooperation nel dirigere la politica del commercio estero giapponese durante gli anni del dopoguerra: sia nell'aiutare le imprese giapponesi a vendere i propri prodotti all'estero, sia nel sostenere lo yen come valuta internazionale. \nLa Banca di Tokyo aveva i suoi maggiori uffici all'estero a New York e Londra, e aveva elaborato un sistema per effettuare pagamenti fra lo yen e lo yuan cinese quando il cambio diretto con il dollaro americano non era possibile.\nLa banca era particolarmente attiva in California dal 1953: nel 1973 aveva acquisito una partecipazione di controllo nella Southern California First National Bank di San Diego, poi ribattezzata California First Bank. Nel 1988 la California First acquis\u00ec a sua volta la Union Bancorp per formare la Union Bank (l'attuale MUFG Union Bank), una delle maggiori banche della California.\nLa Banca di Tokyo, insieme alla Long-Term Credit Bank of Japan, alla Nippon Credit Bank e alla Norinchukin Bank, era autorizzata a emettere obbligazioni speciali per ottenere fondi in yen.\nAll'inizio degli anni novanta la banca aveva poche agenzie in Giappone, ma all'estero vantava una rete di 35 agenzie, 14 subagenzie e 26 uffici di rappresentanza, in quarantadue diverse nazioni. A causa delle sue caratteristiche particolari la Banca di Tokyo era la unica banca giapponese che avesse pi\u00f9 dipendenti stranieri che nazionali (12.000 contro 5.000), che effettuasse molte operazioni con l'estero, che avesse molti clienti non giapponesi, che raccogliesse fondi all'estero. \nNel 1996 la Banca di Tokyo si \u00e8 fusa con la Banca Mitsubishi nella Banca di Tokyo-Mitsubishi, poi a sua volta confluita nel Mitsubishi UFJ Financial Group."}
{"id": "5896046", "revid": "62244", "url": "https://it.wikipedia.org/wiki?curid=5896046", "title": "Sun Bowei", "text": "Carriera.\nNazionale.\nHa giocato la sua unica partita in nazionale il 31 luglio 1990, giocando da titolare in una partita amichevole persa per 1-0 contro la Corea del Sud."}
{"id": "5896047", "revid": "767487", "url": "https://it.wikipedia.org/wiki?curid=5896047", "title": "Jibon Singh", "text": ""}
{"id": "5896058", "revid": "599013", "url": "https://it.wikipedia.org/wiki?curid=5896058", "title": "Kong Guoxian", "text": ""}
{"id": "5896061", "revid": "106376", "url": "https://it.wikipedia.org/wiki?curid=5896061", "title": "Biblioteca capitolare di San Giovanni Battista", "text": "La Biblioteca capitolare di San Giovanni Battista \u00e8 una biblioteca capitolare sita a Busto Arsizio nei pressi della basilica di San Giovanni Battista. \u00c8 tra le pi\u00f9 antiche biblioteche dell'area nord-ovest di Milano e una delle pi\u00f9 antiche istituzioni culturali della Lombardia.\nStoria.\nL'attuale biblioteca capitolare nacque ufficialmente nel 1583, ma gi\u00e0 alla fine del XIV secolo si era costituito presso la basilica un nucleo di testi raccolti da un gruppo di sacerdoti che poi andarono a confluire del patrimonio librario della biblioteca. \nLa prima testimonianza dell'esistenza della biblioteca risale agli inizi del XVI secolo nell'epigramma \"Bibliotheca Bustiensium\" scritto dall'umanista Gian Alberto Bossi tra il 1506 e il 1508. Secondo il canonico Pietro Antonio Crespi Castoldi, come riporta nell'opera secentesca \"De oppido Busti relationes\", la fondazione della biblioteca deve risalire ai primi anni del XVI secolo, in un periodo che lo storico Pio Bondioli defin\u00ec \"rinascimento bustese\", quando Busto Arsizio faceva parte della Pieve di Olgiate Olona.\nNel 1583 venne creata la Pieve di Busto Arsizio e prepositura e capitolo furono trasferiti da Olgiate Olona alla basilica di San Giovanni Battista per volere del cardinale Carlo Borromeo. \u00c8 in quest'anno che la biblioteca assunse la denominazione di \"capitolare\". Il primo inventario finora trovato, risalente al 1566, elenca circa cento volumi, per la maggior parte a stampa, che comprendevano opere di teologia e diritto, sermonari e antichi testi classici italiani, latini e greci. La biblioteca era considerata bene della chiesa di San Giovanni, in quanto in essa vennero trasferiti manoscritti e atti della chiesa e del clero del borgo di Busto Arsizio. A met\u00e0 del XIX secolo inizi\u00f2 una controversia tra il capitolo di San Giovanni e il Comune di Busto Arsizio in merito ai diritti di possesso sui libri della biblioteca, la quale si concluse con l'ufficializzazione dell'appartenenza dei testi all'autorit\u00e0 religiosa.\nTra i fondatori della biblioteca si trova Bernardino Crespi, curato della terza porzione della chiesa di San Giovanni, che fece costruire un edificio adiacente alla basilica come sede della capitolare. Dopo diversi trasferimenti nel corso dei decenni, la biblioteca trov\u00f2 posto nell'attuale sede in via don Minzoni nel 1969, in un edificio progettato dall'architetto Richino Castiglioni.\nNel 1970 Soprintendenza regionale ai Beni librari inser\u00ec la biblioteca capitolare tra le biblioteche di interesse regionale. Il volume pi\u00f9 antico conservato presso l'istituto \u00e8 il cosiddetto \"Codice di Busto\", un evangeliario ambrosiano del IX secolo proveniente dalla chiesa di Olgiate Olona che costituisce il pi\u00f9 antico documento completo sulla liturgia ambrosiana.\nLa biblioteca oggi.\nOggi la biblioteca, per la sua opera volta alla conservazione, non prevede il prestito dei volumi, ma consente il pubblico accesso e consultazione al materiale librario e documentale. Il patrimonio della biblioteca \u00e8 andato via via arricchendosi, soprattutto grazie a importanti donazioni da parte di privati a partire dal Novecento. Oggi conta circa 15\u00a0000 volumi, tra i quali circa 80 manoscritti, 80 codici, 80 incunaboli, 300 cinquecentine, 475 edizioni del Seicento, un migliaio del Settecento e 1900 volumi pubblicati nell'Ottocento. Sono inoltre presenti 165 periodici, cinque dei quali correnti.\nLa biblioteca comprende alcuni importanti fondi archivistici, come l'archivio Pio e Miriam Bondioli, l'archivio storico della parrocchia e della pieve, il fondo della fabbriceria e del Capitolo canonicale di San Giovanni Battista e gli archivi di alcune confraternite, in particolare quella del Santissimo Sacramento di Busto Arsizio.\nAnnesso alla biblioteca \u00e8 l'archivio storico di San Giovanni Battista, ricco di documenti di grande interesse locale, a partire dalla fine del XV secolo."}
{"id": "5896063", "revid": "131145", "url": "https://it.wikipedia.org/wiki?curid=5896063", "title": "Biblioteca capitolare di Busto Arsizio", "text": ""}
{"id": "5896068", "revid": "729019", "url": "https://it.wikipedia.org/wiki?curid=5896068", "title": "Castello di Aische", "text": "Il castello di Aische (in francese Ch\u00e2teau d'Aische) \u00e8 un castello della Provincia di Namur in Belgio, situato nel villaggio di Aische-en-Refail, nel comune di \u00c9ghez\u00e9e (Regione vallone).\nStoria.\nLa signoria d'Aische risale al 1211, mentre il castello e la fattoria risalgono al XII secolo, quando erano di propriet\u00e0 della famiglia Refayt. Fino al 1647 il castello rimase di propriet\u00e0 di questa famiglia.\nNel 1648, Aloysio du Bois acquist\u00f2 Aische per 5\u00a0400\u00a0fiorini dal re di Spagna o dai Domini.\nDu Bois gi\u00e0 possedeva il feudo del Refail che comprendeva la corte feudale di Walhain, cos\u00ec come un palazzo ad Anversa e i castelli di Kykuit (Wyneghem) e Zwarten Arend (Deurne).\nIn seguito la propriet\u00e0 passo a Simon de Neuf, a seguito del suo matrimonio con Philippote du Bois d'Aische; quindi a suo genero, il conte Charles Ignace d'Oultremont de W\u00e9gimont (1753-1803).\nTra il 1760 e il 1780 il castello fu ampliato.\nCharles Ignace d'Oultremont e Anne de Neuf d'Aische furono i genitori di \u00c9mile d'Oultremont e di Olympe d'Oultremont, sposa del barone Ferdinand du Bois de Nevelle, che eredit\u00f2 il castello.\nDal 1830 il castello non fu pi\u00f9 abitato in maniera permanente e dal 1865 rimase disabitato.\nNel corso della I guerra mondiale, il castello fu danneggiato e i proprietari ne demolirono delle parti dopo la guerra.\nDescrizione.\nLa notevole dimora in pietra calcarea del XIII-XIV secolo, alla quale fu aggiunto un mastio ed \u00e8 oggi in rovina, fu abbandonata al principio del XIX secolo. Essa fronteggiava la grande fattoria a forma di U costruita in mattoni e pietra blu, accessibile dal monumentale portale d'ingresso."}
{"id": "5896092", "revid": "124123", "url": "https://it.wikipedia.org/wiki?curid=5896092", "title": "Carlos Moratorio", "text": "Biografia.\nUfficiale di cavalleria nell'esercito argentino, partecip\u00f2 a tre edizioni dei Giochi olimpici (1960, 1964 e 1968), gareggiando nel concorso completo di equitazione: ai Giochi di Tokyo vinse la medaglia d'argento. Nel suo palmar\u00e8s internazionale figura anche una medaglia di bronzo vinta ai Giochi panamericani del 1963.\nNel 1964 l'Associazione dei giornalisti sportivi argentini gli assegn\u00f2 l'Olimpia d'Oro come personaggio sportivo argentino dell'anno.\nFu portabandiera per il suo paese alla cerimonia di apertura delle Olimpiadi di ."}
{"id": "5896094", "revid": "486946", "url": "https://it.wikipedia.org/wiki?curid=5896094", "title": "Notre-Dame de Paris (Victor Hugo)", "text": ""}
{"id": "5896096", "revid": "834", "url": "https://it.wikipedia.org/wiki?curid=5896096", "title": "Mare d'erba", "text": ""}
{"id": "5896100", "revid": "834", "url": "https://it.wikipedia.org/wiki?curid=5896100", "title": "The Sea of Grass", "text": ""}
{"id": "5896124", "revid": "287204", "url": "https://it.wikipedia.org/wiki?curid=5896124", "title": "Pelanomodon moschops", "text": "Il pelanomodonte (Pelanomodon moschops) \u00e8 un terapside estinto, appartenente ai dicinodonti. Visse nel Permiano superiore (circa 255 milioni di anni fa) e i suoi resti fossili sono stati ritrovati in Sudafrica.\nDescrizione.\nQuesto animale, come la maggior parte dei dicinodonti, possedeva un corpo a forma di botte, una coda corta e zampe robuste ai lati del corpo. Le dimensioni superavano facilmente il metro di lunghezza, e il cranio poteva superare i 20 centimetri. \"Pelanomodon\" era caratterizzato dalla presenza di protuberanze ossee sulla barra postorbitale, e zigomi prominenti dalla forma particolare, ritorti fino a esporre la superficie mediale. Al contrario dell'affine \"Aulacephalodon\" (anch'esso africano), \"Pelanomodon\" era sprovvisto di zanne. Rispetto a \"Geikia\", il muso non era cos\u00ec bruscamente ripiegato verso il basso e le protuberanze nasali e prefrontali erano pi\u00f9 bulbose.\nClassificazione.\nDescritti per la prima volta nel 1913 da Robert Broom, i primi fossili di questo animale furono denominati Dicynodon moschops e provenivano dalla zona del Karroo in Sudafrica. Successivamente, nel 1938 lo stesso Broom descrisse altri fossili di dicinodonti come Pelanomodon rubidgei e attribu\u00ec i fossili di \"D. moschops\" al nuovo genere. Altri fossili precedentemente descritti da Broom come \"Dicynodon tylorhinus\" furono attribuiti al genere Propelanomodon nel 1975; uno studio pubblicato nel 2015 ha per\u00f2 identificato tutti i fossili attribuiti alle varie specie di \"Pelanomodon\" e di \"Propelanomodon\" a un unico genere e a un'unica specie, \"Pelanomodon moschops\". \n\"Pelanomodon\" \u00e8 un rappresentante dei geikiidi, un gruppo di dicinodonti dalla forma del cranio molto particolare, dotati di creste postcaniniformi e di protuberanze nasali appaiate. Tra le forme pi\u00f9 note, da ricordare il sudafricano \"Aulacephalodon\" e l'europeo e africano \"Geikia\". \nPaleobiologia.\nLo studio di Kammerer e colleghi pubblicato nel 2015 ha indicato che tutti gli esemplari di geikiidi sudafricani sprovvisti di zanne appartengono a un unico taxon, \"Pelanomodon moschops\", che mostrava un notevole dimorfismo sessuale negli adulti. Gli esemplari classicamente attribuiti a \"P. moschops\" e a \"P. rubidgei\" differivano nel grado di sviluppo delle protuberanze craniche; gli esemplari precedentemente attribuiti a \"Propelanomodon\", invece, sembrerebbero rappresentare esemplari giovani. Questi ultimi esemplari differiscono dagli altri dicinodonti per la presenza di una regione intertemporale molto pi\u00f9 stretta rispetto a quella degli adulti."}
{"id": "5896125", "revid": "88740", "url": "https://it.wikipedia.org/wiki?curid=5896125", "title": "Castri", "text": ""}
{"id": "5896127", "revid": "834", "url": "https://it.wikipedia.org/wiki?curid=5896127", "title": "Call Northside 777", "text": ""}
{"id": "5896132", "revid": "834", "url": "https://it.wikipedia.org/wiki?curid=5896132", "title": "Ladies of the Chorus", "text": ""}
{"id": "5896133", "revid": "767487", "url": "https://it.wikipedia.org/wiki?curid=5896133", "title": "Isalorhynchus genovefae", "text": "L\u2019isalorinco (Isalorhynchus genovefae) \u00e8 un rettile erbivoro estinto, appartenente ai rincosauri. Visse tra il Triassico medio e il Triassico superiore (Ladinico \u2013 Carnico, circa 240 \u2013 235 milioni di anni fa) e i suoi resti fossili sono stati ritrovati in Madagascar.\nDescrizione.\nQuesto animale era lungo poco pi\u00f9 di un metro e mezzo, ed era dotato di un corpo tarchiato, con zampe che sporgevano ai lati del corpo. Come in molti rincosauri, anche il cranio di \"Isalorhynchus\" era largo e fornito di un grosso \u201cbecco\u201d e di piastre dentarie dotate di file multiple di denti. L'area mascellare laterale era a forma di cuscinetto, ed era dotata di tre file longitudinali di denti che proseguivano nell'area mediana. In quest'ultima regione i denti erano pi\u00f9 numerosi. Caso unico tra i rincosauri, vi era una piastra priva di denti nella parte laterale della mascella. I denti mascellari erano di due tipi diversi e in questo richiamavano quelli del rincosauro evoluto \"Hyperodapedon\"; tuttavia alcune caratteristiche, come la mancanza di una complessa sutura tra postorbitale e jugale, i lunghi processi del basipterigoide, il basso numero di file di denti mascellari, un piccolo processo iliaco anteriore e un processo laterale espanso distalmente richiamavano i rincosauri basali come \"Noteosuchus\" e \"Mesosuchus\". \nClassificazione.\n\"Isalorhynchus genovefae\" venne descritto per la prima volta nel 1983 da Eric Buffetaut, sulla base di alcuni frammenti provenienti dal Gruppo Isalo del Madagascar, di probabile datazione ladinica. Successivamente vennero scoperti altri fossili pi\u00f9 completi che hanno permesso una descrizione pi\u00f9 accurata e una ricostruzione pi\u00f9 precisa di \"Isalorhynchus\". Questo animale \u00e8 stato considerato una forma di transizione tra i rincosauri pi\u00f9 primitivi del Triassico inferiore (come \"Noteosuchus\" e \"Mesosuchus\") e le forme del Triassico superiore come \"Hyperodapedon\", lungo anche due metri. Un'altra forma simile, paragonabile come grado evolutivo e come dimensioni, \u00e8 \"Stenaulorhynchus\" della Tanzania. Anche il ben noto \"Rhynchosaurus\" europeo potrebbe essere parte di queste forme transizionali."}
{"id": "5896134", "revid": "123381854", "url": "https://it.wikipedia.org/wiki?curid=5896134", "title": "Enghelberto II d'Istria", "text": "Biografia.\nEnghelberto II d'Istria nacque in data imprecisata da Enghelberto I, conte di Sponheim (\u2020 1096) ed Edvige (1030/1035-\u2020 17 luglio 1112); l'ascendenza della madre \u00e8 incerta, taluni storici la identificano con una donna nata nella dinastia dei Billunghi da Bernardo II di Sassonia. Il nonno paterno Sigfrido I di Sponheim arriv\u00f2 in Carinzia attorno al 1035 al seguito di Corrado II il Salico di cui era uno degli intendenti.\nNel 1099 papa Urbano II gli confer\u00ec l'avvocazia (un'istituzione che conferiva a un laico il dovere di proteggere beni ecclesiastici) dell'abbazia di San Paolo che suo padre aveva fondato diversi anni prima. Poco dopo il 1100 Enghelberto si spos\u00f2 con Uta di Passau e nelle sue terre conflu\u00ec il contado di Kraiburg am Inn oltre a due castelli presso V\u00f6lkermarkt, donatigli dal vescovo di Gurk e nel 1106 acquis\u00ec anche la citt\u00e0 di mercato di Friesach. Un anno dopo acquis\u00ec i margraviati d'Istria e Carniola succedendo a Ulrico II, margravio di Carniola (\u2020 13 maggio 1112).\nA differenza del padre Enghelberto fu sempre un leale sostenitore della dinastia salica e un fiero avversario dell'arcivescovo Corrado I di Salisburgo in quella che poi divenne nota come lotta per le investiture e che riguardava l'assegnazione delle regalie ecclesiastiche la cui supremazia era contesa, appunto, fra clero ed impero. Enghelberto fu al fianco di Enrico V di Franconia quando nel 1111 sal\u00ec al soglio del Sacro Romano Impero e fu uno dei testimoni del concordato di Worms stilato dall'impero con papa Callisto II nel settembre 1122 e che pose fine alla lotta per le investiture. In quello stesso anno suo fratello maggiore Enrico divenne duca di Carinzia e quando poco dopo mor\u00ec gli succedette Enghelberto.\nNel 1135 egli decidette di abdicare ai propri incarichi e l'imperatore Lotario II di Supplimburgo design\u00f2 quale suo successore il figlio maggiore Ulrico.\nEnghelberto si ritir\u00f2 presso l'abbazia di Seeon dove mor\u00ec il 13 aprile 1141.\nMatrimonio e figli.\nAttorno al 1103 Enghelberto spos\u00f2 Uta di Passau (\u2020 2 febbraio 1099) e insieme ebbero:"}
{"id": "5896136", "revid": "834", "url": "https://it.wikipedia.org/wiki?curid=5896136", "title": "Tarzan and the Mermaids", "text": ""}
{"id": "5896140", "revid": "834", "url": "https://it.wikipedia.org/wiki?curid=5896140", "title": "Three Daring Daughters", "text": ""}
{"id": "5896144", "revid": "1315817", "url": "https://it.wikipedia.org/wiki?curid=5896144", "title": "Claude Jacques Herbert", "text": ""}
{"id": "5896148", "revid": "765341", "url": "https://it.wikipedia.org/wiki?curid=5896148", "title": "Edelweiss 65", "text": "\"Edelweiss 65\" \u00e8 l'ottavo album del Coro Edelweiss, uscito nel 2015.\nQuesta \u00e8 l'ottava produzione discografica del Coro Edelweiss del C.A.I. di Torino; i primi 8 brani sono in parte armonizzazioni Edelweiss ed in parte di altri armonizzatori contemporanei, registrate in un \"live in studio\" quindi con tutta la spontaneit\u00e0 di una registrazione dal vivo e della presa diretta. Una nota a parte merita l'\"Ave Maria\" composta appositamente per il coro dall'allora maestro Francesco Bianchi che rimane l'unico brano sacro inciso dal coro in 65 anni di storia.\nLa seconda met\u00e0 del CD presenta invece 8 brani digitalmente rimasterizzati provenienti da registrazioni \"storiche\" in studio e \"live\" degli anni '60 e '70 e finora inedite su supporto ottico. Queste 8 tracce sono tutte di pura armonizzazione Edelweiss\nTracce:"}
{"id": "5896150", "revid": "1543377", "url": "https://it.wikipedia.org/wiki?curid=5896150", "title": "Lady Morgan", "text": " \nFu una delle figure letterarie pi\u00f9 vivaci e discusse della sua generazione, spesso ricordata pi\u00f9 per la sua personalit\u00e0 che per i suoi libri di successo. Nelle sue opere rivendic\u00f2 l'emancipazione dell'Irlanda e della donna nella vita letteraria e politica, e per questo fu lodata e allo stesso tempo contestata. Osservatrice accorta della scena contemporanea ed esperta viaggiatrice, speriment\u00f2 diversi generi, dal romanzo alla poesia, all'opera teatrale, alla letteratura di viaggio, al saggio storico-artistico, all\u2019autobiografia. Frutto di un viaggio compiuto fra il 1820-21 \u00e8 \"Italy\", reportage letterario, diario personale, manifesto ideologico e patriottico in difesa dell'indipendenza dell'Italia dal dominio austriaco.\nBiografia.\nSydney Owenson era la figlia di Robert Owenson (risultato dell'anglicizzazione del cognome originale Mac E\u00f3in), attore comico, e di Jane Hill, figlia di un commerciante di Shrewsbury. Robert, cattolico irlandese, trascorse parte della sua vita a Londra. Qui incontr\u00f2 Jane Hill, inglese protestante, che spos\u00f2 contro il volere del padre di lei. Nel 1776 la coppia si stabilisce a Dublino, dove Owenson si mantiene esibendosi nei teatri vicini a Drumcondrath e a Sligo.\nSydney Owenson nasce probabilmente nel 1776 e le viene assegnato il nome, lo stesso della nonna paterna, in ricordo di sir Henry Sidney, deputato d'Irlanda ai tempi di Elisabetta I, distintosi per la protezione offerta a molti esuli irlandesi. La data esatta della sua nascita rimane ancora oggi sconosciuta. Per un certo periodo dichiarer\u00e0 di essere nata il 25 dicembre 1785; nel suo certificato di morte, privo del riferimento ad una precisa et\u00e0, viene riportato che aveva \"all'incirca 80 anni\".\nSidney trascorre i primi anni della sua infanzia nella casa dei genitori a Dublino, con la madre Jane e la sorella Olivia. Viene educata dalla madre e riceve lezioni private da Thomas Dermoby, un poeta irlandese salvato dalla povert\u00e0 dal padre. Quest'ultimo le trasmette la passione per la letteratura, il folclore e la musica popolare irlandese. La madre muore nel 1789, quando la giovane ha circa 10 anni. Con la sorella viene iscritta ad una scuola privata, l'accademia di confessione ugonotta di Madame Terson a Clontarf, dove apprende il francese che utilizzer\u00e0 nelle sue opere, e prosegue gli studi in una scuola di perfezionamento ad Earl Street, a Dublino. Dopo aver concluso tali studi, inusuali per le giovani ragazze del tempo, Sidney si trasferisce a Sligo dal padre.\nNel 1798 la famiglia Owenson conosce alcune difficolt\u00e0 finanziarie e Sidney \u00e8 costretta a lasciare la casa in cerca di un impiego. Viene assunta come governante dalla famiglia Featherstone di Bracklyn Castle, nella contea di Westmeath, e successivamente lavora presso la famiglia Crawford di Fort William, nella contea di Tipperary.\nInizia la sua carriera con un volume di poesie nel 1801. Il suo primo romanzo \"St. Clair\" (1804), scritto in forma epistolare e ambientato a Sligo, \u00e8 un breve idillio di passione romantica e rivela l'influenza del \"Werther\" di Johann Wolfgang von Goethe e della \"Nouvelle H\u00e9lo\u00efse\" di Jean-Jacques Rousseau, con il quale l'autrice condivide l'idea della natura come fonte di tutto il bene.\nNel 1805 pubblica \"Twelve original Hibernian melodies\", una raccolta di melodie irlandesi, di cui compone i testi, inaugurando una tendenza seguita anche da Thomas Moore. Il suo pi\u00f9 famoso romanzo, \"The Wild Irish Girl\" (1806), avr\u00e0 per protagonista una giovane donna, suonatrice di arpa, strumento elevato a simbolo dell'identit\u00e0 nazionale. Il romanzo diverr\u00e0 il prototipo di un nuovo genere di narrativa irlandese: la \"favola nazionale\". Anche una raccolta di versi del 1807 \"The lay of an Irish harp\" sar\u00e0 dedicata a questo strumento musicale.\nIl successivo romanzo, \"The Novice of St. Dominick\" (1806), che ha per protagonista l'eroina Imogen, \u00e8 una sorta di romanzo storico ambientato nella Francia del XVI secolo.\nMaturit\u00e0.\nIl libro che la rende famosa e nello stesso tempo oggetto di controversie \u00e8 \"The Wild Irish Girl\" (1806), un romanzo epistolare con il quale l'autrice introduce il tema della rivendicazione nazionale attraverso il punto di vista di un personaggio femminile. La protagonista Glorvina d\u00e0 vita e visibilit\u00e0 alla storia e alla cultura irlandese, esalta la bellezza dei paesaggi, la ricchezza del patrimonio naturale e delle tradizioni antiche. L'opera, pubblicata dall'editore Richard Phillips, le assicura successo e fama nella societ\u00e0 letteraria dublinese. La scrittrice diviene nota nelle cerchie cattoliche e liberali con il nome della sua eroina Glorvina.\nNel 1807 pubblica la sua prima e unica opera teatrale comica, \"The First Attempt, or, The Whim of a Moment\", rappresentata dal padre nel ruolo di un faceto servitore irlandese. Seguiranno un volume di poesie\", The Lay of an Irish Har,\" e \"Patriotic Sketches and Metrical Fragments\", che include alcune pungenti critiche sociali.\nNel 1809, ispirata dal romanzo \"Corinna o l'Italia\" di Madame de Sta\u00ebl, volge la sua attenzione ai temi dei diritti e della libert\u00e0 delle donne, e scrive il suo trattato/romanzo \"Woman, or, Ida of Athens.\"\nGli fa seguito \"The Missionary, An Idian Tale\" (1811), dedicato a Lady Abercorn e ambientato in India. Nel romanzo, ammirato da Percy Bysshe Shelley che ne avrebbe preso spunto per alcune delle sue produzioni orientaliste, descrive un amore transnazionale tra un uomo europeo, un missionario francescano, e una donna indiana, sacerdotessa ind\u00f9. Il conflitto religioso tra cristianesimo e induismo viene superato dall'amore di questa donna che muore per salvare il suo amante dall'Inquisizione dei Domenicani.\nNel 1812, su suggerimento di Lady Abercon, moglie di John Hamilton, primo marchese di Abercorn, presso cui lavora come dama di compagnia, sposa il filosofo e chirurgo della casa, Thomas Charles Morgan (1780-1843). In seguito alle nozze, avendo il marito ottenuto la nomina di \"cavaliere\" per i servizi resi al marchese, consegue il titolo di \"Lady\", che user\u00e0 d'ora in poi in aggiunta al cognome del marito. La coppia si trasferisce a Kildare Street a Dublino, dove risieder\u00e0 fino al 1837. La dimora dei Morgan diventa un salotto letterario e politico, grazie ai legami che gli Abercorn e gli stessi Morgan instaureranno con i membri della classe politica inglese.\nNel 1814 Lady Morgan scrive quello che \u00e8 considerato il suo miglior romanzo, \"O'Donnell, a National Tale\", pubblicato dall'editore Herny Colburn. Lo stesso editore le commissiona due travelogues, dedicati alla Francia (\"France,\" 1817, 1830) e all\u2019Italia (\"Italy\", 1821). Il suo elaborato studio (1817) della Francia durante la restaurazione francese sotto i Borboni viene attaccato da John Wilson Croker nel \"Quarterly Review\", che accusa la scrittrice di giacobinismo, falsit\u00e0, licenziosit\u00e0 e blasfemia. A questo attacco risponder\u00e0 indirettamente con il romanzo \"Florence Macarthy\" (1818), tradotto in francese da Jacques-Th\u00e9odore Parisot, che contiene riferimenti pungenti al critico del \"Quarterly\".\n\"Italy\".\nDei due studi italiani pubblicati come parte della sua opera \"France\", \"Italy\" (1821) e \"The Life and Times of Salvator Rosa\" (1824), una biografia romanzata, il primo \u00e8 quello destinato ad acquisire maggiore notoriet\u00e0. Suddiviso in due tomi per un totale di circa 850 pagine, presenta un quadro piuttosto critico, a volte impietoso, della situazione politica, sociale ed economica della penisola, indicando fra le cause dell'arretratezza italiana l'oppressione esercitata dalla chiesa e dalle potenze autocratiche straniere. Le osservazioni riportate sono frutto del viaggio compiuto in Italia da Lady Morgan e il marito fra il 1819 e il 1820. Quest'ultimo partecipa alla stesura dell'opera, contribuendo alla scrittura di alcune appendici e capitoli.\nIl libro presenta una miscela di generi: \u00e8 nello stesso tempo un reportage letterario, un diario personale, un manifesto ideologico e patriottico in difesa dell'indipendenza dell'Italia dal dominio austriaco, avvertita affine alla situazione dell'Irlanda del tempo, un resoconto frivolo, arricchito da indiscrezioni e opinioni mordaci sulle personalit\u00e0 dell'epoca incontrate durante i viaggi nella Penisola. La vicinanza di Lady Morgan con gli ambienti liberali italiani \u00e8 testimoniata dalle citazioni che la riguardano presenti nel \"Carteggio del conte Federico Confalonieri\" pubblicato nei primi del Novecento a cura di Giuseppe Gallavresi, e nelle \"Memorie\" del patriota piemontese Santorre di Santa Rosa.\nL\u2019intento di \"Italy\" \u00e8 quello di illustrare non pi\u00f9 il glorioso passato italiano, ma la sua contemporaneit\u00e0; non si limita a descrivere, ma d\u00e0 giudizi critici, nella prospettiva di indicare le vie per un futuro cambiamento, pensato all'insegna della lotta per l'unit\u00e0 e per l'indipendenza nazionale. In vari capitoli del libro Lady Morgan analizza la condizione delle donne italiane, mettendo in relazione il loro stato di arretratezza culturale con la condizione di mancanza di libert\u00e0, oppressione e marginalit\u00e0 patita dall'Italia sotto il dominio asburgico. Tale punto di vista verr\u00e0 in seguito confutato dall'aristocratica ferrarese Ginevra Canonici Fachini, che in un saggio di risposta alla scrittrice irlandese comparso all'interno del suo \"Prospetto biografico delle donne italiane,\" pubblicato Venezia nel 1823, assumer\u00e0 ad oltranza la difesa delle donne, della moralit\u00e0 e della cultura italiane.\nLord Byron sosterr\u00e0 la veridicit\u00e0 delle immagini di vita riportate dall'autrice nell'opera. Le descrizioni del paese redatte da Lady Morgan sono il frutto di studi storici che serviranno da base anche per il suo lavoro su \"Salvator Rosa, The Life and Times of Salvator Rosa\" (1824). \"Italy\" fu tradotta anche in lingua francese, ma in Italia e negli altri territori dell'Impero austriaco il libro venne giudicato un testo apertamente antimonarchico e anticuriale, e dunque non venne mai tradotto.\nRitorno ai temi irlandesi.\nIn seguito l'autrice torna nuovamente a dedicarsi a tematiche legate alle tradizioni irlandesi e alla difesa dei diritti delle donne, come testimoniano il libro \"Absenteeism\" (1825), il romanzo \"The\" \"O'Briens and the O'Flahertys\" (1826), che rivela l'influenza di sir Walter Scott e dei romanzi gotici di Ann Radcliffe, e l'opera incompiuta \"Woman and her Master\" (1840). Durante gli ultimi anni della sua vita pubblica \"The Book of the Boudoir\" (1829), \"Dramatic Scenes from Real Life\" (1833), \"The Princess\" (1835), \"The Book without a Name\" (1841) e \"Passages from my Autobiography\" (1859).\n\"Woman and her Master del\" 1840 \u00e8 il suo ultimo progetto letterario, uno studio storico dedicato ai diritti delle donne, il tema che l'aveva impegnata nel suo precedente trattato/romanzo \"Woman, or, Ida of Athens.\" Dei quattro volumi annunciati, a causa di sopraggiunti problemi alla vista, ne verranno pubblicati solo due.\nLady Morgan muore a circa 82 anni, il 14 aprile 1859. Verr\u00e0 sepolta nel cimitero di Brompton Cemetery, a Londra.\nPrima della sua morte Lady Morgan scrisse le sue Memorie, facendosi aiutare dall'amica Geraldine Jewsbury. Le due donne si erano incontrate per la prima volta nel 1853, quando Jewsbury era appena arrivata a Londra. Le Memorie vennero pubblicate postume da Geraldine Jewsbury e il curatore William Hepworth Dixon nel 1862.\nRiconoscimenti.\nAl Victoria and Albert Museum, museo di Londra, si trova un busto di Lady Morgan eseguito da David d'Angers. Un altro busto della scrittrice fa mostra di s\u00e9 alla Galerie David d'Angers, ad Angers (Francia).\nNel 1989 \u00e8 stata posta una targa commemorativa sulla casa di Kildare Street, a Dublino, dove Lady Morgan abit\u00f2 per 25 anni dal 1812 al 1837."}
{"id": "5896151", "revid": "834", "url": "https://it.wikipedia.org/wiki?curid=5896151", "title": "Africa Screams", "text": ""}
{"id": "5896160", "revid": "144636", "url": "https://it.wikipedia.org/wiki?curid=5896160", "title": "George Farren", "text": "Fu direttore della \"Economic Life Assurance Society\", fondata a Londra nel 1823, e si occup\u00f2 soprattutto di assicurazione. La sua opera principale \u00e8 \"A treatise on life assurance\" (1823), dedicata ai requisiti fondamentali delle compagnie di assicurazione. Nel 1829 pubblic\u00f2 anche \"Observations on the laws of mortality and disease and on the principles of life insurance\", aggiungendo anche alcune descrizioni personali dei personaggi di William Shakespeare."}
{"id": "5896161", "revid": "834", "url": "https://it.wikipedia.org/wiki?curid=5896161", "title": "I Was a Male War Bride", "text": ""}
{"id": "5896163", "revid": "287204", "url": "https://it.wikipedia.org/wiki?curid=5896163", "title": "V\u00e5lerenga Fotball 2003", "text": "Questa voce raccoglie le informazioni riguardanti il V\u00e5lerenga Fotball nelle competizioni ufficiali della stagione 2003.\nStagione.\nIl V\u00e5lerenga ha chiuso la stagione al 12\u00ba posto finale, dovendo cos\u00ec affrontare le qualificazioni all'Eliteserien per preservare il suo posto nella massima divisione locale: la squadra ha poi avuto la meglio sul Sandefjord nel doppio confronto, terminato con un punteggio complessivo di 5-3. L'avventura nel Norgesmesterskapet 2003 \u00e8 terminata invece ai quarti di finale, a causa dell'eliminazione per mano dello Skeid. Infine, nella Coppa UEFA 2003-2004, il V\u00e5lerenga \u00e8 arrivato sino al terzo turno, in cui \u00e8 stato sconfitto dal Newcastle.\nMaglie e sponsor.\nLo sponsor tecnico per la stagione 2003 \u00e8 stato Nike, mentre lo sponsor ufficiale \u00e8 stato Hafslund. La prima divisa era composta da una maglietta blu con rifiniture rosse, pantaloncini bianchi con inserti rossi e calzettoni blu."}
{"id": "5896173", "revid": "767487", "url": "https://it.wikipedia.org/wiki?curid=5896173", "title": "Velum (nubi)", "text": "In meteorologia, la dizione velum, (dall'analoga parola in latino, con il significato di \"velo\"), indica una velatura nuvolosa di grande estensione orizzontale, situata poco al di sotto della sommit\u00e0 o nelle regioni superiori di una o pi\u00f9 nubi cumuliformi. Si forma quando la nube convettiva raggiunge uno strato di aria stabile e tende ad espandersi. La nube convettiva, prevalentemente del genere cumulus o cumulonimbus, tende con il tempo a trapassare il \"velum\".\nIl \"velum\" assomiglia in genere molto ad un altostratus, e non va confuso con il pileus, la cui forma ricorda quella di un berretto o di un altocumulus lenticularis.\nQuesta tipologia di nubi accessorie pu\u00f2 persistere anche dopo la dissipazione della nube principale in caso di condizioni favorevoli e trasformarsi in altostratus/altocumulus se raggiunge altitudini medie, e in cirrostratus/cirrocumulus se le altitudini sono pi\u00f9 elevate."}
{"id": "5896175", "revid": "834", "url": "https://it.wikipedia.org/wiki?curid=5896175", "title": "The Sun Comes Up", "text": ""}
{"id": "5896176", "revid": "1305772", "url": "https://it.wikipedia.org/wiki?curid=5896176", "title": "Virus del sarcoma di Rous", "text": "Il virus del sarcoma di Rous (RSV, Rous Sarcoma Virus) (/ra\u028as/) \u00e8 un retrovirus ed \u00e8 il primo oncovirus ad essere stato descritto. Causa il sarcoma nei polli. \nCome tutti i retrovirus, retrotrascrive il proprio genoma di RNA in cDNA prima della sua integrazione nel DNA dell'ospite. Prende il nome dal suo scopritore, il premio Nobel Francis Peyton Rous.\nStoria sulla scoperta della funzione oncogenica di RSV.\nContributo di Francis Peyton Rous.\nGli studi di Rous iniziarono nel 1909, quando lavorava come ricercatore alla Rockefeller University di New York, nello specifico quando studi\u00f2 un sarcoma . che comparse nel muscolo pettorale (antistante il seno) di una gallina della specie Plymouth rock. Gli studi iniziarono perch\u00e9 un contadino di polli di Long Island (NY) contatt\u00f2 Rous per curare la gallina con la massa tumorale che stava crescendo sul petto. Il primo di una lunga serie di esperimenti riusciti consisteva nel \"trasmettere\" il tumore impiantando piccoli frammenti di questi in altri individui della stessa specie.\nSuccessivamente Rous introdusse una variante di questo esperimento: prelev\u00f2 un frammento di sarcoma, lo ridusse in piccoli pezzi e lo mischi\u00f2 con della sabbia, filtrando poi l'omogenato finale; iniett\u00f2 dunque l'estratto cellulare in polli sani di razza Plymouth rock e scopr\u00ec che l'estratto induceva l'oncogenesi, a volte entro diverse settimane. A sua volta, l'omogenato prelevato da questi tumori \"indotti\" poteva essere iniettato in altri uccelli per dimostrare che il tumore potesse trasmettersi da un individuo all'altro. e che il tumore era composto di tessuti connettivi, risultando quindi essere un sarcoma. \nEgli pubblic\u00f2 i risultati dei suoi lavori nel 1911, dimostrando per la prima volta come una sostanza esogena di origine biologica potesse generare un tumore maligno. Il RSV divenne noto come il primo retrovirus oncogeno che poteva essere usato per studiare osservando a livello molecolare lo sviluppo di un tumore.\nContributi di Harry Rubin e Howard Temin.\nNel 1958 Harry Rubin e Howard Temin svilupparono un saggio in cui fibroblasti di embrioni di pollo potevano essere alterati morfologicamente dall'infezione di RSV. Due anni dopo Temin concluse che la morfologia trasformata delle cellule era controllata da una propriet\u00e0 genetica del virus. All'epoca era sconosciuto, ma pi\u00f9 tardi il gene \"src\" fu identificato come il responsabile dell'alterazione morfologica delle cellule sane. Negli anni '60 si fecero due scoperte: i virus isolati capaci di replicazione erano correlati all'RSV ma non alteravano le cellule, e un tipo isolato di RSV non capace di replicazione poteva causare alterazioni. Queste due scoperte fecero capire che la replicazione virale e la trasformazione maligna sono processi separati nell'RSV.\nRous fu insignito del Premio Nobel per la medicina nel 1966 per l'importanza della scoperta. Successivamente furono scoperti altri virus oncogeni umani come il virus di Epstein-Barr. Inoltre gli oncogeni furono inizialmente trovati nei retrovirus e poi anche nelle cellule.\nStruttura e genoma.\nL'RSV \u00e8 un virus con pericapside di classe IV con un genoma di RNA positivo e un DNA intermediario. Il genoma \u00e8 composto da quattro geni: \"gag\", che codifica le proteine del capside; \"pol\", che codifica la transcrittasi inversa; \"env\", che codifica le molecole del pericapside; \"src\", che codifica una tirosin chinasi che lega gruppi fosfato alla tirosina nelle proteine cellulari dell'ospite. Il genoma del virus possiede dei retrotrasposoni \"long terminal repeat\" che abilitano la sua integrazione nel genoma dell'ospite e l'overespressione dei geni dell'RSV.\nGene \"src\".\nIl gene \"src\" \u00e8 un oncogene poich\u00e9 innesca la crescita incontrollata in cellule ospiti abnormi. \u00c8 stato il primo oncogene retrovirale ad essere scoperto. \u00c8 un gene acquisito ed \u00e8 stato scoperto in tutto il regno animale con alti livelli di conservazione tra le specie.\nTale gene \u00e8 stato accettato dall'RSV che lo ha incorporato nel proprio genoma conferendo al virus il vantaggio di essere in grado di stimolare la mitosi incontrollata delle cellule dell'ospite, fornendo cos\u00ec nuove cellule in abbondanza per propagare l'infezione. L\"'src\" non \u00e8 essenziale per la proliferazione dell'RSV ma ne incrementa notevolmente la virulenza quando \u00e8 presente. \u00c8 una tirosin chinasi coinvolta nella regolazione della crescita e differenziazione cellulare. Possiede i domini SH2 e SH3, che sono responsabili per la sua attivazione e deattivazione.\nStruttura secondaria dell'RNS.\nL'RNA del genoma dell'RSV contiene una regione 3' UTR estremamente lunga che si estende tra le 5000 e le 7000 coppie di basi che solitamente si dirigerebbe con decadimento mediato da un nonsenso all'interno di una cellula ospite eucariotica. Un elemento con struttura secondaria conservato \u00e8 stato identificato nella regione 3'UTR ed \u00e8 conosciuto come \"elemento di stabilit\u00e0 del virus del sarcoma di Rous\" (RSE). \u00c8 dimostrato che questo elemento previene la degradazione dell'RNA virale disgiunto.\nL'RSE \u00e8 stato identificato inizialmente nel genoma del virus del sarcoma di Rous ma sembra essere ampiamente conservato nella famiglia dei retrovirus aviari. L'RSE \u00e8 lungo circa 300 coppie di basi ed \u00e8 situato a valle del codone terminale translazionale naturale del \"gag\". La struttura secondaria dell'RSE \u00e8 stata determinata tramite digestione della ribonucleasi e analisi chimiche \"SHAPE\".\nAltri elementi identificati nell'RSV includono un sito di legame del primer del virus.\nProteine \"gag\".\nLe proteine \"gag\" sono necessarie per l'assemblaggio dei virioni e per l'infezione del virus maturo nelle cellule dell'ospite. La proteina \"gag\" dell'RSV (Pr76) contiene 701 aminoacidi. Essa viene scissa dalle proteasi codificate dal virus, rilasciando prodotti trovati nel virione infettivo. Tali prodotti includono la matrice (MA), il capside (CA) e il nucleocapside (NC), che sono in grado di immettersi in altri percorsi per infettare nuove cellule.\nPericapside.\nL'RSV possiede un pericapside dotato della glicoproteina \"env\", gp85 e gp37, due glicoproteine in grado di assemblarsi in oligomeri. La funzione di \"env\" \u00e8 di legare il virus ai recettori cellulari dell'ospite e di indurre la fusione con le cellule bersaglio in maniera indipendente dal pH. Il pericapside \u00e8 acquisito durante l'esocitosi. Il virus spinge sulla membrana plasmatica e ci\u00f2 gli consente di lasciare la cellula ospite con una nuova membrana esterna presa dalla cellula stessa.\nCiclo di replicazione.\nIngresso nella cellula.\nI virus possono entrare nelle cellule ospiti in due modi: tramite i recettori cellulari (endocitosi) o per fusione. L'endocitosi \u00e8 il processo con cui il virus si lega ad un recettore di membrana della cellula bersaglio, viene successivamente racchiuso in un'invaginazione della membrana e infine portato all'interno del citoplasma in una vescicola. Tale processo pu\u00f2 dipendere o meno dal pH. La fusione avviene quando il virus si fonde con la membrana della cellula bersaglio e rilascia il proprio genoma all'interno di essa. L'RSV entra nelle cellule ospite in questo modo.\nTrascrizione.\nAffinch\u00e9 la trascrizione del genoma virale possa avvenire \u00e8 necessario un primer. 4S RNA \u00e8 il primer dell'RSV e 70S RNA serve da modello per la sintesi del DNA. La transcrittasi inversa, una DNA polimerasi dipendente dall'RNA, trascrive l'RNA virale nel DNA complementare."}
{"id": "5896177", "revid": "834", "url": "https://it.wikipedia.org/wiki?curid=5896177", "title": "That Forsyte Woman", "text": ""}
{"id": "5896182", "revid": "599013", "url": "https://it.wikipedia.org/wiki?curid=5896182", "title": "Carlo Barini", "text": "Carriera.\nGioc\u00f2 tre campionati con il Como in Prima Categoria, massima serie del tempo, dal 1919 al 1922. Nella stagione 1923-24 assunse la direzione tecnica della squadra lariana. In seguito divenne uno degli arbitri pi\u00f9 apprezzati a livello nazionale."}
{"id": "5896187", "revid": "1543377", "url": "https://it.wikipedia.org/wiki?curid=5896187", "title": "Episodi di The Catch (prima stagione)", "text": "La prima stagione della serie televisiva The Catch \u00e8 stata trasmessa negli Stati Uniti per la prima volta dall'emittente ABC dal 24 marzo al 19 maggio 2016.\nIn Italia, la stagione \u00e8 andata in onda in prima visione satellitare su Fox Life, canale a pagamento della piattaforma Sky, dal 2 maggio al 4 luglio 2016."}
{"id": "5896189", "revid": "834", "url": "https://it.wikipedia.org/wiki?curid=5896189", "title": "Azure (Art Farmer)", "text": ""}
{"id": "5896193", "revid": "113578740", "url": "https://it.wikipedia.org/wiki?curid=5896193", "title": "Can-I-Bus", "text": "Can-I-Bus \u00e8 il primo album in studio del rapper statunitense Canibus, pubblicato nel 1998."}
{"id": "5896195", "revid": "965985", "url": "https://it.wikipedia.org/wiki?curid=5896195", "title": "Can-I-Bus?", "text": ""}
{"id": "5896206", "revid": "767487", "url": "https://it.wikipedia.org/wiki?curid=5896206", "title": "2000 B.C. (Before Can-I-Bus)", "text": "2000 B.C. (Before Can-I-Bus) \u00e8 il secondo album in studio del rapper statunitense Canibus, pubblicato nel 2000."}
{"id": "5896225", "revid": "112264551", "url": "https://it.wikipedia.org/wiki?curid=5896225", "title": "Victor Salvi", "text": "Biografia.\nI primi anni.\nSalvi nacque a Chicago da una famiglia italiana. Suo padre Rodolfo era un liutaio veneziano trasferitosi a Viggiano, provincia di Potenza, per motivi di salute della prima moglie Livia (malata di tubercolosi) e, dopo la sua morte, incontr\u00f2 la seconda moglie Apollonia Paoliello, nipote di Vincenzo Bellizia, rinomato liutaio viggianese del Regno delle Due Sicilie. La coppia si trasfer\u00ec negli Stati Uniti nel 1909 ed ebbe cinque figli, tra cui Victor. \nLa musica era una componente essenziale della famiglia. Suo fratellastro Alberto, figlio di Rodolfo e della prima moglie Livia, fu arpista al Metropolitan di New York e venne definito da Nicanor Zabaleta come \u00abil pi\u00f9 grande arpista di tutti i tempi\u00bb, mentre sua sorella Aida divent\u00f2 compositrice e arpista dell'Opera di Chicago.\nSalvi inizi\u00f2 lo studio dell'arpa in tener\u00e0 et\u00e0 avendo come insegnante la sorella Aida ed intraprese subito una carriera d'arpista, suonando nella New York Philharmonic Orchestra condotta da Dimitri Mitropoulos e nella NBC Symphony Orchestra diretta da Arturo Toscanini, che lo nomin\u00f2 prima arpa sotto la sua direzione. Ha suonato sotto diversi altri acclamati direttori quali Bruno Walter, Leopold Stokowski e George Szell. Durante la seconda Guerra mondiale fece parte della \"Great Lakes Naval Station Band\", nel 1950 registr\u00f2 \"Debussy La Mer\" con la NBC Symphony Orchestra, prodotto da RCA. Tuttavia la vera passione di Salvi fu quella di costruire arpe, realizzando il suo primo prototipo a New York nel 1954. Da quel momento ebbe l'idea di mettere in piedi un proprio laboratorio. \nSalvi Harps.\nNel 1955 si stabil\u00ec a Londra per essere pi\u00f9 vicino al mercato europeo, vi apr\u00ec anche un negozio ma l'anno dopo si trasfer\u00ec nei pressi di Rapallo per poi iniziare nel 1957 a costruire a Genova arpe che, diceva ai suoi collaboratori, \"devono suonare in modo dolce come un sussurro\". Nacquero cos\u00ec le \"Salvi Harps\", il marchio delle sue arpe che diventeranno famose, mentre dar\u00e0 il nome di NSM (Nuovi Strumenti Musicali) all'azienda che le costruir\u00e0. Diventer\u00e0 leader mondiale del settore, arrivando a produrre circa mille arpe all'anno, per lo pi\u00f9 quelle classiche a pedali, destinate per il 90% all'export. Le \"Salvi Harps\" sono presenti in alcuni dei maggiori teatri del mondo come Metropolitan di New York, Barbican Centre di Londra, La Fenice di Venezia, Bolshoi di Mosca e tra i clienti figura il Principe Carlo d'Inghilterra, per il quale l'azienda costru\u00ec un'arpa Gran Concerto. Lo strumento \u00e8 stato suonato dall'arpista ufficiale di corte in diverse funzioni reali, tra cui il matrimonio del principe William e Catherine Middleton nel 2011.\nLa sede dell'azienda fu spostata pi\u00f9 di una volta dal momento che Victor Salvi fu alla costante ricerca della migliore manodopera specializzata nella lavorazione del legno. Cos\u00ec impiant\u00f2 una prima fabbrichetta in provincia di Alessandria, poi la chiuse trasferendosi in Svizzera finch\u00e9 chiuse anche quella e nel 1974 rientr\u00f2 in Italia. Prima stabil\u00ec la sede a Manta e poi a Piasco, provincia di Cuneo, in un ex cotonificio nei dintorni di Saluzzo, all'imbocco della Valle Varaita. Dette lavoro a una settantina di dipendenti, tutti specialisti: chi fa il guscio dello strumento, chi il collo, chi la colonna, chi la tavola armonica. \nNel 1987 rilev\u00f2 a Chicago la sua principale concorrente, la Lyon &amp; Healy. Vantaggi per entrambe le aziende: le sue arpe avrebbero potuto essere distribuite negli Stati Uniti, quelle della Lyon &amp; Healy in Europa. In effetti Salvi aveva gi\u00e0 realizzato in Europa una rete di una decina di negozi, alcuni di propriet\u00e0 della famiglia, da Parigi a Vienna e a Madrid. Nell'estate 2005 aprir\u00e0 a Los Angeles. Impiant\u00f2 una casa discografica a Londra, la Egan Records, specializzata in musica per arpa, e una casa editrice dedicata al settore, la Salvi Publication.\nInnovazioni allo strumento.\nSalvi perfezion\u00f2 il suono e la meccanica dell'arpa attraverso tecnologie innovative, aprendo la strada a profondi progressi dello strumento. Mentre la struttura dell'arpa di base non \u00e8 cambiata negli ultimi mille anni, \"gli artigiani e i tecnici di Salvi hanno passato mezzo secolo cercando di rimediare a questo problema: rendere il suono pi\u00f9 forte ma ancora concentrato, modificare il meccanismo del pedale e il bilanciamento del telaio, rafforzare il collo che ha la tendenza a deformarsi.\" Il collo realizzato dai tecnici di Salvi sono una caratteristica unica delle \"Salvi Harps\" che costano circa quattro volte gli strumenti con il collo convenzionale. Introdotti anche nuovi design e modelli con meno decorazioni e soprattutto meno doratura. \nIl Museo dell'Arpa.\nVictor Salvi dedic\u00f2 molto tempo alla promozione dell'arpa, sponsorizzando diversi concorsi, prima in Italia e poi nel mondo. Nel 2005 costru\u00ec una sala per i concerti all'ultimo piano dell'a fabbrica americana Lyon &amp; Healy. Nel 2006 inaugur\u00f2 il \"Museo dell'Arpa Victor Salvi\" di Piasco, il primo ed unico museo al mondo interamente dedicato allo strumento. Vi ha raccolto oltre 110 arpe antiche.\nMorte.\n\u00c8 morto a Milano all'et\u00e0 di 95 anni. La salma \u00e8 stata tumulata a Piasco.\nVita privata.\nSposato con una colombiana di nome Julia, Victor Salvi ha vissuto in Costa Azzurra, a Ch\u00e2teauneuf-Grasse, dal 1987 al 2012 per poi rientrare in Italia. La coppia ha avuto quattro figli: Marco, Nicoletta, Ana e Vittorio.\nRiconoscimenti.\nRicevette diversi riconoscimenti internazionali come il premio \"Distinguished Award for Service to the International Harp Community\" conferito dal World Harp Congress nel 1996 e nel 2004 fu membro onorario del Royal College of Music di Londra alla presenza del Principe Carlo.\nNel 2006 Salvi ricevette la cittadinanza onoraria dal comune di Viggiano, con il quale aveva sempre mantenuto uno stretto legame, tanto da organizzare nel 1989 la settima edizione del Concorso nazionale di Arpa (che si teneva ogni due anni in un'importante citt\u00e0 italiana e l'edizione precedente fu ospitata a Venezia), mettendo a disposizione tutte le arpe antiche e nuove della \"Salvi Harps\". \nNel 2014 fu nominato Cavaliere dell'Ordine al merito della Repubblica italiana."}
{"id": "5896237", "revid": "1305772", "url": "https://it.wikipedia.org/wiki?curid=5896237", "title": "Fuck the World", "text": ""}
{"id": "5896240", "revid": "124123", "url": "https://it.wikipedia.org/wiki?curid=5896240", "title": "Karl Ludwig von P\u00f6llnitz", "text": "Biografia.\nSuo padre, Wilhelm Ludwig von P\u00f6llnitz, era un militare al servizio dei sovrani di Brandeburgo, motivo per cui trascorse la maggior parte della sua infanzia alla corte di Berlino. Visit\u00f2 molte delle corti europee e prest\u00f2 servizio militare in Austria, Italia e Spagna.\nTornato a Berlino nel 1735, fu al servizio di Federico Guglielmo I di Prussia e successivamente di Federico II di Prussia. Mor\u00ec a Berlino il 23 giugno 1775."}
{"id": "5896245", "revid": "1684799", "url": "https://it.wikipedia.org/wiki?curid=5896245", "title": "For the First Time", "text": ""}
{"id": "5896253", "revid": "827882", "url": "https://it.wikipedia.org/wiki?curid=5896253", "title": "The Cold Vein", "text": "The Cold Vein \u00e8 il primo album in studio del duo hip hop statunitense Cannibal Ox, pubblicato nel 2001.\nSecondo la rivista britannica \"Fact\", \u00e8 il miglior album indie hip hop di sempre."}
{"id": "5896256", "revid": "1305772", "url": "https://it.wikipedia.org/wiki?curid=5896256", "title": "Foolish", "text": ""}
{"id": "5896257", "revid": "1023546", "url": "https://it.wikipedia.org/wiki?curid=5896257", "title": "George Percy Badger", "text": " La sua fama viene principalmente dagli studi sulle chiese orientali alle origini del cristianesimo.\nBiografia.\nGeorge Percy Badger nacque a Chelmsford nel 1815. Figlio di un militare della British Army nel 1821 si trasfer\u00ec a Malta con la famiglia quando il reggimento del padre venne spostato. Il padre mor\u00ec nel 1823 ma la madre decise di crescere comunque i suoi figli sull'isola. L\u00ec Badger ebbe l'occasione di imparare la lingua araba, oltre al maltese. Nel 1842 venne ordinato sacerdote della chiesa anglicana e grazie alla sua conoscenza dell'oriente l'Arcivescovo di Canterbury lo invi\u00f2 in missione.\nGeorge Percy Badger mor\u00ec il 21 febbraio 1888 a Londra e si trova sepolto nel Kensal Green Cemetery."}
{"id": "5896258", "revid": "465169", "url": "https://it.wikipedia.org/wiki?curid=5896258", "title": "Blade of the Ronin", "text": "Blade of the Ronin \u00e8 il secondo album in studio del duo hip hop statunitense Cannibal Ox, pubblicato nel 2015."}
{"id": "5896260", "revid": "287204", "url": "https://it.wikipedia.org/wiki?curid=5896260", "title": "Andromeda I", "text": "Andromeda I \u00e8 una galassia nana sferoidale situata nell'omonima costellazione alla distanza di circa 2,4 milioni di anni luce dalla Terra.\n\u00c8 una galassia satellite della Galassia di Andromeda (M31) e quindi fa parte del Gruppo Locale. Per le conoscenze acquisite al 2005, And I risulta la galassia nana sferoidale pi\u00f9 vicina a M31, ad una distanza stimata in circa 150.000 anni luce (circa 40.000 parsec).\nFu scoperta nel 1970 da Sidney van den Bergh utilizzando il telescopio dell'Osservatorio di Monte Palomar. Ulteriori studi sono stati effettuati tramite la \"Wide Field and Planetary Camera 2\" del Telescopio spaziale Hubble, evidenziando che le stelle del ramo orizzontale sono prevalentemente stelle rosse come in altre galassie nane sferoidali.\nIn base a questo, per l'abbondanza di stelle blu del ramo orizzontale e per la scoperta nel 2005 di 99 stelle RR Lyrae, si \u00e8 giunti a concludere che And I ha attraversato un Lungo periodo di formazione stellare. Si stima che la galassia abbia un'et\u00e0 approssimativa di 10 miliardi di anni. Il telescopio Hubble ha inoltre scoperto la presenza di un ammasso globulare, nonostante il grado di luminosit\u00e0 di And I."}
{"id": "5896264", "revid": "76963", "url": "https://it.wikipedia.org/wiki?curid=5896264", "title": "Michael Shermer", "text": "\u00c8 un sostenitore dello scetticismo scientifico ed \u00e8 noto per le sue indagini sulla validit\u00e0 delle pseudoscienze e delle affermazioni sul sovrannaturale."}
{"id": "5896267", "revid": "1305772", "url": "https://it.wikipedia.org/wiki?curid=5896267", "title": "Follow Me Home", "text": ""}
{"id": "5896272", "revid": "767487", "url": "https://it.wikipedia.org/wiki?curid=5896272", "title": "Something for All of Us...", "text": "Something for All of Us... \u00e8 il primo album in studio da solista del musicista canadese Brendan Canning, cofondatore del gruppo Broken Social Scene. Il disco \u00e8 stato pubblicato nel 2008."}
{"id": "5896279", "revid": "76963", "url": "https://it.wikipedia.org/wiki?curid=5896279", "title": "Timothy Adams", "text": "Biografia.\nAdams \u00e8 nato e cresciuto nel New Jersey, terzo di cinque figli. Ha iniziato la sua carriera come modello per la Boss Model Management posando per la copertina di \"Men's Health\" numerose volte. Ha proseguito passando alla recitazione e apparendo in film come \"Die Hard - Duri a morire\" del 1995, \"Il giardino delle vergini suicide\" del 1999, \"Bad Boys II\" del 2003 e \"The Amazing Spider-Man 2 - Il potere di Electro\" oltre che in varie serie TV.\nAdams \u00e8 inoltre famoso per aver doppiato alcuni personaggi nei videogiochi \"Grand Theft Auto IV\", ', \"Grand Theft Auto V\" e '.\nVita privata.\nAdams \u00e8 stato sposato dal 1991 al 1995 con Daisy Fuentes. Ha anche avuto una relazione con l'attrice Sherri Saum."}
{"id": "5896299", "revid": "648716", "url": "https://it.wikipedia.org/wiki?curid=5896299", "title": "Pierre-\u00c9tienne-Denis Leduc", "text": "Crebbe a Saint-Germain e prese il nome di tale citt\u00e0.\nScrisse opere su vari temi, interessandosi anche a quelli storici ed economici. Tradusse dall'inglese e dall'italiano numerose opere di economisti."}
{"id": "5896301", "revid": "767487", "url": "https://it.wikipedia.org/wiki?curid=5896301", "title": "Nick Cannon (album)", "text": "Nick Cannon \u00e8 il primo album in studio del rapper statunitense Nick Cannon, pubblicato nel 2003."}
{"id": "5896302", "revid": "1305772", "url": "https://it.wikipedia.org/wiki?curid=5896302", "title": "Fly Away", "text": ""}
{"id": "5896305", "revid": "965985", "url": "https://it.wikipedia.org/wiki?curid=5896305", "title": "White People Party Music", "text": "White People Party Music \u00e8 il secondo album in studio del rapper statunitense Nick Cannon, pubblicato nel 2014."}
{"id": "5896314", "revid": "339392", "url": "https://it.wikipedia.org/wiki?curid=5896314", "title": "Gee (EP)", "text": ""}
{"id": "5896315", "revid": "339392", "url": "https://it.wikipedia.org/wiki?curid=5896315", "title": "Gee (Girls' Generation)", "text": ""}
{"id": "5896317", "revid": "729019", "url": "https://it.wikipedia.org/wiki?curid=5896317", "title": "Aeroporto di Friedrichshafen", "text": "L'aeroporto di Friedrichshafen (in tedesco: Flughafen Friedrichshafen, nome commerciale: Bodensee-Airport Friedrichshafen) \u00e8 un aeroporto tedesco situato in prossimit\u00e0 della citt\u00e0 di Friedrichshafen, sul lago di Costanza, nel Baden-W\u00fcrttemberg."}
{"id": "5896340", "revid": "599013", "url": "https://it.wikipedia.org/wiki?curid=5896340", "title": "Sbarramento di Ala", "text": "Lo sbarramento di Ala \u00e8 uno sbarramento difensivo che si trova a nord della cosiddetta \"Chiusa di Verona\" (composta dalla Chiusa di Ceraino e dai forti del gruppo di Rivoli), dove la valle dell'Adige si restringe, trova posto questo sbarramento che prende il nome dalla citt\u00e0 di Ala in Trentino; tale sbarramento fece parte della cosiddetta Linea blu.\nStoria.\nL'idea di costruire uno sbarramento ad Ala deriva dai successi ottenuti nella ritirata tedesca da altre linee difensive nel Mezzogiorno (linea Gustav, linea Gotica), e con l'aggiunta di sfruttare a pieno la geologia del territorio montano (idea gi\u00e0 sfruttata dal generale Franz Conrad von H\u00f6tzendorf durante la \"Strafexpedition\" del 1916). L'idea nazista per tenere sempre sotto controllo il nord Italia era di preservare la ferrovia del Brennero, gi\u00e0 compromessa dai bombardamenti alleati (nome in codice \"Bingo\") per poter rifornire le proprie truppe. Ad Ala, gi\u00e0 nel 1943, vi si trovarono soldati tedeschi appartenenti alla Wehrmacht: alla Luftwaffe, alle SS e all'organizzazione Todt, i quali requisirono diverse strutture pubbliche quali il municipio, gli edifici scolastici cos\u00ec come alcuni appartenenti al clero e anche altri appartenenti ai privati.\nLa decisione di costruire ad Ala uno sbarramento difensivo, deriva dalla direttiva numero 60 emanata da Adolf Hitler subito dopo l'attentato da lui subito il 25 luglio 1944. Hitler menziona proprio la localit\u00e0 per la costruzione di un potente e fortificato sistema difensivo. Tale importanza \u00e8 sottolineata, non solo dalla presenza della ferrovia del Brennero e della SS12, ma anche dal fatto che la direzione dei lavori di costruzione, \"Bauleitung 7\", prende il nome del paese. La linea fortificata doveva essere costruita in Veneto, nel settore delle prealpi.\nIl Feldmaresciallo Albert Kesselring, a bordo di una Horch 830, visit\u00f2 nel 1944 lo sbarramento per averne una visione personale dell'avanzamento dei lavori.\nTale sbarramento non ebbe alcun modo di poter entrare in azione se non si considera una fucilata. Verso la met\u00e0 di aprile arrivarono dei rafforzamenti che poi furono spostati su crinale dei Coni Zugna (1864 m), sopra a Rovereto, per creare uno nuovo sbarramento sfruttanto le vecchie trincee austro-ungariche. Dato che l'avanzata degli Alleati non si ebbe lungo la valle dell'Adige ma lungo la Gardesana orientale; ci\u00f2 ha risparmiato la citt\u00e0 di Ala da inutili battaglie e a fine mese i tedeschi si arresero agli inglesi.\nDopo la fine del conflitto mondiale, Ala divenne la seconda citt\u00e0 in Italia che sub\u00ec il numero maggiore di incursioni aeree e quindi di bombardamento. La popolazione locale si rifugi\u00f2 presso i paesi limitrofi, ovvero a Ronchi in Valsugana, nelle Giudicarie e a Lomaso di Comano Terme. L'attivit\u00e0 di bonifica \u00e8 durata circa dieci anni ed \u00e8 consistita nel recupero del materiale ferroso impiegato in abbondanza nel costruire tale sistema fortificato da parte dei nazisti.\nDescrizione.\nLo sbarramento parte dalla destra con il monte Baldo (2218 m) e prosegue a sinistra ai contrafforti che salgono verso cima Posta (2215 m). Esso fa parte di una linea che segue all'incirca il vecchio confine dell'impero austro-ungarico e difende l'accesso di quella che i tedeschi denominarono la Zona d'operazioni delle Prealpi. Decisi a fare delle Alpi Centrali l'estremo ridotto della loro difesa, i tedeschi iniziarono nel 1944 i lavori per l'edificazione di questo sbarramento che organizzarono secondo gli ultimi dettami della loro scienza di guerra.\nSbarramento Ala paese.\nQuesto primo sbarramento \u00e8 profondo 5 chilometri sul fondo valle e, largo in questo tratto circa un chilometro, molto meno profondo sui fianchi scoscesi dei monti dove i costoni che salgono alle cime sono stati muniti di caverne attive. Sul fondo valle, piano, coltivato a vigneto, \u00e8 stata organizzata la difesa con serie di piccoli bunker, disposti lungo gli appigli tattici; questi bunker molto robusti servivano di ricovero a piccoli appostamenti per mitragliatrice. L'argine destro del torrente Ala, poco prima del suo sfociare nell'Adige, venne sistemato ad ostacolo anticarro assieme a lungo tratto della riva sinistra dell'Adige. \nQuesto sbarramento consisteva in 7 appostamenti seguiti da 5 piccoli bunker posti su di un leggero dislivello subito dopo il torrente Ala. Sette caverne attive erano scavate invece a est dello sbarramento. Oltre a tutto ci\u00f2, i tedeschi consideravano utile un eventuale bombardamento e quindi la relativa distruzione della citt\u00e0 stessa per poter ostacolare ulteriormente l'avanzata degli alleati, come fu per altre citt\u00e0 (la battaglia di Montecassino a Cassino e la \"Stalingrado italiana\" di Ortona).\nSbarramento Ala-San Pietro in Bosco.\nA sud del paese venne costruito un secondo sbarramento di prima linea presso la chiesa di San Pietro in Bosco; questo consiste perlopi\u00f9 in alcuni Tobruk accoppiati a piccoli appostamenti, disposti lungo la linea ferroviaria del Brennero e alla strada statale SS12. Inoltre, due fossati vennero scavati verso Serravalle e linee minori dl asparagi di Rommel. Tali fossati erano costituiti da putrelle in ferro e rotaie che fuoriuscivano dal terreno in diagonale.\nSbarramento torrente San Valentino.\nAnche se non era un vero e proprio sbarramento, esiste a nord di Ala, a monte della localit\u00e0 Borgo Cantore, con pi\u00f9 precisione in localit\u00e0 Malusel (bivio per il santuario di San Valentino e passo Buole), un ulteriore settore dello sbarramento di Ala. Questo \u00e8 dotato di un fossato anticarro presso il torrente San Valentino, ora non pi\u00f9 esistente dato che \u00e8 stato interrato negli anni '90. Qui si trovano 2 strutture \"a botte\", in calcestruzzo, che potevan anche essere poste sottoterra, con il compito principale d\u2019offrir agl\u2019occupanti un sicuro rifugio antiaereo in caso di bombardamenti aerei dagli alleati; offrivano una resistenza ai soli piccoli calibri. Tali strutture erano costruite dalla ditta SCSC di Mori e venivano trasportati mediante treni merci fino al luogo pi\u00f9 prossimo alla loro destinazione; da qui anche spinti a mano raggiungevano la loro destinazione finale. Presso questo sbarramento ne rimase uno solo fino agli inizi degli anni '70.\nPresso la localit\u00e0 di Fusi, di fronte alla Casa delle Guardie e del Vivaio, si trovava una postazione anticarro, ovvero una casamatta resistente anche ai grossi calibri su cui vi era montata una torretta di un Panzer V Panther armato di un cannone da 75/L56. Analogamente un'altra postazione era sita in localit\u00e0 Santa Margherita con un fossato anticarro presso il torrente di Val Cipriana. Al termine della guerra, le due postazioni vennero smantellate e le due torrette vennero trasportate fino a Rovereto mediante l'utilizzo di carri trainati da buoi.\nPoco pi\u00f9 in quota rispetto alla localit\u00e0 di Fusi, in una delle caverne attive (oggi vi si trova l'acquedotto di Marani) si trovava un semovente d'artiglieria, probabilmente uno Sturmgesch\u00fctz III. Nelle altre caverne attive, anche scavate durante la grande guerra, venivano utilizzate dai tedeschi come depositi per materiale; la Wehrmacht aveva disposto presso il santuario di San Valentino un plotone di pionieri.\nStrutture difensive.\nI bunker sono di un tipo standard in due misure: per 4 e 8 soldati, adibiti a ricovero o infermeria, e servono da ricovero e sono collegati con camminamento coperto ad una postazione per mitragliatrice \"Maschinengewehr 34\" e \"42\" o per \"kurzer 8 cm Granatwerfer 42\". Questa, in cemento armato, \u00e8 di tipo unico per 2 soldati. Eccezionalmente, un bunker serve due appostamenti.\nOltre a queste strutture difensive, attorno a Ala e precisamente sopra alla localit\u00e0 di Plicante erano predisposte 4 postazioni contro aeree da 8,8 cm della FlaK costruite dall'organizzazione Todt. Sul monte Corno invece, pi\u00f9 precisamente presso la pineta dei Piazzi, si erano scavate delle caverne attive che dovevano ospitare al loro interno sia depositi che pezzi d'artiglieria; tali opere rimasero solo parzialmente compiute.\nBunker per 4 soldati.\nMisure interne del ricovero, con volta a borse: lunghezza 4 m, larghezza 3 m, altezza 2,35 m. Una porta alta 1,8 m che si apre su un corridoio trasversale largo 1,1 metri. Un estremo del corridoio porta all'esterno a mezzo di una breve galleria fortemente inclinata e con fondo a gradini, l'altro estremo porta ad un camminamento coperto, a risvolti, conducente all'appostamento della mitragliatrice. Di fronte alla porta \u00e8 ricavata una finestra di 80 x 60 centimetri, che si apre sul fondo di un pozzo con pareti di muro a secco. Questo pozzo, del diametro di 90\u00a0cm, \u00e8 munito di scala alla marinara e serve come uscita di soccorso; \u00e8 chiuso in alto da un tavolato ricoperto di terra ed \u00e8 parzialmente riempito di sabbia. Per utilizzare il pozzo \u00e8 necessario aprire la finestra e ritirare la sabbia nell'interno del bunker. All'interno trova posto una piccola stufa di ferro; l'ambiente \u00e8 ventilato da un foro del diametro di 20\u00a0cm posto in basso per l'entrata dell'aria fresca e da uno in alto per l'uscita dell'aria viziata, fori che si aprono sul corridoio. Le pareti del bunker in cemento armato hanno spessore di 2 metri, armatura in tondini d'acciaio disposti nei tre sensi a maglie di 25 x 20 centimetri. Grande importanza \u00e8 stata data all'armatura di questi manufatti e per masse di 200 m3 di calcestruzzo si sono usati 160 quintali d'acciaio.\nDal bunker parte il camminamento coperto che porta alla postazione della mitragliatrice posta ad una distanza di una trentina o cinquantina di metri. \nLe postazioni sono del tipo Tobruk a barbetta circolare con un diametro a terra pari a 80 centimetri. Il bordo della barbetta \u00e8 opportunamente sagomato e porta il cerchio di ferro per il sostegno dell'arma. Al di sotto della bocca, il pozzo si allarga in un vano ottagonale largo 1,4 metri cos\u00ec che i due soldati possono trovare protezione dai sassi lanciati in alto dalle bombe.\nAppostamento.\nL'appostamento \u00e8 profondo 1,6 metri e per la manovra dell'arma serve una panchina mobile di legno. Una scaletta porta ad un localetto di deposito fornito di stufetta e da questo si passa al camminamento coperto. Gli spessori delle pareti della postazione sono di 40 centimetri in cemento armato. Massa cementizia 11,5 m3 armata da tondini in acciaio con una massa di 7 quintali, la postazione era completamente interrata e l'apertura di combattimento viene mascherata da rete mimetica.\nNello sbarramento si trovano postazioni simili per mortaio da 8\u00a0cm ed allora la bocca del pozzo ha diametro di 1,8 metri ristretto con cono a gradini fino a 1,24 metri; sul fondo della postazione che si allarga a 3 metri \u00e8 infisso in centro il perno di rotazione; la postazione \u00e8 profonda 2 metri ed ha pavimento di legno."}
{"id": "5896345", "revid": "1305772", "url": "https://it.wikipedia.org/wiki?curid=5896345", "title": "Good Enough", "text": ""}
{"id": "5896348", "revid": "83531", "url": "https://it.wikipedia.org/wiki?curid=5896348", "title": "Giro dei Paesi Baschi 2016", "text": "Il Giro dei Paesi Baschi 2016, cinquantaseiesima edizione della corsa, valido come nona prova dell'UCI World Tour 2016, si \u00e8 svolto dal 4 al 9 aprile 2016 su un percorso di 852,2\u00a0km suddiviso in sei tappe con partenza da Etxebarria ed arrivo a Eibar. \u00c8 stato vinta dallo spagnolo Alberto Contador, che ha concluso con il tempo di 22h44'43\", divenendo con quattro trionfi il corridore pi\u00f9 vittorioso della competizione assieme a Jos\u00e9 Antonio Gonz\u00e1lez.\nCollegamenti esterni.\n "}
{"id": "5896354", "revid": "1315817", "url": "https://it.wikipedia.org/wiki?curid=5896354", "title": "Pierre \u00c9tienne Saint-Germain Leduc", "text": ""}
{"id": "5896355", "revid": "287204", "url": "https://it.wikipedia.org/wiki?curid=5896355", "title": "Goodbye Cruel World (album)", "text": ""}
{"id": "5896357", "revid": "1305772", "url": "https://it.wikipedia.org/wiki?curid=5896357", "title": "Goodbye Cruel World", "text": ""}
{"id": "5896359", "revid": "1315817", "url": "https://it.wikipedia.org/wiki?curid=5896359", "title": "Pierre Etienne Denis Leduc", "text": ""}
{"id": "5896360", "revid": "198277", "url": "https://it.wikipedia.org/wiki?curid=5896360", "title": "Sanremese Calcio 1986-1987", "text": "Questa voce raccoglie le informazioni riguardanti la Sanremese Calcio nelle competizioni ufficiali della stagione 1986-1987."}
{"id": "5896362", "revid": "107422776", "url": "https://it.wikipedia.org/wiki?curid=5896362", "title": "T\u00e8 cinese", "text": "Il t\u00e8 cinese \u00e8 una bevanda che si ottiene immergendo le foglie della pianta del t\u00e8 (\"Camellia sinensis\") in acqua bollente. Le foglie di t\u00e8 sono lavorate con metodi tradizionali cinesi. Il t\u00e8 cinese pu\u00f2 essere bevuto durante tutto l'arco della giornata, anche durante i pasti al posto dell'acqua, o perch\u00e9 ritenuto salutare o per il semplice piacere di assaporarlo.\nStoria.\nIl t\u00e8 ha una lunga storia in Cina. Anche se ha avuto origine in Cina durante la dinastia Tang, con t\u00e8 cinese ci si riferisce generalmente a foglie di t\u00e8 che sono state lavorate usando metodi trasmessi dalla Cina antica. Secondo una leggenda popolare, questa bevanda fu scoperta dall'imperatore Shennong nel 2737 a.C., a seguito della caduta casuale di una foglia di questa pianta nell'acqua che stava facendo bollire. Il t\u00e8 \u00e8 parte integrante della storia e della cultura cinese. Con la legna da ardere, il riso, l'olio, il sale, la salsa di soia e l'aceto, \u00e8 considerato una delle sette necessit\u00e0 fondamentali della vita cinese.\nIl t\u00e8 cinese pu\u00f2 essere classificato in cinque categorie: bianco, verde, oolong, nero e postfermentato. Alcuni aggiungono altre categorie per t\u00e8 profumati e pressati. Tutti questi tipi vengono dalle variet\u00e0 della pianta della \"Camellia sinensis\". La maggior parte dei t\u00e8 cinesi \u00e8 consumata in Cina e non viene esportata, tranne che per le comunit\u00e0 cinesi che risiedono all'estero. Il t\u00e8 verde \u00e8 la variet\u00e0 pi\u00f9 consumata in Cina.\nAll'interno di queste categorie principali c'\u00e8 una vastissima gamma di bevande. Alcuni ricercatori ne hanno contate pi\u00f9 di 700, mentre altri alzano il conteggio ad oltre il migliaio. Alcune variazioni sono dovute alle diverse specie della Camellia sinensis. Ad esempio la popolare Tieguanyin risale ad una pianta scoperta ad Anxi nella provincia del Fujian. Alcune caratteristiche sono anche dettate dal clima in cui cresce. Il fattore che per\u00f2 influisce di pi\u00f9 sulla differenziazione del t\u00e8 \u00e8 la lavorazione che avviene dopo la raccolta delle foglie. Il t\u00e8 verde e il t\u00e8 bianco subiscono un processo termico (simplified Chinese: \u6740\u9752; traditional Chinese: \u6bba\u9752) subito dopo essere stati raccolti in modo da evitare l'ossidazione, spesso chiamata fermentazione, dovuta agli enzimi naturalmente presenti nelle foglie. I t\u00e8 oolong sono parzialmente ossidati. Il t\u00e8 nero \u00e8 completamente fermentato. Altre differenze emergono da variazioni durante altri passi del processo di lavorazione.\nDinastia Song.\nIl t\u00e8 era un'importante parte del raccolto in epoca Song, infatti veniva anche usato per pagare le tasse \"(tributo del t\u00e8\"). Il t\u00e8 delle province del Zhejiang e del Fujian veniva inoltre esportato nel sud-est asiatico e negli stati arabi.\nDurante la dinastia Song, il t\u00e8 inizi\u00f2 ad essere pressato in blocchetti, spesso di forma circolare, per conservarlo meglio. Alcuni erano decorati con stampi di draghi cinesi o del Fenghuang e venivano chiamati con nomi esotici.\nDinastia Ming.\nLo studioso Wen Zhenheng nella sua opera enciclopedica \"Zhang Wu Zhi\" (simplified Chinese: \u957f\u7269\u5fd7; traditional Chinese: \u9577\u7269\u5fd7; Trattato su cose superflue), volume 12, descrive molti famosi t\u00e8 prodotti durante la dinastia Ming, fra cui i seguenti.\nT\u00e8 huqiu e tianchi.\nDurante questo periodo, il t\u00e8 Huqiu \u00e8 stato sviluppato per essere il miglior t\u00e8 del mondo; la produzione era per\u00f2 piuttosto limitata e controllata dal governo cinese. Alcuni per\u00f2 ritengono che il t\u00e8 Tianchi sia ancora migliore (cinese: \u5929\u6c60\u8336; \"Lago del Cielo\").\nT\u00e8 Jie.\nIl t\u00e8 Jie, proveniente dalla provincia dello Zhejiang, \u00e8 considerato una bevanda per intenditori, oltre ad essere piuttosto costoso.\nT\u00e8 Lu'an.\nIl t\u00e8 Lu'an (Chinese: \u516d\u5b89\u8336) \u00e8 usato nella medicina cinese. Rischia di essere amaro e di non liberare il suo aroma se non viene preparato nel modo corretto. La sua qualit\u00e0 \u00e8 considerata piuttosto buona. Questo tipo di t\u00e8 pu\u00f2 dare sollievo a chi soffre di problemi gastrici.\nIl t\u00e8 Lu'an \u00e8 ancora prodotto nella provincia dello Anhui in Cina. La variet\u00e0 che viene da Jinzhai \u00e8 considerata di qualit\u00e0 superiore, in quanto la pianta viene coltivata in una grotta con moltissimi pipistrelli, che sono molto utili per fertilizzare il terreno.\nT\u00e8 Songluo.\nIl t\u00e8 Songluo viene prodotto sulla montagna Songluo, situata a nella provincia dello Anhui. Le piantagioni sono situate ad un'altitudine che varia dai 600 ai 700 metri.\nTutto il t\u00e8 Songluo \u00e8 prodotto in un'area molto ristretta e ci sono soltanto poche famiglie che se ne occupano. Il t\u00e8 preparato a mano dai monaci che risiedono sulla montagna pu\u00f2 essere poi ancora migliore.\nT\u00e8 Longjing e Tianmu.\nQueste due variet\u00e0 di t\u00e8 possono essere connesse col t\u00e8 Tianchi a causa del clima in cui crescono le piante. Siccome le stagioni fredde arrivano prima in montagna e d'inverno c'\u00e8 molta neve, le piante di t\u00e8 germogliano pi\u00f9 tardi. [Wen Zhenheng]\nCultura.\nUsanze.\nNei ristoranti in Cina accade spesso che i clienti puliscano le loro ciotole e i vari utensili a tavola, sciacquandoli con il t\u00e8. Il t\u00e8 pu\u00f2 essere versato sugli utensili in un'altra delle loro tazze, oppure il ristorante fornisce una ciotola pi\u00f9 grande proprio per raccogliere il t\u00e8 usato per sciacquare le tazze.\nEconomia.\nProduzione.\nI migliori t\u00e8 verdi e bianchi sono prodotti a partire da piccoli germogli di t\u00e8 che vengono raccolti all'inizio della primavera. Questi germogli possono essere composti da un singolo bocciolo, un bocciolo con una foglia attaccata o anche con due foglie leggermente aperte. Normalmente le foglioline non devono superare la lunghezza del bocciolo.\nI t\u00e8 pi\u00f9 ossidati \u2014 come ad esempio il t\u00e8 oolong \u2014 sono prodotti a partire da foglie gi\u00e0 pi\u00f9 grandi.\u00a0\nNon tutti i t\u00e8 pregiati sono fatti con foglie appena nate. Il t\u00e8 verde pi\u00f9 apprezzato, il Lu An Gua Pian, \u00e8 prodotto da foglie mature.\nPer tradizione, i boccioli e le foglioline vengono raccolti prima del 5 aprile, data della festa di Qingming. Normalmente si inizia il raccolto quando il 5% della coltivazione \u00e8 pronta, o quando i boccioli hanno raggiunto una certa misura. Alcuni raccolgono i germogli ogni uno o due giorni."}
{"id": "5896366", "revid": "180559", "url": "https://it.wikipedia.org/wiki?curid=5896366", "title": "Marianne Baillie", "text": "Scrisse quattro libri, dei quali due raccolte di poesie e due resoconti dei suoi viaggi.\nBiografia.\nFiglia dell'attore inglese George Wathen (1762-1849) e di Marianne Norford, visse in Inghilterra e in Portogallo."}
{"id": "5896368", "revid": "21583", "url": "https://it.wikipedia.org/wiki?curid=5896368", "title": "Avvolgipallet", "text": "Un avvolgipallet (fasciapallet o avvolgitore pallet) \u00e8 una macchina creata per l'imballaggio di unit\u00e0 pallettizzate con film estensibile. Lo scopo \u00e8 di proteggere e stabilizzare il prodotto sul pallet per prepararlo allo stoccaggio in magazzino o al trasporto. L'operazione di avvolgimento del carico pu\u00f2 avvenire in diversi modi in base alla tipologia di avvolgipallet, per tutti per\u00f2 l'avvolgimento avviene attraverso lo svolgimento di una bobina di film estensibile attorno al carico, che per via del calore, la porta a restringersi e ad aderire ad esso. Il numero di giri adatti alla stabilizzazione del carico dipendono dalla tipologia del prodotto e dallo scopo dell'imballaggio (sola copertura o anche stabilizzazione).\nGli avvolgipallet possono essere di diverso tipo in base al livello di produzione di un'azienda: manuali, robot, semi-automatici e automatici e in quest'ultima categoria troviamo gli avvolgitori orizzontali o verticali, questi ultimi a piattaforma rotante, braccio rotante o anello rotante.\nTipologie.\nRobot fasciapallet.\nIl robot fasciapallet \u00e8 una macchina di piccole dimensioni che gira attorno al pallet fermo e, seguendo la forma del pallet grazie ad un sensore, ne avvolge la superficie.\nAvvolgitori semi-automatici.\nGli avvolgipallet semi-automatici avvolgono in modo automatico il carico. Un operatore deve posizionare il pallet nella zona di avvolgimento, agganciare su di esso il primo lembo di film e avviare l'avvolgimento. Una volta che la macchina avr\u00e0 finito il ciclo di avvolgimento, l'operatore dovr\u00e0 tagliare il film e rimuovere il pallet dalla zona di avvolgimento per procedere con l'avvolgimento di un nuovo carico. Questo tipo di avvolgitore pu\u00f2 essere adatto ad aziende che non producono pi\u00f9 di 20 pallet all'ora, anche se molte aziende possono avere la necessit\u00e0 di affidarsi ad una macchina automatica gi\u00e0 a questi livelli di produzione.\nAvvolgitori automatici.\nA differenza degli avvolgitori semi-automatici, gli avvolgipallet automatici vengono solitamente inseriti alla fine della linea produttiva collegati direttamente alla macchina che pallettizza il prodotto. Interfacciandosi con tutto il resto della linea automatica, il fasciapallet automatico rileva in autonomia l'arrivo del pallet, lo avvolge, salda l'ultimo lembo di film e lo trasferisce alla fine della linea (dove pu\u00f2 attenderlo un magazzino automatico o un operatore che lo trasferir\u00e0 in magazzino). Questo tipo di macchina lavora quindi in linee produttive completamente automatizzate, all'operatore \u00e8 solo richiesto di effettuare l'operazione del cambio bobina di film. Questo tipo di avvolgitore \u00e8 adatto ad aziende che producono almeno 10 pallet all'ora. I fasciapallet automatici possono essere verticali oppure orizzontali.\nAvvolgitori automatici orizzontali.\nGli avvolgitori automatici orizzontali sono utili per avvolgere prodotti molto lunghi come ad esempio lunghe assi di legno o tubi. Il prodotto scorre orizzontalmente nell'area di avvolgimento e la macchina lo avvolge in tutta la sua lunghezza.\nAvvolgitori automatici verticali.\nGli avvolgipallet automatici verticali avvolgono i prodotti pallettizzati sui pallet in legno. Il pallet entra nella zona di avvolgimento e la macchina lo avvolge in tutta la sua altezza posizionando, se richiesto, anche un foglio per la copertura superiore del carico, cos\u00ec da garantire protezione da polvere, acqua e umidit\u00e0. Questo tipo di macchina pu\u00f2 essere di tre tipologie: piattaforma, braccio o anello rotanti.\nA piattaforma rotante.\nCon gli avvolgipallet a piattaforma rotante, il pallet viene posizionato direttamente sulla piattaforma girevole. Il film estensibile viene svolto attorno al pallet dal carrello di prestiro che scorre lungo una colonna mentre la piattaforma fa roteare il pallet.\nA braccio rotante.\nA differenza degli avvolgitori a piattaforma rotante, con gli avvolgitori a braccio rotante il pallet rimane fermo ed \u00e8 il braccio della macchina a ruotare attorno al pallet svolgendo il film estensibile su tutta la sua superficie.\nAd anello rotante.\nCon gli avvolgipallet ad anello rotante il pallet resta fermo sull'area di avvolgimento come nel caso degli avvolgitori a braccio, ma in questo caso il film viene steso sul pallet per mezzo di un anello che circonda il pallet e lo avvolge per tutta la sua altezza. Con gli avvolgitori ad anello \u00e8 inoltre possibile effettuare avvolgimenti particolari (es. solo la base e la parte alta del pallet o l'avvolgimento distinto di due pallet sovrapposti)."}
{"id": "5896371", "revid": "1305772", "url": "https://it.wikipedia.org/wiki?curid=5896371", "title": "Hallucinations", "text": ""}
{"id": "5896378", "revid": "767487", "url": "https://it.wikipedia.org/wiki?curid=5896378", "title": "Torres Calcio 1986-1987", "text": "Questa voce raccoglie le informazioni riguardanti la Torres Calcio nelle competizioni ufficiali della stagione 1986-1987."}
{"id": "5896399", "revid": "1124164", "url": "https://it.wikipedia.org/wiki?curid=5896399", "title": "Boario (Gromo)", "text": "Boario (\"Bo\u00e9r\" in dialetto bergamasco) \u00e8 una frazione di Gromo paese in provincia di Bergamo dell'alta Val Seriana, la frazione parte dal fondovalle lungo la parete a est del fiume Serio fino alla localit\u00e0 Spiazzi, ed \u00e8 la frazione pi\u00f9 abitata.\nL'etimologia deriva dall'essere sempre stato un luogo destinato all'allevamento del bestiame. Una pergamena del 1179 riporta \"Paulus de Boero\".\nGeografia fisica.\nTerritorio.\nLa frazione \u00e8 situata sulla parte sinistra orografica del fiume Serio, e dista 1,79 km dal capoluogo e a 900 m s.l.m. inizia con la localit\u00e0 Valzella fino a raggiungere il centro pi\u00f9 antico dove \u00e8 presente una chiesa barocca dedicata a San Bartolomeo. \nDal fondovalle la frazione era raggiungibile fino agli anni \u201950 da un sentiero lastricato detto mulattiera ancora oggi percorribile, anche se in pi\u00f9 parti tagliato dalla strada asfaltata. Con la realizzazione della nuova strada \u00e8 dagli inizi degli anni '70, \u00e8 iniziata una lenta urbanizzazione della frazione, specialmente per la villeggiatura milanese con la costruzione di seconde case, diventando una localit\u00e0 turistica per gli amanti della montagna e degli sporti invernali, grazie agli impianti di risalita che si trovano pi\u00f9 a monte nella localit\u00e0 Spiazzi.\nBoario \u00e8 parte del Parco Regionale delle Orobie.\nStoria.\nLa storia della frazione segue le vicende del capoluogo, anche se durante il periodo dell'unione dei comuni di Gromo, Valgoglio, Gandellino e Ardesio, unione chiamata \"la quadra\" che decorse dal 1610, la localit\u00e0 sembra voler avere una sua autonomia, risale infatti al 1612 la divisione del territorio dal capoluogo, per poi ricongiungersi a Gromo nel 1621.\nSaranno le testimonianze dei pastori della frazione a documentare l'accaduto del 1 novembre 1666 sul capoluogo trovandosi sulla facciata della valle posta di fronte alla frana.\nMonumenti e luoghi d'interesse.\nChiesa di San Bartolomeo.\nDella chiesa, dedicata a San Bartolomeo non si conoscono le origini, si sa che viene citata in un atto notarile di Stefano Robardi nel 1429, visitata nel 1575 da San Carlo Borromeo in vista pastorale e poi nominata Parrocchia dal Vescovo Daniele Giustiniani nel 1677. L'architrave sull'ingresso posto sul lato a sud riporta la data 1572, data di una prima ristrutturazione:\nLa facciata settecentesca, cos\u00ec come il lato destro, \u00e8 preceduto da un portico e si affaccia sulla vecchia strada comunale.\nIn essa si trovano opere di pregio, tra cui il polittico dei Marinoni dipinto a pi\u00f9 mani nel corso degli anni. Iniziato da Antonio Marinoni, proseguito poi dal figlio Ambrogio, e consegnato nel 1551 con un documento che nomina \"unam anchonam in qua erat sculpta Imago Sancti Bartholomei et aliorum Sanctorum adorata\", quanto anche questo era morto nel frattempo, tanto che nel 1563 dato il mancato pagamento del saldo dell'opera, la vedova di quest'ultimo, Giulia Pedruzzi, incaric\u00f2 due pittori per la sua ultimazione Nicola Boneri, sostituito da Giovan Antonio Agnelli, e Giovanni Battista Moroni.\nLa pala della Nativit\u00e0 e Santi, datata 1777, posta sull'altare di destra \u00e8 opera di Saverio Dalla Rosa."}
{"id": "5896401", "revid": "1305772", "url": "https://it.wikipedia.org/wiki?curid=5896401", "title": "Heart to Heart", "text": ""}
{"id": "5896404", "revid": "1305772", "url": "https://it.wikipedia.org/wiki?curid=5896404", "title": "Hell Yes", "text": ""}
{"id": "5896406", "revid": "1543377", "url": "https://it.wikipedia.org/wiki?curid=5896406", "title": "Thomas Hay-Drummond, XI conte di Kinnoull", "text": "Biografia.\nEra il figlio di Robert Hay-Drummond, X conte di Kinnoull, e della sua seconda moglie, Sara Harley, figlia di Thomas Harley, sindaco di Londra.\nCarriera.\nServ\u00ec come Lord leone, re d'arme (1804-1866), succedendo a suo padre in tale carica. Ha servito come colonnello della Milizia Perthshire (1809-1855 e 1830-1866) ed \u00e8 stato Lord luogotenente del Perthshire.\nMassone, \u00e8 stato il cinquantesimo Gran maestro della Gran loggia di Scozia.\nMatrimonio.\nSpos\u00f2, il 17 agosto 1824, Louisa Burton Rowley, figlia di Charles Rowley. Ebbero nove figli:\nMorte.\nMor\u00ec il 18 febbraio 1866 a Torquay."}
{"id": "5896411", "revid": "240277", "url": "https://it.wikipedia.org/wiki?curid=5896411", "title": "Stazione di Monterosso (disambigua)", "text": ""}
{"id": "5896412", "revid": "1305772", "url": "https://it.wikipedia.org/wiki?curid=5896412", "title": "Here Today", "text": ""}
{"id": "5896420", "revid": "327773", "url": "https://it.wikipedia.org/wiki?curid=5896420", "title": "Tuba (nubi)", "text": ""}
{"id": "5896441", "revid": "1186766", "url": "https://it.wikipedia.org/wiki?curid=5896441", "title": "Fiat Panda Supernova", "text": ""}
{"id": "5896450", "revid": "1573940", "url": "https://it.wikipedia.org/wiki?curid=5896450", "title": "Chiesa di San Ciriaco alle Terme di Diocleziano", "text": "La chiesa di San Ciriaco alle Terme di Diocleziano (in latino \"Sancti Cyriaci in Thermis\") \u00e8 una chiesa scomparsa di Roma, nel rione Castro Pretorio, costruita all'interno di una struttura delle Terme di Diocleziano.\nLa chiesa era sede del titolo cardinalizio omonimo.\nStoria.\nI preti di San Ciriaco alle Terme compaiono gi\u00e0 tra i sottoscrittori degli atti dei sinodi romani del 499 e del 595; la chiesa \u00e8 menzionata anche nel \"Liber pontificalis\", in una bolla di papa Paolo I del 4 luglio 761 e in altri documenti dell'XI e del XIV secolo.\nViene registrata tra le chiese abbandonate di Roma nel catalogo del 1492. Secondo Onofrio Panvinio, il titolo cardinalizio fu trasferito dalla fatiscente chiesa di San Ciriaco alle Terme a quella dei Santi Quirico e Giulitta da papa Sisto IV e nel catalogo del 1555 la chiesa \u00e8 chiamata \"Cyriaci in Thermis, alias Quirici et Iulitae regione Montium prope palatium Nervae\".\nI resti della chiesa erano ancora visibili agli inizi del XVII secolo nella vigna dei certosini di Santa Maria degli Angeli.\nLe fondazioni della chiesa sono state ritrovate nel 1873-1874 nei pressi del padiglione sud-ovest del palazzo del ministero delle Finanze, in via Pastrengo."}
{"id": "5896452", "revid": "124123", "url": "https://it.wikipedia.org/wiki?curid=5896452", "title": "Hugh Fortescue, V conte di Fortescue", "text": "Biografia.\nHugh William Fortescue era il primogenito di Hugh Fortescue, IV conte Fortescue, e di sua moglie, Emily Ormsby-Gore."}
{"id": "5896457", "revid": "287204", "url": "https://it.wikipedia.org/wiki?curid=5896457", "title": "La caduta dell'aquila", "text": "La caduta dell'aquila (\"The Gods of War\") \u00e8 un romanzo storico di Conn Iggulden del 2006, quarto della serie \"Imperator\".\nTrama.\nIl libro riprende le vicende storiche di Giulio Cesare a partire dalla guerra civile con Pompeo, subito dopo l'attraversamento del Rubicone.\nIl racconto segue le vicende della battaglia di Farsalo, dove Cesare ha sconfitto le ben pi\u00f9 numerose truppe di Pompeo. Il console romano vuole per\u00f2 inseguire il suo nemico in Egitto, dove si \u00e8 rifugiato. Appena giunto ad Alessandria scopre, con amarezza, che \u00e8 stato ucciso su ordine di Tolomeo XIII. A questo punto il dittatore romano trama, insieme a Cleopatra, contro lo stesso Tolomeo XIII. I due sono inizialmente costretti ad una strenua resistenza all'interno del palazzo reale di Alessandria, fino alla liberazione delle truppe romane giunte in aiuto dopo diversi mesi. Il racconto termina con il tragico epilogo di Cesare avvenuto a Roma nelle famose Idi di marzo del 44 a.C."}
{"id": "5896474", "revid": "1442080", "url": "https://it.wikipedia.org/wiki?curid=5896474", "title": "Napolitan graffiti", "text": "Napolitan graffiti. Come eravamo \u00e8 una raccolta di racconti di Raffaele La Capria pubblicata nel 1998.\nContenuto.\nIl tema principale del volume \u00e8 l'autoreferenzialit\u00e0 della letteratura napoletana. Per La Capria tale autoreferenzialit\u00e0 significa\nSono stati esaminati sia testi fondamentali della tradizione napoletana (\"Lo cunto de li cunti\" e \"La Smorfia\"), nella sezione \"Le radici dell'immaginario\"; testi di Elena Croce, Peppino e (soprattutto) Eduardo De Filippo, Pier Paolo Pasolini nella sezione \"I punti di vista, dall'alto e dal basso\"; Domenico Rea, Michele Prisco, Luigi Compagnone e Mario Pomilio nella sezione \"I residenti\"; tre opere letterarie su Napoli (\"Il resto di niente \" di Enzo Striano; \"Il mare non bagna Napoli\" di Anna Maria Ortese e \"Mistero napoletano\" di Ermanno Rea) nella sezione \"Tre storie dal vero\"; ritratti di intellettuali nati o vissuti a Napoli con i quali Raffaele La Capria ha avuto contatti personali di amicizia o di lavoro (Pasquale Prunas, Gianni Scognamiglio, Tommaso Giglio, William Fense Weaver, Antonio Ghirelli, Giuseppe Patroni Griffi, Francesco Compagna, Vittorio Caprioli e Francesco Rosi) nella sezione \"Come eravamo\". La Capria ammette di non aver preso in considerazione alcune figure fondamentali per Napoli (Tot\u00f2, Raffaele Viviani, Luigi Incoronato) \u00abnon perch\u00e9 li considerassi meno importanti ma perch\u00e9 non li avevo conosciuti e non ne avevo un ricordo personale\u00bb. Nella sezione \"Oltre l'orizzonte\", infine, l'autore descrive una visita all'Acquario di Napoli e una passeggiata in via Caracciolo.\nEdizioni.\nL'edizione del 1998 raccoglieva una serie di saggi sull'autoreferenzialit\u00e0 della letteratura napoletana apparsi in precedenza su riviste e quotidiani (\"Nuovi Argomenti\", \"Corriere della Sera\", \"Il Mattino\") eccettuati il saggio sul testo di Elena Croce, apparso nel volume \"L'occhio di Napoli\" (edizione Oscar Mondadori del 1996) e il saggio \u00abPasquale Prunas e l'esperienza di \"Sud\"\u00bb gi\u00e0 pubblicato in \"False partenze\" (II edizione, Mondadori, 1995). Tutti i saggi presenti nell'edizione 1998 sono stati poi rielaborati e talora riscritti per ottenere un libro omogeneo.\nL'edizione di \u00ab\"Napolitan graffiti\"\u00bb contenuta nelle \"Opere\" di La Capria curate da Silvio Perrella nel 2003 \u00e8 una selezione. Sono stati esclusi: \u00ab\"La Smorfia\" o della logica numerologia\u00bb (sezione \"Le radici dell'immaginario\"), la recensione di \"Il resto di niente \"in quanto il romanzo di Enzo Striano era un vero romanzo storico, e non un misto fra reportage e invenzione come gli altri due libri recensiti nella sezione \u00abTre storie dal vero\u00bb, ossia \"Il mare non bagna Napoli\" di Anna Maria Ortese e \"Mistero napoletano\" di Ermanno Rea; infine \u00e8 stata esclusa l'intera sezione \"Come eravamo\"."}
{"id": "5896475", "revid": "125531690", "url": "https://it.wikipedia.org/wiki?curid=5896475", "title": "Edgard Scandurra", "text": "Biografia.\nCome solista ha inciso solo sei album (di cui uno live), preferendo l'attivit\u00e0 di polistrumentista per diversi gruppi, in particolare gli Ira!. Musicista mancino, \u00e8 acclamato soprattutto per le sue esibizioni alla chitarra.\nNumerose le sue collaborazioni con altri artisti, tra cui Kid Abelha, Vange Milliet, Os Paralamas do Sucesso, Vespas Mandarinas, Lob\u00e3o e Guilherme Arantes.\nHa quattro figli: Daniel (musicista e bassista), Lucas, Joaquim ed Estela."}
{"id": "5896480", "revid": "436907", "url": "https://it.wikipedia.org/wiki?curid=5896480", "title": "Didn't I", "text": ""}
{"id": "5896481", "revid": "767487", "url": "https://it.wikipedia.org/wiki?curid=5896481", "title": "Drakut il vendicatore", "text": "Drakut il vendicatore \u00e8 un film del 1961 diretto da Luigi Capuano.\nTrama.\nUno zingaro salva la vita ad una principessa e se ne innamora. Anche lei lo ama, ma il loro sentimento \u00e8 contrastato da un nobile, parente della ragazza, che aspira alla sua mano per conquistare il trono. A tale scopo non esita ad assassinare il re e a dichiarare prossime le nozze con la principessa. Lo zingaro, per\u00f2, giunge con i compagni e in un drammatico scontro finisce il rivale.\nProduzione.\nGirato in esterni al castello di Trako\u0161can, in Croazia."}
{"id": "5896482", "revid": "116755419", "url": "https://it.wikipedia.org/wiki?curid=5896482", "title": "Altamira (album)", "text": "Altamira \u00e8 un album di Mark Knopfler ed Evelyn Glennie, pubblicato nel 2016 dalla British Grove Records. Il disco contiene la colonna sonora dell'omonimo film di Hugh Hudson.\nTracce.\nLe musiche sono di Mark Knopfler, salvo dove indicato."}
{"id": "5896484", "revid": "767487", "url": "https://it.wikipedia.org/wiki?curid=5896484", "title": "Elettrotreno serie E235", "text": "L'elettrotreno serie E235 (E235\u7cfb) \u00e8 un convoglio a composizione utilizzato sulla linea Yamanote da JR East in Giappone nella grande area di Tokyo a partire da novembre 2015.\nIl treno \u00e8 stato consegnato alla compagna nel marzo 2015, entrando in servizio il 30 novembre 2015 per essere poi sospeso fino a marzo 2016.\nAttualmente il treno \u00e8 in servizio e rimpiazzer\u00e0 i vecchi treni serie E231-500 in attivit\u00e0 dal 2002."}
{"id": "5896500", "revid": "1391549", "url": "https://it.wikipedia.org/wiki?curid=5896500", "title": "Bristow (Virginia)", "text": "Bristow \u00e8 un'area non incorporata della Contea di Prince William, nello stato della Virginia, negli Stati Uniti d'America. Nel 2014 contava 29.346 abitanti, con un incremento del 287% dal 2000. Secondo i dati del censimento, del 2000, vi vivevano 8.910 persone.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Virginia Railway Express."}
{"id": "5896504", "revid": "938", "url": "https://it.wikipedia.org/wiki?curid=5896504", "title": "Governatori delle Figi", "text": "Il governatore delle Figi governava la Colonia delle Figi, che era sotto la sovranit\u00e0 del Regno Unito; era nominato dal sovrano britannico.\nTra il 1877 e il 1952, i governatori delle Figi furono anche Alti Commissari per i Territori britannici del Pacifico occidentale."}
{"id": "5896505", "revid": "212348", "url": "https://it.wikipedia.org/wiki?curid=5896505", "title": "Governatore delle Figi", "text": ""}
{"id": "5896509", "revid": "767487", "url": "https://it.wikipedia.org/wiki?curid=5896509", "title": "Esplantas-Vazeilles", "text": "Esplantas-Vazeilles \u00e8 un comune francese del dipartimento dell'Alta Loira della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Esplantas e Vazeilles-pr\u00e8s-Saugues.\nIl capoluogo \u00e8 la localit\u00e0 di Esplantas."}
{"id": "5896511", "revid": "767487", "url": "https://it.wikipedia.org/wiki?curid=5896511", "title": "Adagio (espressione)", "text": "Un adagio (dal latino \"adagium\", affine ad \"aio\", \"dico\") \u00e8 un breve detto, spesso di contenuto filosofico, che riporta qualche importante dato dell'esperienza o che ha guadagnato credibilit\u00e0 attraverso il suo lungo uso memetico.\nAlcuni adagi hanno un carattere ironico o caricaturale: \u00e8 il caso della famosa legge di Murphy."}
{"id": "5896512", "revid": "1005847", "url": "https://it.wikipedia.org/wiki?curid=5896512", "title": "Governatori generali delle Figi", "text": "I governatori generali delle Figi furono in carica tra il 1970 e il 1987, mentre le Figi erano un Dominion britannico; erano nominati dal sovrano del Regno Unito."}
{"id": "5896513", "revid": "767487", "url": "https://it.wikipedia.org/wiki?curid=5896513", "title": "Tre leggi di Clarke", "text": "Le tre leggi di Clarke sono tre adagi formulati dallo scrittore britannico Arthur C. Clarke (1917 \u2013 2008).\nLa terza legge \u00e8 divenuta particolarmente famosa e ha ispirato un gran numero di varianti e corollari, tra cui per esempio l'ultima legge di Shermer."}
{"id": "5896514", "revid": "212348", "url": "https://it.wikipedia.org/wiki?curid=5896514", "title": "Governatore Generale delle Figi", "text": ""}
{"id": "5896515", "revid": "212348", "url": "https://it.wikipedia.org/wiki?curid=5896515", "title": "Governatore generale delle Figi", "text": ""}
{"id": "5896516", "revid": "1522738", "url": "https://it.wikipedia.org/wiki?curid=5896516", "title": "Ultima legge di Shermer", "text": "L'ultima legge di Shermer \u00e8 un principio teorico proposto nel 2002 da Michael Shermer. Si tratta di un corollario alla terza legge di Clarke (\u00abQualunque tecnologia sufficientemente avanzata \u00e8 indistinguibile dalla magia\u00bb), che viene portata alle estreme conseguenze nell'ambito della riflessione su forme di vita extraterrestre molto avanzate tecnologicamente:\nI caratteri tipicamente associati con la divinit\u00e0 sono l'onniscienza e l'onnipotenza. Shermer sostiene che, dal nostro punto di vista umano, \u00e8 impossibile distinguere un dio che possieda questi caratteri in senso assoluto (ovvero che sia letteralmente onnisciente e onnipotente) da un'entit\u00e0 che li possegga solo apparentemente (ovvero che sia solo estremamente pi\u00f9 sapiente e pi\u00f9 potente di noi)."}
{"id": "5896518", "revid": "767487", "url": "https://it.wikipedia.org/wiki?curid=5896518", "title": "Po\u0219ta Veche (Chi\u0219in\u0103u)", "text": "Po\u0219ta Veche \u00e8 un quartiere del settore R\u00ee\u0219cani della citt\u00e0 di Chi\u0219in\u0103u (Moldavia). Le principali arterie del quartiere sono: Calea Orheiului \u0219i Ceucari e la strada M21 che delimita la periferia del quartiere.\nStoria.\nIl quartiere \u00e8 sorto al posto dell'omonimo paese all'inizio del XIX secolo. Il nome deriva da una vecchia stazione di posta, situata alla periferia di Chi\u0219in\u0103u. Nel 1912 il paese contava di una popolazione di circa 600 abitanti. La localit\u00e0 \u00e8 stata inglobata dalla capitale negli anni 20 del XX secolo.\nNel corso degli anni la maggior parte della popolazione era contadina, erano presenti comunque lavoratori ferroviari, artigiani, negozianti e altri. In alcune parti il quartiere ha mantenuto il vecchio aspetto: strade strette, piccole case con lotti di terreno, circondate da staccionate in legno e a volte muretti in pietra."}
{"id": "5896520", "revid": "71433", "url": "https://it.wikipedia.org/wiki?curid=5896520", "title": "The Russian Woodpecker", "text": ""}
{"id": "5896523", "revid": "793215", "url": "https://it.wikipedia.org/wiki?curid=5896523", "title": "Quartieri di Chi\u0219in\u0103u", "text": ""}
{"id": "5896546", "revid": "767487", "url": "https://it.wikipedia.org/wiki?curid=5896546", "title": "M\u0103lina Mare", "text": "M\u0103lina Mare \u00e8 un quartiere del settore Botanica della citt\u00e0 di Chi\u0219in\u0103u. Le principali vie sono: strada M\u0103lina Mare e bluevardul Dacia."}
{"id": "5896553", "revid": "1543377", "url": "https://it.wikipedia.org/wiki?curid=5896553", "title": "M\u0103lina Mic\u0103", "text": "M\u0103lina Mic\u0103 \u00e8 un quartiere del settore Centru della citt\u00e0 di Chi\u0219in\u0103u (Moldavia). Le vie principali sono le strade: \u201eGheorghe Asachi\u201d, \u201eGrenoble\u201d, \u201eNicolae Testimi\u021beanu\u201d \u0219i \u201ePantelimon Halippa\u201d; e il boulevard Dacia."}
{"id": "5896554", "revid": "964734", "url": "https://it.wikipedia.org/wiki?curid=5896554", "title": "Terza legge di Clarke", "text": ""}
{"id": "5896558", "revid": "125724584", "url": "https://it.wikipedia.org/wiki?curid=5896558", "title": "BBC Radio 6 Music", "text": "BBC Radio 6 Music, nota come BBC 6 Music dal 2002 all'aprile 2011, \u00e8 un'emittente radiofonica di propriet\u00e0 del gruppo BBC, lanciata l'11 marzo 2002 e disponibile in diffusione audio digitale, in streaming su Internet, via digitale terrestre e via satellite sul satellite Astra 2B in alcuni stati dell'Europa settentrionale.\nCon un palinsesto incentrato sull'indie rock e il classic rock, ma aperto anche a punk, jazz, funk e hip-hop, spesso \u00e8 identificata come la \"sorella\" di BBC Radio 2, dato che condivide vari \"speaker\" e disc jockey con BBC Radio 1 e BBC Radio 2.\nPresentatori e programmi.\nFascia mattutina.\nluned\u00ec-gioved\u00ec\nvenerd\u00ec-domenica\nFascia notturna.\nluned\u00ec-gioved\u00ec\nvenerd\u00ec-domenica"}
{"id": "5896559", "revid": "33751", "url": "https://it.wikipedia.org/wiki?curid=5896559", "title": "BBC 6 Music", "text": ""}
{"id": "5896560", "revid": "110157", "url": "https://it.wikipedia.org/wiki?curid=5896560", "title": "Andromeda III", "text": "Andromeda III (And III) \u00e8 una galassia nana sferoidale situata nell'omonima costellazione alla distanza di 2,44 milioni di anni luce dalla Terra.\n\u00c8 una galassia satellite della Galassia di Andromeda (M31) dalla quale dista circa 150.000 anni luce. Pertanto fa parte del Gruppo Locale.\nFu scoperta da Sidney van den Bergh all'Osservatorio di Monte Palomar a seguito dell'elaborazione di osservazioni effettuate nel 1970 e 1971."}
{"id": "5896562", "revid": "1305772", "url": "https://it.wikipedia.org/wiki?curid=5896562", "title": "Battaglia di Machecoul", "text": ""}
{"id": "5896578", "revid": "22356", "url": "https://it.wikipedia.org/wiki?curid=5896578", "title": "Pelanomodon", "text": ""}
{"id": "5896579", "revid": "22356", "url": "https://it.wikipedia.org/wiki?curid=5896579", "title": "Isalorhynchus", "text": ""}
{"id": "5896580", "revid": "124123", "url": "https://it.wikipedia.org/wiki?curid=5896580", "title": "Laurence Cummings", "text": "Cummings fu educato alla Solihull School, Christ Church, Oxford ed al Royal College of Music. Fra i suoi insegnanti c'\u00e8 stato Jill Severs.\nCummings \u00e8 Capo di Historical Performance alla Royal Academy of Music (dal 1997), Direttore musicale della London Handel Orchestra e del London Handel Festival (dal 1999), direttore musicale della Tilford Bach Society, un membro fondatore dei London Handel Players e un fiduciario dell'Handel House Museum. Nel settembre 2011 divenne direttore artistico del G\u00f6ttingen International H\u00e4ndel Festival. Ha suonato clavicembalo ed organo continuo con molti dei gruppi pi\u00f9 importanti di strumenti d'epoca, compresi Les Arts Florissants, The Sixteen Choir, Gabrieli Consort e l'Orchestra del Secolo dei Lumi. Ha anche diretto all'English National Opera ed a Glyndebourne.\nCummings ha registrato sia come strumentista che come direttore. Fra le sue incisioni come direttore pu\u00f2 vantare la prima registrazione della cantata di H\u00e4ndel, recentemente scoperta nel 2001, \"Gloria, \"con Emma Kirkby solista e la Royal Academy of Music Baroque Orchestra. Ha anche eseguito registrazioni di lavori per clavicembalo di Louis e Fran\u00e7ois Couperin e di H\u00e4ndel."}
{"id": "5896583", "revid": "599013", "url": "https://it.wikipedia.org/wiki?curid=5896583", "title": "Ennio Bacchio", "text": "Carriera.\nCresciuto nella Stradellina, passato al Pavia vi ha disputato tre stagioni, ha esordito in Serie B il 10 settembre 1933 nella partita Pavia-Legnano (0-3), poi ha disputato due stagioni con le Acciaierie Falck di Sesto San Giovanni, poi una stagione a Como."}
{"id": "5896594", "revid": "76963", "url": "https://it.wikipedia.org/wiki?curid=5896594", "title": "William McInnes", "text": "Ultimo dei cinque figli di Iris e Col McInnes, suo padre mor\u00ec nel 1992.\n\u00c8 attivo dagli anni novanta ed \u00e8 principalmente noto per aver recitato in \"Le verit\u00e0 negate\" nella parte del marito di Emily Blunt.\n\u00c8 stato sposato con la regista Sarah Watt, con cui \u00e8 rimasto fino alla morte di lei avvenuta nel 2011 per un cancro alle ossa e al seno."}
{"id": "5896596", "revid": "1718925", "url": "https://it.wikipedia.org/wiki?curid=5896596", "title": "Specchio parabolico", "text": "Uno specchio parabolico \u00e8 uno specchio avente forma di paraboloide, cio\u00e8 del solido ottenuto tramite la rotazione di una parabola intorno al proprio asse di simmetria. Vanta di specifiche propriet\u00e0 fisiche e di numerose applicazioni in molti campi\nPropriet\u00e0 fisiche.\nSe una sorgente luminosa \u00e8 collocata nel fuoco, i raggi riflessi sono paralleli all'asse di simmetria del paraboloide. Viceversa, se i raggi incidenti sullo specchio sono paralleli all'asse, i raggi riflessi convergono nel fuoco. Nella parte di spazio esterna allo specchio la luce che arriva parallela all'asse viene riflessa lungo la retta a cui appartengono il fuoco e il punto d'incidenza del raggio di luce. Viceversa specifici raggi di luce provenienti da varie direzioni e che colpiscono lo specchio sul suo lato esterno vengono riflessi parallelamente all'asse di simmetria del paraboloide. In questo modo si ottiene una riflessione con un angolo pi\u00f9 ampio rispetto ad uno specchio piano.\nUsi applicativi.\nGrazie a queste propriet\u00e0 si possono pensare numerose applicazioni di vario genere per questi specchi, sfruttando sia la capacit\u00e0 di concentrare le onde, sia quella di amplificare l'angolo visivo.\nNella storia.\nSi racconta che Archimede di Siracusa, famoso matematico e fisico greco, abbia impiegato le propriet\u00e0 dello specchio parabolico durante l'invenzione degli specchi ustori, usati per bruciare le navi nemiche dall'alto delle mura.\nInoltre, fin dall'antichit\u00e0, gli specchi parabolici sono stati usati per amplificare la luce dei fari marittimi.\nOggi.\nAl giorno d'oggi gli usi degli specchi parabolici sono molteplici, per esempio possiamo trovarli:"}
{"id": "5896599", "revid": "580197", "url": "https://it.wikipedia.org/wiki?curid=5896599", "title": "R\u00fanar M\u00e1r Sigurj\u00f3nsson", "text": "Carriera.\nClub.\nHa iniziato la sua carriera nella squadra in cui era anche cresciuto, il Tindast\u00f3ll, per poi spostarsi nella regione della capitale. Qui ha disputato una stagione nelle serie minori tra le file dell'\u00ddmir, squadra riserve del HK K\u00f3pavogur, per poi essere promosso nella prima squadra dell'HK stesso. Prima dell'inizio dell'\u00darvalsdeild 2010, il giocatore \u00e8 approdato al Valur, dove \u00e8 rimasto fino al 2013.\nIl 31 gennaio 2013 \u00e8 stato ufficializzato il suo passaggio a titolo temporaneo agli olandesi del PEC Zwolle. Il prestito prevedeva una permanenza fino al termine della stagione 2012-2013, con un'opzione per due ulteriori stagioni. La sua parentesi olandese \u00e8 stata condizionata da un infortunio, che non gli ha permesso di collezionare presenze. In aprile \u00e8 stato annunciato il suo ritorno al Valur, con cui disputa dieci gare di campionato.\nIl 6 agosto 2013 si \u00e8 trasferito a titolo definitivo al GIF Sundsvall, nella Superettan svedese, con un contratto valido fino alla fine della stagione 2016. Al termine della Superettan 2014, la squadra conquista la promozione in Allsvenskan. Nell'estate del 2016, dopo un buon avvio in Allsvenskan (6 reti in 12 partite) e dopo l'ottimo Europeo giocato dalla Nazionale islandese, viene acquistato dagli svizzeri del Grasshoppers con un contratto triennale. Dopo una stagione e mezza con la maglia delle \"Cavallette\", nella sessione invernale della stagione 2017-2018 passa al San Gallo.\nNazionale.\nHa militato in alcune delle Nazionali islandesi giovanili, fino a quando nel 2012 \u00e8 stato convocato nella Nazionale maggiore a seguito di una buona stagione con il Valur (7 reti in 22 partite). Il 14 novembre 2012 ha debuttato nell'amichevole esterna contro Andorra, segnando anche il gol del definitivo 2-0. Viene convocato per gli Europei 2016 in Francia."}
{"id": "5896602", "revid": "1543377", "url": "https://it.wikipedia.org/wiki?curid=5896602", "title": "Distretto di Jurm", "text": "Il distretto di Jurm \u00e8 un distretto della Provincia del Badakhshan, nell'Afghanistan settentrionale. Il capoluogo del distretto \u00e8 Jurm (12.106 abitanti), situata ad un'altitudine di 1525 metri sul livello del mare.\nPopolazione.\nNel 2009, la popolazione era di 76.072 unit\u00e0. L'etnia principale \u00e8 risultata essere quella tagica (95%), seguita a distanza dall'etnia uzbeka (5%)\nLa maggioranza della popolazione \u00e8 musulmana sunnita, ma sono presenti anche alcuni ismailiti. Le lingue principalmente parlate sono il dari e il tagico.\nGeografia fisica.\nIl distretto di Jurm occupa un'area di 1286\u00a0km\u00b2 e conta 75 villaggi. Confina a nord e a est col distretto di Baharak; a sud col distretto di Zebak; a ovest coi distretti di Darayim e Khash.\nIstruzione.\nIl tasso di alfabetizzazione del \"distretto di Jurm\" \u00e8 del 50% per quanto riguarda i maschi e del 20% per le donne. Le scuole secondarie del distretto sono 18 (di cui 10 per maschi ed 8 per femmine); 6 sono invece le scuole superiori (delle quali 4 sono per maschi e 2 per femmine). Gli studenti totali sono 18.732 (10.376 maschi e 8.356 femmine), e gli insegnanti totali sono 651 (266 uomini e 385 donne).\nAgricoltura e allevamento.\nNel distretto vengono coltivati grano, orzo e papavero da oppio. Vengono invece allevate capre, pecore e pollame."}
{"id": "5896609", "revid": "1543377", "url": "https://it.wikipedia.org/wiki?curid=5896609", "title": "Fulgule\u0219ti", "text": "Fulgule\u0219ti \u00e8 un quartiere del settore Botanica della citt\u00e0 di Chi\u0219in\u0103u."}
{"id": "5896611", "revid": "228587", "url": "https://it.wikipedia.org/wiki?curid=5896611", "title": "Storia delle ferrovie in Portogallo", "text": "La storia delle ferrovie in Portogallo ebbe inizio, con le prime costruzioni ferroviarie, nel 1853. \nIl primo tratto tra Lisbona e Carregado fu aperto il 28 ottobre 1856, la frontiera spagnola fu raggiunta nel 1863 e la stazione di Porto Campanh\u00e3 nel 1877.\nNel 1882 e nel 1887, furono completate, rispettivamente, la ferrovia della Beira Alta (\"linha da Beira Alta\") e la ferrovia del Duero (\"linha do Douro\"); nel 1891 la ferrovia dell'Ovest (\"linha do Oeste\") e, nel 1904, la ferrovia della Beira Bassa (\"linha da Beira Baixa\") e la ferrovia di Vendas Novas (\"ramal de Vendas Novas\"). Le citt\u00e0 di Set\u00fabal, \u00c9vora e Beja, nel sud del paese, furono collegate a Barreiro rispettivamente, nel 1861, nel 1863 e nel 1864 raggiungendo Faro nel 1889 e Vila Real de Santo Ant\u00f3nio nel 1909.\nStoria.\nPremesse.\nI primi progetti di realizzazione ferroviaria iniziarono ad essere concepiti nei primi anni quaranta del XIX secolo.\nLe ferrovie nacquero comunque senza un piano programmatico generale per i collegamenti ferroviari; tale fattore, unito alle varie difficolt\u00e0 tecniche incontrate, \u00e8 alla base della costruzione di una rete abbastanza disordinata. A ci\u00f2 si sommarono i vari interessi politici ed economici a livello regionale e nazionale nonch\u00e9 i fattori di instabilit\u00e0 politica che causarono frequenti cambiamenti delle regole e delle linee guida, cosa che complic\u00f2 la costruzione di nuove ferrovie.\nSerie risultarono anche le carenze dal punto di vista geografico con alcuni percorsi tra le principali citt\u00e0 mal pianificati e diverse regioni del paese servite imperfettamente.\nSecolo XIX: primi progetti.\nNel XIX secolo le vie comunicazioni interne del paese erano molto carenti; la modalit\u00e0 pi\u00f9 usata era la navigazione marittima e fluviale.\nDurante il governo di Ant\u00f3nio Bernardo da Costa Cabral ebbero inizio i primi tentativi per creare un sistema ferroviario nel paese; nell'agosto 1844 Benjamin de Oliveira presentava un progetto di ferrovia tra Lisbona e Porto finanziato con capitale britannico che per\u00f2 non veniva approvato in quanto si riteneva pi\u00f9 utile e redditizio costruire una ferrovia tra Lisbona e Alc\u00e1cer do Sal. Nel dicembre dello stesso anno su iniziativa di Jos\u00e9 Bernardo da Costa Cabral nasceva la \"Companhia das Obras P\u00fablicas\" (Compagnia dei lavori pubblici) con l'obiettivo di realizzare un collegamento ferroviario tra Lisbona, la Spagna e la rete ferroviaria europea e per costruire, nella capitale portoghese, un porto adatto alle navi transatlantiche; il progetto intendeva attrarre via ferrovia a Lisbona i passeggeri europei diretti in America.\nIl 19 aprile 1845 il governo portoghese firmava un contratto con la Companhia das Obras P\u00fablicas per la costruzione e il miglioramento delle vie di comunicazione del paese; una delle clausole dell'accordo prevedeva la ferrovia tra Lisbona e il confine con la Spagna. Tutta una serie di conflitti politici nel 1846 ritard\u00f2 l'esecuzione dei lavori fino a dopo il ritorno ad una situazione pi\u00f9 calma. Nel 1853 Hardy Hislop, uomo d'affari di nazionalit\u00e0 inglese, present\u00f2 un progetto di connessione alla Spagna passante per Badajoz e attraverso la citt\u00e0 di Santar\u00e9m.\nLa prima fase: costruzioni del decennio 1850-1860.\nTra 1850 e 1860 ebbe inizio la costruzione di parecchie linee fondamentali nel centro e sud del Portogallo che ebbe un incremento dopo la met\u00e0 del 1860. Sin dall'inizio il trasporto ferroviario fu orientato a collegare le regioni pi\u00f9 isolate del paese allo scopo di facilitare il trasporto delle merci; uno dei collegamenti fu infatti realizzato per trasportare la produzione cerealicola dell'Alentejo verso l'area di Lisbona. Le costruzioni ferroviarie furono favorite dall'impegno del primo ministro dei lavori pubblici (il Ministero dei lavori pubblici, commercio e industria fu istituito il 30 agosto 1852) che riusc\u00ec a reperire le necessarie risorse finanziarie e tecniche nonch\u00e9 dall'intervento diretto del re Pietro V del Portogallo a favore delle opere e attivit\u00e0 ferroviarie della Linha do Leste con un suo articolo sulla rivista militare.\nNel 1852 fu bandito un concorso per la costruzione e il funzionamento della tratta Lisbona - Santar\u00e9m; il lavoro venne assegnato ad interim alla Companhia Central Peninsular dos Caminhos de Ferro de Portugal.\nNel 1854 il Consiglio superiore dei lavori pubblici e delle miniere present\u00f2 una memoria che delineava la strutturazione dei collegamenti ferroviari comprendendo le future ferrovia del Nord (Linha do Norte) e ferrovia dell'Est (Linha do Leste) con le diramazioni per Salamanca, R\u00e9gua, \u00c9vora, Estremoz, Alc\u00e1cer do Sal e M\u00e9rtola.\nLa tratta per Carregado fu inaugurata il 28 ottobre 1856; l'anno successivo fu introdotto in Portogallo il telegrafo indispensabile all'esercizio ferroviario. Inizialmente l'influenza degli ingegneri francesi e britannici tendeva a progettare le linee a scartamento normale. Tuttavia la necessit\u00e0 di collegamento con la rete ferroviaria della Spagna, paese confinante, fece propendere a favore dello scartamento iberico.\nIl governo diede incarico allo spagnolo Jos\u00e9 de Salamanca y Mayol che fond\u00f2 la Companhia Real dos Caminhos de Ferro Portuguezes per costruire e gestire le linee \"do Norte\" e \"do Leste\". La Ferrovia \"do Leste\" raggiunse la stazione di Santar\u00e9m il 1\u00ba luglio 1861, Abrantes il 7 novembre dell'anno successivo e il confine con la Spagna il 24 settembre 1863; la Ferrovia \"do Norte\" fu completata il 7 luglio 1864 fino a Vila Nova de Gaia lasciando da costruire soltanto l'attraversamento del fiume Duero.\nNel 1861, le localit\u00e0 di Vendas Novas e Set\u00fabal furono uniti a Barreiro per ferrovia dalla Companhia Nacional dos Caminhos de Ferro ao Sul do Tejo; due anni dopo fu aperta la relazione per \u00c9vora e, nel 1864 per Beja ambedue a cura della Companhia dos Caminhos de Ferro do Sul e Sueste.\nLa seconda fase (1870-1880).\nNel decennio 1870-1880, si ebbe un aumento considerevole del ritmo di costruzione e dopo aver completato i collegamenti fondamentali nel nord e sud del Portogallo inizi\u00f2 la costruzione di alcune linee complementari.\nL'apertura della linea fino alla stazione di Porto Campanh\u00e3 ebbe luogo il 5 novembre 1877, completando la Linha do Norte e, nel 1880, fu aperta la diramazione di C\u00e1ceres; nel 1882, fu terminata la linea della Beira Alta, la Linea \"do Minho\" raggiunse la stazione di Valen\u00e7a con il collegamento alla Galizia realizzato nel 1886. Nell'anno seguente fu inaugurata la Ferrovia del Duero.\nA sud la Companhia dos Caminhos de Ferro do Estado, che aveva preso il posto della Companhia dos Caminhos de Ferro do Sul e Sueste, prolung\u00f2 la Ferrovia di \u00c9vora fino a Estremoz nel 1873 e la ferrovia del Sud a Faro nel 1889.\nNel novembre del 1887 inizi\u00f2 la circolazione del treno viaggiatori \"Sud-Express\" tra Calais, in Francia, e Lisbona transitando per Madrid; il 30 settembre 1889, fu inaugurato il primo tronco della Linea di Cascais per Pedrou\u00e7os e, nel 1890, venne aperta la stazione di Lisbona Rossio e la Ferrovia del D\u00e3o.\nNelle due ultime decadi del XIX secolo la quantit\u00e0 di materiale rimorchiato in circolazione aument\u00f2 considerevolmente; dopo aver raddoppiato il numero di carrozze e vagoni tuttavia vennero acquisite solo poche locomotive di maggior potenza.\nTra fine secolo e prima guerra mondiale.\nTra il 1890 e lo scoppio della prima guerra mondiale fu scarsa la costruzione di nuove ferrovie limitandosi principalmente al completamento di alcune tratte aggiuntive; la rete continentale ammontava nel 1895 a \u00a0km. Nel 1891 fu inaugurata la Ferrovia dell'Ovest.\nDopo il 5 ottobre del 1910 la \"Companhia Real dos Caminhos de Ferro Portugueses\", fondata nel 1860, cambi\u00f2 il suo nome in Companhia dos Caminhos de Ferro Portugueses in seguito alla rivoluzione repubblicana.\nSecolo XX.\nAgli inizi del XX secolo esistevano nel territorio nazionale 2380\u00a0km di ferrovie di cui due terzi a scartamento largo e il resto a scartamento ridotto, eserciti da varie societ\u00e0 private. \nEssendo a quel tempo il trasporto ferroviario il pi\u00f9 efficiente e poco costoso la politica dei trasporti dell'epoca fu favorevole al suo incremento in modo da collegare le regioni pi\u00f9 isolate e, con l'aumento dei traffici, agevolare la crescita economica.\nNel 1902 fu completata la ferrovia di Moura; nel 1903, la ferrovia di Portim\u00e3o; nel 1904 quella di Vendas Novas e nel 1905 quella di Vila Vi\u00e7osa; la ferrovia della Beira Bassa apr\u00ec nel 1904; la ferrovia dell'Algarve raggiunse la stazione di Vila Real de Santo Ant\u00f3nio nel 1906, e la ferrovia di Mora fu completata nel 1908. L'8 settembre 1911 venne inaugurata la ferrovia del Vouga e, nel 1915, la ferrovia della Valle del Sado.\nIl 16 dicembre 1910 inizi\u00f2 uno sciopero nelle ferrovie che si estese a tutto il paese il 7 gennaio successivo; il 3 maggio venne istituita la guardia nazionale repubblicana; uno degli obiettivi di polizia fu l'organizzazione delle ferrovie. Nel gennaio del 1914 un altro sciopero generale dei ferrovieri coinvolse circa \u00a0km aderenti nel corso di questo vennero attuati diversi atti di sabotaggio tra cui la distruzione della piattaforma girevole ferroviaria della stazione di Entroncamento. Nel 1920 ebbe luogo un altro sciopero generale.\nCon l'inizio della prima guerra mondiale ci fu l'aumento del prezzo del carbone che produsse la riduzione del quantitativo immagazzinato e l'aumento dell'uso di legno per le locomotive con la conseguenza di maggiori costi di manutenzione. \nIl conflitto provoc\u00f2 anche un diffuso aumento dei prezzi che le aziende controbatterono con taglio dei costi del personale con conseguente conflittualit\u00e0 sociale. Nonostante tali problemi vi fu un notevole incremento del numero di passeggeri nelle aree urbane, soprattutto nella ferrovia di Sintra.\nTra le due guerre mondiali.\nLe difficolt\u00e0 economiche conseguenti alla prima guerra mondiale misero in crisi gli operatori ferroviari portoghesi, economicamente molto fragili e dipendenti dal sostegno statale; l'11 maggio 1927, le linee a scartamento largo della Caminhos de Ferro do Estado vennero trasferite alla gestione della Companhia dos Caminhos de Ferro Portugueses.\nContemporaneamente, l'espansione del trasporto su strada, a fine anni 1930, ruppe il monopolio ferroviario provocando una profonda regressione delle entrate nel servizio viaggiatori e successivamente delle merci. Le conseguenze furono, il ridimensionamento dell'azienda ferroviaria con restrizioni di bilancio, riduzioni di personale e abbandono dei programmi di manutenzione e ammodernamento delle ferrovie. Vennero introdotte automotrici e locomotive a gasolio per limitare le spese di esercizio della trazione.\nNel 1926 venne elettrificata a 1.500 Volt, a corrente continua la ferrovia di Cascais, tra Lisbona e Cascais; fu la prima volta che iniziarono a circolare locomotive elettriche in Portogallo. Agli inizi degli anni trenta la rete ammontava a 3424\u00a0km di lunghezza. Il 30 luglio 1922 la ferrovia raggiungeva Lagos.\nPeriodo bellico (seconda guerra mondiale).\nLa seconda guerra mondiale peggior\u00f2 ulteriormente la situazione delle ferrovie in Portogallo a causa della forte penuria di combustibili liquidi e solidi; il calo delle importazioni di carbone indusse a ricercare metodi alternativi per garantire servizi ferroviari sperimentando, tra il 1941 e il 1942, l'adattamento dei forni delle locomotive all'uso di olio combustibile. Anche se l'esperimento ebbe successo l'azienda ferroviaria portoghese aument\u00f2 l'uso di carboni di scarsa qualit\u00e0 e di legna da ardere con danni ambientali e cattiva qualit\u00e0 della marcia dei treni.\nPer risolvere il problema un accordo con il Ministero dell'economia assicur\u00f2 una costante fornitura di olio combustibile alla societ\u00e0 ferroviaria.\nUn problema del periodo era costituito dal fatto che gran parte del materiale motore era obsoleto e provocava problemi nella trazione dei treni passeggeri e merci; nel 1943, su 406 locomotive in funzione, il 41% aveva 50 o pi\u00f9 anni di et\u00e0, il 29,5% da 50 a 30 anni e il rimanente da 20 anni in gi\u00f9. Per rinnovare la flotta vennero intraprese parecchie trattative all'estero che culminarono con l'acquisto di 22 locomotive a vapore dell'American Locomotive Company alimentate ad olio combustibile.\nConcentrazione della gestione ferroviaria in un unico soggetto.\nAlla fine della seconda guerra mondiale con la normalizzazione dei mercati tra 1946 e 1947 si ebbe l'aumento del parco di autoveicoli e lo sviluppo del traffico aereo; in risposta alla minaccia in tutta Europa ebbe inizio la ricostruzione della rete ferroviaria colpita dalla guerra riqualificando e ammodernando, con tratti nuovi, con nuovo materiale rotabile e con infrastrutture, come strade, ponti e stazioni ferroviarie.\nPer contro, in Portogallo, le infrastrutture non vennero ricostruite in quanto non erano state colpite dalla guerra; erano tuttavia obsolete a causa dell'isolamento geografico accentuato dalla guerra civile spagnola. D'altro canto vi era anche una politica di abbandono della ferrovia, guidata dal ministro Duarte Pacheco, che ebbe a dichiarare tale mezzo di trasporto \"privo di alcun futuro\".\nLa profonda crisi del trasporto ferroviario in Portogallo diede inizio ad un progetto di concentrazione di tutti i vettori in una societ\u00e0 responsabile per l'intera rete del territorio nazionale. Il primo passo, nel settembre 1945, fu la pubblicazione della legge n. 2008, che autorizzava il governo ad approntare un piano di revoca di tutte le concessioni ferroviarie accordandole ad un unico soggetto.\nNel 1947 il professore Vicente Ferreira present\u00f2 una relazione nella quale proponeva la creazione di una \"Rede Unificada Portuguesa\", nella quale sarebbero confluite tutte le linee. \nLa gestione unica della rete ebbe inizio il 1\u00ba gennaio 1947 con la Companhia dos Caminhos de Ferro Portugueses quale unico gestore nazionale; rimase indipendente solo la ferrovia di Cascais che, nel 1926, era stata concessa alla Sociedade Estoril per un periodo di 50 anni. Nel 1951 il contratto di concessione tra il governo portoghese e la compagnia ferroviaria venne riconfermato; il documento di ratifica presentava, oltre alle normative per il funzionamento della rete, una clausola che ordinava la preparazione di un piano di ripristino e ammodernamento delle ferrovie. \nIl progetto non venne interamente eseguito a causa degli elevati costi necessari e si decise di continuare con piccoli interventi tra cui l'acquisizione, fra il 1946 e il 1949, di vagoni, locomotive e locotrattori americani nonch\u00e9 di automotrici serie 0100 di costruzione svedese\nAnni cinquanta: avvio della modernizzazione.\nDagli anni cinquanta in poi cambi\u00f2 la visione del trasporto ferroviario considerato non pi\u00f9 il mezzo universale di trasporto ma solo uno dei possibili sistemi di movimento merci e passeggeri attuabile su specifiche destinazioni ed aree a forte concentrazione abitativa o per lunga distanza e per grandi quantitativi di merci.\nPer fronteggiare la stagnazione del trasporto via ferrovia fu approntato un piano di finanziamento di 100 milioni di escudos all'anno tra il 1953 e 1958 in seguito al quale, nel 1956 si oper\u00f2 l'elettrificazione della ferrovia di Sintra e di parte della ferrovia del Nord. Il II \"Plan de Fomento\" (Piano integrativo) realizzato tra il 1959 e il 1964 previde un finanziamento di pari livello che crebbe fino a 300 milioni nel \"Piano a medio termine\" tra il 1965 e il 1976. Tali finanziamenti si aggiunsero a quelli previsti dal piano Marshall con cui furono acquisite locomotive e materiale rotabile vario. Le somme stanziate permisero un certo grado di ammodernamento delle ferrovie con la sostituzione delle carrozze in legno ancora in circolazione ci\u00f2 nonostante, alla fine degli anni sessanta persistevano grossi problemi in gran parte della rete, soprattutto in termini di vetust\u00e0 e di qualit\u00e0 delle infrastrutture; su determinate linee c'erano ponti con restrizioni di peso assiale che non permettevano la circolazione delle nuove locomotive. Altre tratte non permettevano velocit\u00e0 superiori ai 40\u00a0km/h a causa del cattivo stato dell'armamento. \nSerie carenze risultavano nelle infrastrutture, quali mancanza di officine e rimesse. Il III Piano integrativo, tra 1968 e 1973, previde a tale riguardo 900 milioni di investimesti finalizzati maggiormente al mantenimento dell'infrastruttura, con il risanamento di circa 2000\u00a0km di linee ritenute di primaria importanza. L'ammodernamento previde la sostituzione integrale dei binari e del pietrisco; le vecchie traverse in legno furono sostituite da traverse biblocco o in cemento precompresso. Furono utilizzate rotaie da 54 e da 60\u00a0kg per metro lineare al posto di quelle da 40\u00a0kg/m aumentando la categoria prevista per le singole linee.\nFu adattato anche il materiale rotabile ai nuovi standard per il trasporto di merci e, alla fine del 1960, il peso assiale ammesso era asceso a 20-22\u00a0t ed erano stati introdotti carri per container. Nel 1953 vennero immessi in servizio nuovi rotabili automotori di costruzione italiana per i servizi rapidi \"Foguete\". Nel 1957 la linea tra Lisbona ed Entroncamento fu elettrificata a corrente alternata monofase a 25000 volt e 50\u00a0Hz estesa a nord su Oporto nel 1966; fu una tra le prime in Europa a tale tensione.\nNel decennio degli anni settanta fu costituito l'ufficio studi e pianificazione dei trasporti terrestri, sezione del Ministero delle comunicazioni, in vista della conferenza europea dei ministri dei trasporti; questo divenne presto un centro di studi economici e sostenne la grande potenzialit\u00e0 del trasporto ferroviario, se meglio organizzato, in Portogallo. L'ufficio studi ebbe vita breve ma aveva gi\u00e0 dato un grande impulso alla modernizzazione del trasporto ferroviario in Portogallo, formato i quadri di una nuova generazione di dirigenti delle ferrovie portoghesi, approntati gli studi preliminari dei nodi ferroviari di Lisbona e Porto e l'attraversamanto del Tago. Fu previsto in quel periodo che gli interventi sulla ferrovia, per un totale di circa 20 miliardi di escudos, sarebbero iniziati nel 1974.\nNazionalizzazione delle Caminhos de Ferro Portugueses.\nLa rivoluzione del 25 aprile 1974 ebbe effetti profondi sulla societ\u00e0 ferroviaria portoghese in quanto venne denunciata l'esistenza di gravi problematiche del lavoro, fino ad allora nascoste, aggravando la gi\u00e0 instabile situazione economica dell'azienda con l'aumento delle spese per il personale non compensabili con aumenti tariffari. D'altra parte la gravit\u00e0 dei problemi sociali di tutti i settori fino allora occultati dal vecchio regime non permetteva di erogare fondi a favore della ferrovia.\nUn terzo fattore fu la recessione economica del 1973\u201375 esacerbata dalla Crisi del petrolio del 1973 e del 1978 che abbatt\u00e9 drasticamento anche il traffico ferroviario. Nel 1975 la \"Companhia\" fu nazionalizzata divenendo \"Caminhos de Ferro Portugueses\" (e cominci\u00f2 ad essere conosciuta con la sigla CP) ma ci\u00f2 non provoc\u00f2 alcun problema ulteriore in quanto era gi\u00e0 sotto il controllo dello Stato. Il governo sospese il quarto piano di sviluppo continuando a fornire alle ferrovie solo i fondi minimi di sussistenza per la manutenzione e la costruzione dei raccordi di accesso al complesso industriale di Sines e alla continuazione del programma di sostituzione della trazione a vapore iniziato circa 30 anni prima.\nPur con difficolt\u00e0 vennero fatti alcuni sforzi di adeguamento quali l'introduzione di servizi Intercity nel 1978 anche se gravati da pesanti irregolarit\u00e0 di circolazione, l'ingresso di nuovi manager che iniziarono le riforme dell'organizzazione e la firma di importanti contratti per il trasporto di merci.\nDagli anni 1980 a fine secolo XX.\nNel 1988 la ferrovia del Sabor e quella di D\u00e3o a scartamento metrico vennero chiuse, seguite dalla sezione settentrionale di quella del Duero nel 1990.\nA partire dal 1986 in seguito all'ingresso del Portogallo nell'Unione europea gli investimenti nel trasporto ferroviario crebbero significativamente e raggiunsero il picco all'inizio del 1990, permettendo l'espansione e la modernizzazione delle stazioni principali intorno alle aree metropolitane di Lisbona e di Porto, l'elettrificazione di alcune importanti linee, come la linea di cintura e la ferrovia di Braga e la risoluzione dei problemi di saturazione del traffico principale mediante la quadruplicazione di parte della Linea del Nord e della ferrovia del Duero, col Ponte de S\u00e3o Jo\u00e3o nel 1992. Su circa 1000\u00a0km di linee vennero eseguite rettifiche di tracciato atte a consentire l'aumento della velocit\u00e0 massima. Tale impegno di modernizzazione consent\u00ec alla ferrovia di continuare a garantire il suo importante ruolo tra i sistemi di trasporto del Portogallo.\nNell'ultimo decennio del secolo venne attuata una profonda riorganizzazione delle ferrovie mediante la creazione, con decreto legge 29 aprile 1997 n. 104 di Rede Ferrovi\u00e1ria Nacional (REFER), azienda pubblica responsabile della gestione, costruzione e manutenzione delle infrastrutture della rete ferroviaria nazionale, scorporandone le attivit\u00e0 dai servizi svolti in precedenza delle Caminhos de Ferro Portugueses.\nNel 1998 nacque l'operatore privato Fertagus allo scopo di espletare servizi sull'itinerario nord-sud.\nNel 1993 nella tratta tra la stazione di Espinho e Avanca venne stabilito il record di velocit\u00e0 massima in Portogallo.\nFurono portate a compimento opere importanti come l'attraversamento del fiume Tago con il ponte XXV aprile nel 1999; fino a tale anno non esisteva alcun attraversamento del fiume e tutti i treni da e per Algarve terminavano a Barreiro sulla sponda sud del Tago e i passeggeri erano costretti a traghettare. Il ponte venne costruito in modo da collegare le due sponde via strada e via ferrovia permettendo anche i servizi \"commuter\" della compagnia Fertagus.\nIl 1999 fu anche l'anno di attivazione del servizio Alfa Pendular tra Braga-Porto-Lisbona mentre per Faro, la sezione a sud di Lisbona, fu attivato a partire dal 2003.\nXXI secolo.\nNegli anni duemila prosegu\u00ec il processo di trasformazione dell'azienda ferroviaria; le Caminhos de Ferro Portugueses si trasformarono in CP e focalizzarono la loro attivit\u00e0 sulla qualit\u00e0 del servizio, sull'uso di nuovo materiale rotabile; REFER continu\u00f2 il programma di sviluppo iniziato nel 1980 e nel contempo vennero prese decisioni importanti per la riduzione delle spese e del miglioramento della sicurezza dell'esercizio.\nIl 19 dicembre 2000 veniva costituita con Decreto-Legge n.\u00ba 323-H/2000 la societ\u00e0 per azioni RAVE \u2013 Rede Ferrovi\u00e1ria de Alta Velocidade per lo sviluppo e il coordinamento del lavoro e degli studi necessari per il progetto, costruzione, finanziamento, fornitura e gestione di una rete ad alta velocit\u00e0 in Portogallo con connessione alla rete spagnola.\nIl 22 luglio 2008, con decreto legge n. 141 REFER divenne \"Entidade P\u00fablica Empresarial\" e introdusse modifiche al proprio statuto. Con il decreto legge 29 maggio 2015, n. 91, in vigore dal 1\u00ba giugno 2015, REFER ha incorporato, per fusione, \"Estradas de Portugal\" (EP), diventando una societ\u00e0 per azioni e assumendo il nuovo nome di \"Infraestruturas de Portugal\" (IP).\nAgli inizi del XXI secolo la rete ferroviaria si ridusse anche in seguito alla chiusura della maggior parte delle linee a scartamento ridotto. Le linee in esercizio rimaste erano in totale \u00a0km, di cui 188 a scartamento ridotto e a scartamento normale.\nNel 2002 venne attivata la rete tranviaria denominata Metro do Porto costruita riutilizzando buona parte del tracciato delle dismesse Linha de Matosinhos e Linha da P\u00f3voa.\nNel 2009 la ferrovia di Figueira da Foz venne chiusa al traffico per motivi di sicurezza da Rede Ferrovi\u00e1ria Nacional; e, dal 1\u00ba febbraio 2011, vennero soppressi i servizi regionali sulla ferrovia di C\u00e1ceres. Dopo il 2009 le uniche linee a scartamento ridotto esistenti in Portogallo sono la cosiddetta Metro Ligeiro de Mirandela e la Linea di Vouga.\nNuove linee.\nAnche il Portogallo ha pianificato la costruzione di una rete di nuove linee ad alta velocit\u00e0 e a scartamento normale (1.435\u00a0mm) che comprende:"}
{"id": "5896618", "revid": "1573940", "url": "https://it.wikipedia.org/wiki?curid=5896618", "title": "Zophopetes dysmephila", "text": "Zophopetes dysmephila ) \u00e8 un lepidottero appartenente alla famiglia Hesperiidae, diffuso nel continente africano.\nDescrizione.\n\u00c8 una farfalla dall'aspetto robusto dalla colorazione marrone. Le ali anteriori presentano un margine bianco e tre piccole macchie dello stesso colore sul lato superiore; il lato inferiore delle ali posteriori ha invece delle macchie nere. Le antenne hanno l'apice ricurvo. L'apertura alare misura circa 4-4,5\u00a0cm. Il periodo di volo \u00e8 il crepuscolo.\nBiologia.\nLa larva non \u00e8 mai stata descritta ma \u00e8 certo che si sviluppi sulle palme, e specialmente su quella da datteri (\"Phoenix dactylifera\").\nDistribuzione e habitat.\n\u00c8 diffusa in buona parte dell'Africa subsahariana; l'areale si estende dal Sudafrica all'Eritrea e al Senegal. Vive nelle pianure e si pu\u00f2 trovare nelle foreste, lungo le rive dei fiumi e nelle savane."}
{"id": "5896639", "revid": "287204", "url": "https://it.wikipedia.org/wiki?curid=5896639", "title": "Ramon Mateo", "text": ""}
{"id": "5896657", "revid": "729019", "url": "https://it.wikipedia.org/wiki?curid=5896657", "title": "Failaka", "text": "L'isola di Failaka (in arabo \u062c\u0632\u064a\u0631\u0629 \u0641\u064a\u0644\u0643\u0627 \"jaz\u012brat Faylakah\" / \"F\u0113laka\" ) \u00e8 un'isola del Kuwait, situata all'ingresso del golfo di Kuwait, 20 chilometri al largo della citt\u00e0 di Kuwait City, non lontano dall'estuario comune del Tigri e dell'Eufrate nel golfo Persico. Ha una superficie di 43\u00a0km\u00b2, e misura circa 14 chilometri per 5.\nStoria antica.\nDiverse campagne di scavi archeologici, condotte da team danesi, americani, francesi e slovacchi coadiuvati da alcuni archeologi kuwaitiani, hanno portato alla luce i resti di antiche attivit\u00e0 umane sull'isola. Quelli pi\u00f9 antichi conosciuti risalgono al 2000 a.C. circa (media Et\u00e0 del Bronzo). Gli insediamenti di quest'epoca sono raggruppati nella parte occidentale dell'isola, pi\u00f9 ricca di acqua che non la parte orientale, desertica. A nord-ovest, nella baia di al-Khidr, esiste un sito archeologico che per\u00f2 non \u00e8 mai stato scavato. A sud-ovest gli scavi danesi e francesi hanno messo in luce tre complessi: il santuario-terrazza di Inzak e un vicino abitato; una grande costruzione civile, da alcuni denominata \u00abpalazzo\u00bb, e delle annesse installazioni di immagazzinamento; un ampio edificio quadrato, di 20 m di lato, che potrebbe rappresentare un tempio elevato, simile a una torre. Delle iscrizioni indicano che il tempio era dedicato al dio Inzak, noto per essere stato la principale divinit\u00e0 del paese di Dilmun, una regione costiera del golfo Persico che fungeva da porto di transito del commercio marittimo in quel periodo. Dilmun viene generalmente identificata con l'isola di Bahrein, ma \u00e8 possibile che i Mesopotamici avessero designato con questo termine anche altre isole del Golfo, come Failaka (nonch\u00e9 Tarut). In effetti, gli oggetti di uso quotidiano propri delle culture del Golfo, compresi i sigilli a stampo, indicano contatti con la Mesopotamia, l'Iran, l'Oman, la Valle dell'Indo, l'Egitto e l'Anatolia, ma rivelano anche l'importanza delle reti commerciali di cui in quel periodo faceva parte l'isola di Failaka.\nIl commercio nel golfo Persico conobbe un declino a partire dal XVIII secolo a.C., provocando la caduta della cultura di Dilmun. Nel XIV secolo a.C., Failaka e Bahrein furono temporaneamente incorporate nel regno di Babilonia, all'epoca retto dalla dinastia cassita. Negli strati risalenti alla prima met\u00e0 del I millennio a.C. di Failaka, \u00e8 stata rinvenuta una stele scritta da Nabucodonosor II, e una ciotola dedicata al medesimo re nel tempio locale, indicando che il dominio babilonese si era spinto fin l\u00e0 in questa epoca. Un'indicazione dell'occupazione del periodo seguente, quello della dominazione dei Persiani achemenidi (539-331 a.C.) \u00e8 stata trovata nel centro dell'isola a Tell Khazneh, che ospita le rovine di un tempio.\nL'isola venne visitata dai Greci nel III secolo a.C., durante il viaggio di Nearco (che non si ferm\u00f2 a Bahrein) al comando della flotta di Alessandro Magno. In quel periodo l'isola ricevette il nome di \"Ikaros\", come l'isola greca a cui assomiglia, mentre Dilmun ricevette nella stessa epoca il nome greco di Tylos. Durante l'epoca ellenistica (III-II secolo a.C.), Failaka venne occupata da una guarnigione al servizio dei Seleucidi che disponevano di una fortezza situata nell'est dell'isola a Tell Said. Successivamente, divenne una colonia nel 203/202 a.C. a seguito di una decisione di Antioco III. La fortezza si ingrand\u00ec e lo spazio residenziale si estese, e venne addirittura eretto un tempio dedicato alla dea Artemide. La caduta del potere seleucide in Mesopotamia dopo il 114 a.C. fece precipitare l'abbandono di questa guarnigione.\nLa fine del periodo antico \u00e8 scarsamente documentata sull'isola di Failaka. I team francesi hanno individuato una struttura nel sito chiamato al-Qusur (\u00abi castelli\u00bb), un monastero cristiano di epoca sasanide o risalente agli inizi dell'epoca islamica, vale a dire una chiesa di 31 \u00d7 19 metri in mattoni di fango. Delle croci in stucco caratteristiche delle comunit\u00e0 cristiane dell'Impero sasanide sono state portate alla luce nello stesso luogo. Questo sito venne abbandonato nell'VIII o nel IX secolo.\nGli scavi di Tell Said e di al-Qusur vennero ripresi nel 2011 sotto la direzione della Missione archeologica franco-kuwaitiana di Failaka (MAFKF).\nGuerra del Golfo.\nAnche se non sappiamo quando la popolazione vi si sia stabilita in epoca moderna, dopo l'invasione del Kuwait da parte dell'Iraq, le forze armate irachene minarono le spiagge di Failaka, espulsero gli abitanti dell'isola, e vi installarono un importante dispositivo militare per impedire alle armate della coalizione di sbarcare a nord di Kuwait City. Questo dispositivo venne distrutto durante i primi giorni di guerra per mezzo di speciali bombe aeree estremamente potenti, probabilmente del tipo \"Fuel-air explosives\". Dopo la guerra, Failaka \u00e8 stata sminata; tuttavia, essa \u00e8 rimasta fino a poco tempo fa sotto controllo militare ed era possibile visitarla solo tramite un'autorizzazione speciale.\nOggi.\nAttualmente aperta al pubblico, alcuni pescatori sono tornati sull'isola ripristinando alcune abitazioni in rovina, e un nuovo complesso alberghiero sta cercando di attirare le famiglie kuwaitiane per il fine settimana."}
{"id": "5896658", "revid": "3831", "url": "https://it.wikipedia.org/wiki?curid=5896658", "title": "Galassia Nana Sferoidale di Pegaso", "text": ""}
{"id": "5896662", "revid": "3831", "url": "https://it.wikipedia.org/wiki?curid=5896662", "title": "Galassia Nana Irregolare di Pegaso", "text": ""}
{"id": "5896663", "revid": "62004", "url": "https://it.wikipedia.org/wiki?curid=5896663", "title": "Chantal Blaak", "text": "Carriera.\nGli esordi e i primi anni da Elite.\nComincia a gareggiare nel ciclismo nel 2000, e tra le Juniores si laurea due volte campionessa nazionale a cronometro, nel 2006 e nel 2007.\nDebutta tra le Elite nella stagione 2008 con il team AA Drink, ottenendo alcuni piazzamenti in gare olandesi. Con la squadra di Michael Zijlaard e Leontien van Moorsel gareggia fino al termine del 2012, anno di dismissione del sodalizio dopo due cambi di denominazione (Leontien.nl nel biennio 2009-2010, AA Drink-Leontien.nl dal 2011 al 2012). Nel 2009 comincia la stagione con alcuni buoni piazzamenti, tra cui il terzo posto al Ronde van Drenthe Worldcup, e con il secondo posto ai campionati nazionali in linea, mentre a inizio luglio a Hooglede si aggiudica il titolo europeo Under-23 in linea: nell'occasione taglia il traguardo in solitaria con 58\" di vantaggio sulla seconda, Katie Colclough. A fine stagione partecipa per la prima volta alla prova in linea dei campionati del mondo, a Mendrisio, concludendo 23\u00aa.\nNel 2010 non va oltre alcuni piazzamenti, pur di rilievo: \u00e8 infatti sesta al Giro delle Fiandre, quinta al Ronde van Drenthe Worldcup e settima all'Open de Su\u00e8de Vargarda in Svezia, tutte prove di coppa del mondo, oltre che seconda in una frazione del Tour de l'Aude e alla Valkenburg Hills Classic. L'anno dopo fa sua una tappa alla Ster Zeeuwsche Eilanden e la Erpe-Mere, e si classifica quarta al Grand Prix de Plouay e quinta allo Holland Tour; nel 2012, infine, si piazza seconda al Ronde van Gelderland e vince la medaglia di bronzo nella cronometro a squadre ai campionati del mondo nel Limburgo con i colori dell'AA Drink-Leontien.nl.\n2013-2014: Tibco, Specialized e il primo successo in Coppa del mondo.\nNel 2013 passa a vestire la maglia del team statunitense Tibco-To the Top, ma in stagione non vince alcuna corsa; ottiene comunque il quinto posto al Trofeo Alfredo Binda a Cittiglio, valido per la Coppa del mondo, il terzo nella Chrono Gatineau in Canada e l'ottavo nella classifica finale dello Holland Tour.\nNel 2014 passa quindi alla forte formazione tedesca Specialized-Lululemon. In stagione consegue tre successi individuali, nel Drentse 8 van Dwingeloo, in una tappa dell'Energiewacht Tour e soprattutto nell'Open de Su\u00e8de Vargarda, valido per la Coppa del mondo, battendo in una volata a tre le connazionali Amy Pieters e Roxane Knetemann. Con le compagne della Specialized vince inoltre sia la cronometro a squadre dell'Open de Su\u00e8de Vargarda (anch'essa parte del calendario di Coppa del mondo) che la cronosquadre dei campionati del mondo di Ponferrada.\n2015-2017: i primi anni in Boels e il titolo mondiale a Bergen.\nPer il 2015 si trasferisce, insieme alla compagna Evelyn Stevens, al team Boels-Dolmans: durante l'anno vince la Le Samyn, una tappa all'Emakumeen Euskal Bira e la medaglia d'argento nella cronometro a squadre ai campionati del mondo di Richmond. Nella primavera del 2016, sempre in maglia Boels-Dolmans, si aggiudica a sorpresa due gare del neonato World Tour femminile, il WorldTour Ronde van Drenthe e la Gand-Wevelgem, piazzandosi inoltre terza al Giro delle Fiandre, e la seconda Le Samyn consecutiva. Nello stesso anno, dopo aver vinto una tappa all'Energiewacht Tour e aver concluso seconda ai campionati nazionali a cronometro, conquista la classifica finale dello Holland Tour; con le compagne della Boels-Dolmans vince inoltre, come due anni prima con la Specialized, sia la cronometro a squadre della prova V\u00e5rg\u00e5rda WWT (valido per il World Tour) che quella dei campionati del mondo di Doha. A fine stagione \u00e8 quarta nella classifica individuale del World Tour.\nA inizio 2017 ottiene diversi piazzamenti nelle classiche \u2013 \u00e8 seconda all'Omloop Het Nieuwsblad, quarta al Trofeo Alfredo Binda e terza al Giro delle Fiandre \u2013 e due successi di tappa allo Healthy Ageing Tour (gi\u00e0 Energiewacht Tour), uno nella cronometro a squadre e uno in una frazione in linea. In giugno diventa campionessa nazionale in linea, imponendosi in solitaria sul traguardo di 's-Heerenberg; pochi giorni dopo con le compagne della Boels-Dolmans vince la cronometro a squadre di apertura del Giro d'Italia a Grado. Sempre con la Boels conquista la cronometro a squadre della prova V\u00e5rg\u00e5rda WWT, e la medaglia d'argento di specialit\u00e0, alle spalle del Team Sunweb, ai campionati del mondo di Bergen. \u00c8 sempre a Bergen che, il 23 settembre, Blaak si laurea campionessa del mondo Elite in linea; nell'occasione allunga sulle compagne di fuga a circa 10\u00a0km dall'arrivo e giunge con 28\" di vantaggio sulle prime inseguitrici."}
{"id": "5896664", "revid": "767487", "url": "https://it.wikipedia.org/wiki?curid=5896664", "title": "Blood of Eden", "text": "Blood of Eden \u00e8 il terzo singolo del musicista britannico Peter Gabriel estratto dall'album \"Us\" e pubblicato nel 1993.\nIl brano.\nIl brano parla di una relazione fallita tra un uomo e una donna, con riferimenti biblici ad Adamo ed Eva e al giardino dell'Eden, su un tappeto sonoro creato dalla sezione ritmica di Tony Levin e Manu Katch\u00e9.\nIl singolo \u00e8 cantato, oltre che da Peter Gabriel, anche da Sin\u00e9ad O'Connor mentre dal vivo, nel \"Secret World\" tour del 1994, i cori sono affidati a Paula Cole presente sia nell'album \"Secret World Live\" sia nel film-concerto omonimo."}
{"id": "5896665", "revid": "3831", "url": "https://it.wikipedia.org/wiki?curid=5896665", "title": "Galassia Nana di Cassiopea", "text": ""}
{"id": "5896666", "revid": "79968", "url": "https://it.wikipedia.org/wiki?curid=5896666", "title": "A Little Christmas Album", "text": "A Little Christmas Album \u00e8 un album discografico del pianista compositore Arturo Stalteri, pubblicato nel 2011 dalla M.P. &amp; Records.\nIl disco.\nL 8 dicembre 2010 \u00e8 uscita per l'etichetta discografica giapponese One Up Music la versione digitale. St\u00e0lteri reinterpretra, attraverso l'uso del pianoforte e numerose tastiere, brani tradizionali e di altri autori. Contiene tre sue composizioni originali tra cui \"Christmas Night\", registrazione live del concerto che ha tenuto con la violinista Yasue Ito il 10 dicembre 2003 nella chiesa di Saint Giles and Cripplegate (Barbican Centre) di Londra. Inoltre torna a cantare, come ai tempi dei Pierrot Lunaire (1975-77) e di \"Ruby Tuesday\" (2006) nei brani \"Put the lights on the tree\", \"Jingle bells\" e \"Il est ne' \"."}
{"id": "5896669", "revid": "287204", "url": "https://it.wikipedia.org/wiki?curid=5896669", "title": "Segata Sanshiro", "text": " \u00e8 un personaggio immaginario creato da SEGA per pubblicizzare il Sega Saturn in Giappone tra il 1997 e il 1998. Interpretato da Hiroshi Fujioka, attore noto per \"Kamen Rider\", \u00e8 ispirato al protagonista di \"Sugata Sanshir\u014d\", opera prima del regista Akira Kurosawa.\nProtagonista di oltre venti pubblicit\u00e0, Segata Sanshiro compare nel videogioco per Saturn. \u00c8 inoltre un personaggio giocante in \"Project X Zone 2\"."}
{"id": "5896670", "revid": "3831", "url": "https://it.wikipedia.org/wiki?curid=5896670", "title": "Galassia Nana della Balena", "text": ""}
{"id": "5896672", "revid": "3831", "url": "https://it.wikipedia.org/wiki?curid=5896672", "title": "Volume locale", "text": ""}
{"id": "5896676", "revid": "3831", "url": "https://it.wikipedia.org/wiki?curid=5896676", "title": "Galassia Nana del Tucano", "text": ""}
{"id": "5896698", "revid": "1299880", "url": "https://it.wikipedia.org/wiki?curid=5896698", "title": "Decompressione microvascolare", "text": "La microdecompressione vascolare (in sigla MVD) o decompressione microvascolare, conosciuta anche come la procedura di Jannetta, \u00e8 una procedura neurochirurgica usata per trattare la nevralgia del trigemino, una sindrome dolorosa caratterizzata da gravi episodi di dolore facciale intenso, e per il trattamento dello spasmo emifacciale.\nStoria.\nNicholas Andre descrisse per primo la nevralgia del trigemino nel 1756. Nel 1891 sir Victor Horsley propose la prima procedura chirurgica aperta per il disturbo che coinvolgeva la sezione di radicelle pregangliari del nervo trigemino. Walter Dandy, negli anni 20 del secolo scorso, era un sostenitore della sezione parziale del nervo nella fossa cranica posteriore. Durante questa procedura not\u00f2 la compressione del nervo da parte di anse vascolari anomale, e nel 1932 propose la teoria che la nevralgia del trigemino fosse causata dalla compressione del nervo da un vaso sanguigno. Con l'avvento del microscopio operatorio, Peter Jannetta pot\u00e9 confermare ulteriormente questa teoria nel 1967 e perfezion\u00f2 la tecnica di spostamento del vaso incriminato e del posizionamento di una microspugna per evitare che li vaso tornasse alla sua posizione originaria come trattamento per la nevralgia del trigemino. \nSelezione dei pazienti.\nI pazienti che hanno maggiori probabilit\u00e0 di beneficiare di una decompressione microvascolare (MVD) sono quelli con la forma classica di nevralgia del trigemino, caratterizzata da dolori intermittenti tipo scarica elettrica. La diagnosi di questo disturbo viene effettuata sulla base dei sintomi dei pazienti e con l'esame neurologico. Non esistono esami del sangue o marcatori genetici per la diagnosi della malattia. In alcuni casi possono essere utilizzati studi neurofisiologici. La risonanza magnetica pu\u00f2 contribuire ad eliminare altre diagnosi e in alcuni casi consentire la visualizzazione del conflitto vascolare con il nervo. Il dolore di solito pu\u00f2 essere scatenato da zone del volto cosiddette \"trigger\". Gli stimoli scatenanti comuni sono il tocco leggero, mangiare, parlare o truccarsi. La maggior parte dei pazienti in cui il dolore migliora con una MVD erano migliorati, almeno temporaneamente, con i farmaci. \nI candidati all'intervento di MVD devono essere abbastanza sani per subire un intervento chirurgico. Il rischio di un intervento chirurgico pu\u00f2 aumentare con l'aumentare dell'et\u00e0 del paziente. \nTecnica chirurgica.\nL'intervento viene effettuato in anestesia generale. In molti casi viene utilizzato il monitoraggio elettrofisiologico della funzione del viso e dell'udito (nervi facciale ed acustico). Viene effettuata un'incisione dietro l'orecchio ed effettuata una piccola apertura del cranio, esponendo la dura madre. La dura madre viene aperta per esporre il cervelletto, che viene delicatamente retratto per accedere all'angolo ponto-cerebellare. Utilizzando un microscopio operatorio e micro-strumenti si effettua la dissezione della membrana aracnoidea fino a visualizzare l'8\u00b0, 7\u00b0 e infine il nervo trigemino. Il nervo viene esplorato ed il conflitto vascolare viene risolto mobilizzando il vaso offendente. Una volta che il vaso \u00e8 stato mobilizzato, viene interposto del materiale che funge da cuscinetto ed evita che il vaso torni in contatto con il nervo.\nDopo aver completato la decompressione si sutura la dura e viene ricostruito il cranio ed i tessuti sovrastanti. Il paziente viene svegliato e portato in un reparto di terapia intensiva o altra unit\u00e0 sotto stretta osservazione.\nRisultati.\nLa pi\u00f9 grande casistica \u00e8 stata riportata da Jannetta e pubblicata sul New England Journal of Medicine nel 1996. Il tasso di successo iniziale era 82% per la remissione completa con un ulteriore 16% di remissione parziale con un tasso di successo iniziale combinato del 98%. A 10 anni di follow -up , il 68% aveva nessun sintomo o sintomi ridotti e controllati con terapia farmacologica. Il 32% ha avuto ripresa dei sintomi. Altre serie riportano risultati simili o migliori. \nComplicazioni.\nLe complicanze dell'intervento di MVD possono essere gravi, sebbene rare: morte (0,1%) , ictus (1%) , perdita di udito (3%) e debolezza facciale (0,5%).\nAltre complicazioni includono perdita di liquor e infezione della ferita (1%) . La maggior parte dei pazienti presentano dolore al collo transitorio, nausea e cefalea nei primi giorni dopo l'intervento.\nAltre procedure.\nEsistono diverse altre procedure chirurgiche per il trattamento della nevralgia del trigemino, tra cui la rizotomia percutanea, l'iniezione percutanea di glicerolo, la compressione percutanea con palloncino e la radiochirurgia con Gamma Knife o Cyber knife. Rispetto alle altre procedure, la MVD ha il pi\u00f9 alto tasso di successo a lungo termine ma comporta anche il rischio pi\u00f9 elevato.\nBibliografia.\nTerapia chirurgica della nevralgia del trigemino, www.nervalgiadeltrigemino.it"}
{"id": "5896700", "revid": "110157", "url": "https://it.wikipedia.org/wiki?curid=5896700", "title": "Kentucky (album)", "text": "Kentucky \u00e8 il quinto album in studio del gruppo southern rock statunitense Black Stone Cherry, pubblicato il 1\u00ba aprile 2016 dalla Mascot Label Group."}
{"id": "5896704", "revid": "112875528", "url": "https://it.wikipedia.org/wiki?curid=5896704", "title": "Praecipitatio", "text": "In meteorologia, la dizione praecipitatio, (dall'analoga parola in latino, con il significato di \"caduta dall'alto\"), indica una caratteristica accessoria delle nubi che consiste in scie di precipitazione inclinate o verticali, attaccate alla base della nube stessa e che si estendono fino a raggiungere il suolo. \nCaratteristiche.\nSi differenzia pertanto dalla virga le cui scie di precipitazione evaporano o sublimano durante il percorso senza raggiungere il suolo. Si incontra particolarmente con nubi del genere altostratus, nimbostratus, stratocumulus, stratus, cumulus e cumulonimbus.\nIn caso di forti precipitazioni di particelle relativamente leggere come pioggia o nevischio, le scie di caduta sono piegate verso l'esterno evidenziando cos\u00ec il flusso della colonna di aria fredda discendente che si espande lungo la superficie. Le particelle pi\u00f9 pesanti come pioggia intensa o grandine, sono poco influenzate dalla colonna di aria fredda e le loro scie di caduta sono pi\u00f9 lineari."}
{"id": "5896707", "revid": "1573940", "url": "https://it.wikipedia.org/wiki?curid=5896707", "title": "Scheldeprijs 2016", "text": "Lo Scheldeprijs 2016, centoquattresima edizione della corsa e valido come evento dell'UCI Europe Tour 2016 categoria 1.HC, si svolse il 6 aprile 2016 su un percorso di 207,8\u00a0km. Fu vinto dal tedesco Marcel Kittel che termin\u00f2 la gara in 4h54'05\", alla media di 42,396\u00a0km/h.\nAl traguardo 150 ciclisti portarono a termine il percorso."}
{"id": "5896724", "revid": "1175439", "url": "https://it.wikipedia.org/wiki?curid=5896724", "title": "Andromeda V", "text": "Andromeda V (And V) \u00e8 una galassia nana sferoidale situata nell'omonima costellazione alla distanza di 2,52 milioni di anni luce dalla Terra.\n\u00c8 una galassia satellite della Galassia di Andromeda (M31) dalla quale dista circa 365.000 anni luce (112 kpc). Pertanto fa parte del Gruppo Locale.\nFu scoperta da T.E. Armandroff, J.E. Davies e G.H. Jacoby che nel 1998 pubblicarono la loro analisi della versione digitalizzata del \"Second Palomar Sky Survey\" (POSS-II).\nAnd V ha un rapporto metallicit\u00e0/luminosit\u00e0 superiore al valore medio delle galassie nane del Gruppo Locale."}
{"id": "5896728", "revid": "125948772", "url": "https://it.wikipedia.org/wiki?curid=5896728", "title": "Episodi di CHiPs (prima stagione)", "text": "Nella prima stagione i personaggi sono, oltre a Ponch e John, Baricza, Fritz, il sergente Getraer e dopo qualche puntata anche Grossman.\nIl momento in cui i due agenti entrano in autostrada per la prima volta viene adottata la sigla che si ripete per tutte le puntate dopo una breve introduzione. La stagione comincia a Settembre 1977 e termina nell'Aprile 1978.\nEpisodio Pilota.\nTrama.\nPonch e John prendono le loro moto e investigano su un giro di furti d'auto sportive. Il periodo di prova di Ponch prima di entrare effettivamente nei membri del CHP sta per terminare, quando all'improvviso succede qualcosa di inaspettato, che gli coster\u00e0 l'ingresso tra gli agenti effettivi.\nL'uomo del soccorso stradale.\nTrama.\nPonch e John devono rintracciare un carro attrezzi che deruba le donne che lo chiamano per aiutarle in caso di problemi con il veicolo. Ponch viene poi in contatto con un serbatoio che perde protossido di azoto (gas esilarante), minacciando le sue prestazioni sulla strada e l'imminente partita di basket che dovrebbe disputare da l\u00ec a breve.\nCane Scomparso.\nTrama.\nJohn si affeziona ad un cane randagio trovato in autostrada, ma quando questo comincia ad agitarsi, Baker lo lascia con Ponch; dopo un blocco del traffico, un trio di giovani teppisti decide di dare a Ponch una lezione, ma a pagarne il prezzo alla fine sar\u00e0 John.\nInfrazione stradale.\nTrama.\nPonch e Jon hanno a che fare con un autista di autobus pazzo, divenuto tale dopo aver ricevuto una multa per eccesso di velocit\u00e0.\nGiorno del diploma.\nTrama.\nPonch \u00e8 invitato a comparire al suo vecchio liceo in occasione del Career Day per fare un discorso sulla criminalit\u00e0 giovanile, e John lo aiuta a intrattenere il pubblico.\nCibo per bambini.\nTrama.\nQuando un carico di alimenti per l'infanzia difettoso si riversa sull'autostrada, Ponch e John devono correre contro il tempo per trovare gli altri due carichi pericolosi per la salute dei bambini.\nLadri di gioielli.\nTrama.\nIl CHP indaga su una serie di furti commessi da banditi nei caselli autostradali. Nel frattempo John decide di scrivere un romanzo basato sulle disavventure di Ponch.\nIl ladro dal pollice verde.\nTrama.\nDopo l'arresto di due sensitivi gemelli che riferiscono a John e a Ponch cosa gli accadr\u00e0 nel resto della giornata, la polizia indaga su un furto di arbusti effettuato da tre malviventi. In questo episodio appare per un breve cameo H.R. Pufnstuf.\nLa spinta.\nTrama.\nGli agenti indagano su alcuni furti di moto, mentre Ponch convince John a partecipare al torneo di bowling del CHP.\nRapina sulla strada.\nTrama.\nJohn ha un legame personale con un ladro che deruba le sue vittime in autostrada. Ponch intanto vede in un annuncio pubblicitario una modella, di cui si prende una cotta.\nCiascuno ha il suo prezzo.\nTrama.\nPonch \u00e8 scelto come concorrente per il game show \"Name Your Price\".\nAndiamo lontano.\nTrama.\nPonch e John devono fermare un camion dirottato; in seguito Ponch cerca di convincere John che essi dovrebbero acquistare un motoscafo.\nUno di troppo.\nTrama.\nUn uomo che si spaccia per agente della Highway Patrol, molto simile a John, molesta in autostrada donne pi\u00f9 o meno giovani. Ponch e John dovranno cercare di catturarlo in mondo da scagionare quest'ultimo dalle accuse dei testimoni oculari.\nLe misteriose razzie.\nTrama.\nIl CHP indaga un gruppo di ladri di bestiame che cercano di truffare le compagnie di assicurazione.\nIl momento del surf.\nTrama.\nPonch e John si sono trasferiti a Malibu Beach e devono fare i conti con un adolescente che ha un risentimento contro la polizia.\nLa vendemmia del \u201854.\nTrama.\nUn'anziana donna di 85 anni denuncia alla polizia il furto della sua auto d'epoca.\nLa mania dell'autostop.\nTrama.\nDue adolescenti pagano il prezzo di fare l'autostop.\nFalso allarme.\nTrama.\nUn uomo chiama ripetutamente la polizia avvertendoli di un allarme, tutte le volte falso. Questo provoca non pochi danni agli agenti.\nUna dieta drastica.\nTrama.\nTutti gli agenti del CHP devono perdere obbligatoriamente peso, per migliorare le proprie abilit\u00e0 fisiche e quindi anche stradali.\nUna giornata di pioggia.\nTrama.\nJohn e Ponch devono effettuare le loro pattuglie in auto durante una giornata di pioggia; inoltre devono tener d'occhio un giocatore d'azzardo compulsivo, e badare ad una serie di furti d'auto.\nUn odio profondo.\nTrama.\nQuando John \u00e8 costretto a prendersi qualche giorno di riposo a causa di un incidente stradale, Ponch deve far coppia con il sergente Getraer; inoltre un autista di carro attrezzi spericolato mette in difficolt\u00e0 l'intero reparto di polizia.\nFlashback!\nTrama.\nPonch comincia una rivalit\u00e0 con un nuovo agente del CHP, Frank Poncherello."}
{"id": "5896729", "revid": "1305772", "url": "https://it.wikipedia.org/wiki?curid=5896729", "title": "Reapers (singolo)", "text": "Reapers \u00e8 un singolo del gruppo musicale britannico Muse, pubblicato il 16 aprile 2016 come quinto estratto dal settimo album in studio \"Drones\".\nDescrizione.\nQuinta traccia dell'album, \"Reapers\" narra la fase in cui il protagonista dell'album risulta sopraffatto dalle forze oppressive descritte nell'album e non prova alcuna empatia.\nMusicalmente, si tratta di un brano rock progressivo caratterizzato anche da un assolo in tapping.\nPubblicazione.\nGi\u00e0 eseguita dal vivo dal gruppo durante lo \"Psycho UK Tour\" di marzo 2015, il brano \u00e8 stato reso disponibile per l'ascolto il 29 maggio dello stesso parallelamente alla pubblicazione del relativo lyric video, quest'ultimo diretto da Tom Kirk e che alterna scene del gruppo intento a eseguire il brano con altre nelle quali un uomo viene inseguito da un drone comandato da una donna.\nIl 16 aprile 2016 il gruppo ha pubblicato il brano come singolo in 7\" in occasione dell'anuale Record Store Day."}
{"id": "5896732", "revid": "31269", "url": "https://it.wikipedia.org/wiki?curid=5896732", "title": "Episodi di CHiPs (seconda stagione)", "text": "Arrivano nel gruppo l'agente Sindy Cahill e soprattutto il meccanico Harlan.\nLa musica della sigla cambia, diventando pi\u00f9 veloce e meno jazzata. La nuova versione della sigla di John Parker, come pure la musica dei titoli di coda, fu arrangiata da Alan Silvestri. A partire dal primo episodio di questa stagione in totale furono 108 gli episodi musicati da Silvestri nei 6 anni fra il 16 settembre 1978 ed il 6 febbraio 1983, su di un totale di 139 episodi di tutta la serie. La stagione inizia a Settembre 1978 e termina nel Maggio dell'anno seguente.\nAlti e bassi.\nTrama.\nIl CHP riceve un nuovo meccanico, Harlan Arliss. Vittima di un incidente Ponch e Jon ha aiutato \u00e8 premuto dal suo avvocato in loro causa. Ponch incoraggia il suo partner di rimanere sulla forza in caso di Jon disilluso considera lasciando la cogenerazione di vendere auto usate per un amico di successo liceo.\nUna questione di codici.\nTrama.\nJon e Ponch devono svolgere un duro e pericoloso lavoro: scortare un convoglio di camion che trasportano gas di cloro estremamente nocivo per la salute.\nCrisi in famiglia.\nTrama.\nJon arresta suo nipote dopo aver scoperto che lui e i suoi amici sono coinvolti in un giro di auto rubate (non per rivenderle, ma per puro divertimento).\nUn centauro in erba.\nTrama.\nUn telegiornale mette in cattiva luce l'intero reparto del CHP, rigirando a loro favore delle immagini dove Ponch e Jon arrestano dei malviventi.\nIl quartiere.\nTrama.\nUn gruppo di ragazzi sullo skateboard mettono in difficolt\u00e0 i guidatori sulla strada.\nLa notte dei folletti.\nTrama.\nDopo aver fermato un furgone che trasportava 13 gatti neri per Halloween, Ponch trascorre un intero giorno perseguitato dalla sfortuna.\nVolando ad alta quota.\nTrama.\nPonch prova a superare la sua paura di volare.\nIl risentimento.\nTrama.\nDopo essere stati arrestati per droga, cinque fratelli della bgand \"Alpha Alpha Omega\" escogitano un piano per vendicarsi degli agenti.\nLo sceicco.\nTrama.\nJon e Ponch sono frustrati dal fatto che una immunit\u00e0 diplomatica protegge un autista spericolato.\nI diavoli del volante.\nTrama.\nUn autista spericolato in autostrada mette in pericolo la vita dei guidatori.\nLa supermoto.\nTrama.\nDei motociclisti spericolati si aggirano sull'autostrada, allora Harlan crea per Poncherello una \"supermoto\".\nUn caso di emergenza.\nTrama.\nDopo aver perso il suo lavoro come autista, un uomo ruba un'ambulanza e la riempie con della dinamite.\nUn periodo di riposo.\nTrama.\nLe vacanze di Ponch sono rovinate quando un gruppo di ladri d'auto rubano la sua Firebird.\nIl truffatore.\nTrama.\nL'eroismo di Jon lo rende una celebrit\u00e0 locale. \nSquadra speciale.\nTrama.\nL'Ufficiale Sindy Cahill \u00e8 coinvolto in un incidente che coinvolge quasi una dozzina di vite. Jon e Ponch aderiscono al Major Accident Investigation Team per scoprire cosa sia davvero successo.\nIl ricatto.\nTrama.\nUn ricco uomo d'affari e sua nipote diventano il bersaglio di una societ\u00e0 di sicurezza senza scrupoli. Ponch e Jon sono incaricati di sorvegliare le loro vite.\nAgenti matrimoniali.\nTrama.\nJon e Ponch inseguono un'auto che a velocit\u00e0 folle sfreccia sulla Highway. Al volante c'\u00e8 una donna la cui corsa finisce in un laghetto.\nRally intorno alla banca.\nTrama.\nUna serie di furti ad uno sportello bancario stanno facendo perdere la pazienza ai Chips. In seguito, Ponch riceve la visita inaspettata di sua madre.\nI bioritmi.\nTrama.\nSindy ha una nuova occupazione: elaborare tabelle di bioritmi per tutti gli agenti. Intanto, Robbie Davis \u00e8 nuovamente finito nei guai. I chips devono aiutarlo.\nLa quarantena.\nTrama.\nIl quartier generale della centrale viene messo in quarantena, dopo che un ragazzo ha contratto una misteriosa malattia. Adesso si indaga sul suo passato.\nBiciclette per i Chips.\nTrama.\nMentre Jon e Sindy allenano un team giovanile di mountain biker, il figlio di Getraer ha un incidente. Ponch si prende cura di un ragazzo difficile.\nGuida sulle dune.\nTrama.\nSindy, Jon e Ponch vengono incaricati di rintracciare un gruppo di bikers, spericolati fuorilegge, che seminano la paura lungo le spiagge litoranee.\nLe pi\u00f9 grandi avventure dei Chips.\nTrama.\nJon e Ponch sono via a Bakersfield. Sarge ed i loro colleghi del CHP fanno una festa in centrale per ricordare gli anni passati insieme. I due eroi sono poi onorati con un premio speciale."}
{"id": "5896749", "revid": "110157", "url": "https://it.wikipedia.org/wiki?curid=5896749", "title": "Routine Breathing", "text": "Routine Breathing \u00e8 il secondo e ultimo album in studio del gruppo musicale statunitense Slaves, pubblicato il 27 novembre 2015 dalla Artery Recordings."}
{"id": "5896753", "revid": "6923", "url": "https://it.wikipedia.org/wiki?curid=5896753", "title": "Vox AC30", "text": "Il Vox AC30 \u00e8 un amplificatore valvolare per chitarra di potenza pari a 30 watt, fabbricato dal 1958 da Vox.\nNacque come la risposta di Vox alla crescente domanda di amplificatori di maggiore potenza e rappresent\u00f2 l'erede del Vox AC15. Negli anni sessanta e settanta divenne molto popolare tra musicisti e band di fama quali gli Shadows, che ne furono i primi utilizzatori, John Lennon e George Harrison dei Beatles, i Rolling stones, James Williamson, Rory Gallagher e Brian May dei Queen. Pi\u00f9 tardi fu usato anche da The Edge degli U2, The Wallflowers, The Subways, Kasabian, Kaiser Chiefs, Joy Division, Radiohead e Razorlight.\nFornisce, specialmente sul canale distorto, le sonorit\u00e0 tipiche del rock britannico e si adatta a vari stili di rock, dall'hard rock al blues."}
{"id": "5896755", "revid": "33751", "url": "https://it.wikipedia.org/wiki?curid=5896755", "title": "Vox AC 30", "text": ""}
{"id": "5896757", "revid": "287204", "url": "https://it.wikipedia.org/wiki?curid=5896757", "title": "Live in Colombia", "text": "The Alan Parsons Symphonic Project Live in Colombia \u00e8 il quarto album dal vivo da solista di Alan Parsons, pubblicato nel 2016 dalla EarMUSIC.\nDescrizione.\nL'album comprende brani tratti dal repertorio realizzato da Parsons assieme a Eric Woolfson con il The Alan Parsons Project. Sul retro della confezione Parsons inserisce una sua valutazione sull'ottima prestazione di orchestra e band.\nRegistrazione.\nRegistrato dal vivo durante il concerto svolto in \"Parque Pies Descalzos\" a Medell\u00edn in Colombia il 31 agosto del 2013.\nMasterizzazione.\nMasterizzato a cura di Dave Donnely presso il DNA Mastering a Glendale in California."}
{"id": "5896758", "revid": "287204", "url": "https://it.wikipedia.org/wiki?curid=5896758", "title": "Live in Colombia (video)", "text": "The Alan Parsons Symphonic Project Live in Colombia \u00e8 un video di Alan Parsons di un concerto tenutosi a Medell\u00edn (Colombia) nel 2013 e pubblicato nel 2016.\nDescrizione.\nIl DVD comprende brani tratti dal repertorio realizzato da Alan Parsons assieme a Eric Woolfson con il The Alan Parsons Project. "}
{"id": "5896762", "revid": "767487", "url": "https://it.wikipedia.org/wiki?curid=5896762", "title": "Incus", "text": "In meteorologia, la dizione incus, (dall'analoga parola in latino, con il significato di \"incudine\"), indica una caratteristica accessoria delle nubi che consiste in una estesa protuberanza di aspetto liscio e piatta nella sua parte superiore che ricorda la forma di un'incudine.\nCaratteristiche.\nSi forma quando la corrente ascendente presente in nubi del genere cumulonimbus ha raggiunto il livello di stabilit\u00e0 stratosferica e l'aria in risalita, avendo perso la sua spinta propulsiva ascendente, tende ad allargarsi formando la caratteristica forma liscia e piatta superiormente che ricorda quella di un'incudine.\n\u00c8 esclusiva del genere cumulonimbus e identifica in particolare la specie cumulonimbus incus. La presenza della caratteristica \"incus\" denota una situazione in cui il temporale ha raggiunto la sua fase matura, susseguente al precedente stadio di cumulonimbus calvus."}
{"id": "5896765", "revid": "767487", "url": "https://it.wikipedia.org/wiki?curid=5896765", "title": "Stenaulorhynchus", "text": "Lo stenaulorinco (gen. Stenaulorhynchus) \u00e8 un rettile erbivoro estinto, appartenente ai rincosauri. Visse nel Triassico medio (Anisico, circa 244 milioni di anni fa) e i suoi resti fossili sono stati ritrovati in Africa orientale (Tanzania).\nDescrizione.\nIl corpo di questo animale era piuttosto tarchiato, con quattro arti sporgenti e robusti. \"Stenaulorhynchus\" era lungo circa un metro e mezzo e, come gran parte dei rincosauri, era dotato di un poderoso becco arcuato. Erano presenti molti denti mascellari nella superficie mediale della mascella; i denti nella parte occlusale erano di piccole dimensioni, e ogni fila longitudinale era formata da un gran numero di elementi. Rispetto a forme successive come \"Hyperodapedon\", il cranio di \"Stenaulorhynchus\" possiede meno specializzazioni ed \u00e8 meno robusto e massiccio. \nClassificazione.\nIl genere \"Stenaulorhynchus\" venne descritto per la prima volta nel 1932 da Sidney Henry Haughton, sulla base di resti fossili ritrovati nella formazione Manda in Tanzania. Haughton attribu\u00ec i vari fossili a due specie diverse, Stenaulorhynchus stockleyi e \"S. major\"; attualmente, solo la prima \u00e8 considerata valida. Una specie di rincosauro proveniente dall'Anisico dell'India (\"Mesodapedon kuttyi\") \u00e8 stata a volte attribuita a \"S. stockleyi\" (Dilkes, 1998), ma \u00e8 solitamente considerata valida in un genere a s\u00e9 stante. \n\"Stenaulorhynchus\" fa parte dei rincosauri, un gruppo di arcosauromorfi tipici del Triassico, caratterizzati da grossi becchi e da corpi poderosi. In particolare, \"Stenaulorhynchus\" \u00e8 il genere eponimo degli Stenaulorhynchinae, un clade comprendente rincosauri dalla posizione evolutiva intermedia tra i pi\u00f9 antichi e primitivi rincosauri (ad esempio \"Mesosuchus\") e i pi\u00f9 evoluti membri del gruppo, come \"Hyperodapedon\" e \"Isalorhynchus\". \nPaleobiologia.\nUno studio istologico pubblicato nel 2016 riguardo agli arti di \"Stenaulorhynchus stockleyi\" ha indicato che questo animale possedeva un tessuto osseo dal tasso di crescita relativamente lento. Femore e tibia erano costituiti da tessuto osseo composto da fibre parallele moderatamente vascolarizzate, che diventa avascolare e pi\u00f9 lamellare mano a mano che si avvicina al periostio. La distanza tra i segni di crescita si attenua notevolmente con l'aumentare dell'et\u00e0, e ci\u00f2 suggerisce una crescita determinata per \"Stenaulorhynchus\" (Werning e Nesbitt, 2016)."}
{"id": "5896767", "revid": "767487", "url": "https://it.wikipedia.org/wiki?curid=5896767", "title": "You Want Some of This?", "text": "You Want Some of This? \u00e8 il primo album in studio del cantautore canadese Jon Lajoie, pubblicato il 30 gennaio 2009 dalla Normal Guy Productions.\nIl disco \u00e8 una raccolta di tutte le canzoni precedentemente pubblicate sul web dal cantautore, con l'aggiunta di alcuni inediti. Il titolo riprende una frase ripetuta in diversi video da Nino Perone, amico e collaboratore di Lajoie."}
{"id": "5896769", "revid": "1272592", "url": "https://it.wikipedia.org/wiki?curid=5896769", "title": "Scandurra", "text": ""}
{"id": "5896777", "revid": "712828", "url": "https://it.wikipedia.org/wiki?curid=5896777", "title": "Jagdstaffel 4", "text": "La Jagdstaffel 4 (in tedesco: K\u00f6niglich Preu\u00dfische Jagdstaffel Nr 4, abbreviato in Jasta 4) era una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 4 viene fondata il 25 agosto 1916 a Fort Vaux, una delle prime squadriglie da caccia ispirata dalle esperienze di Oswald Boelcke sull'organizzazione della componente aerea. La squadriglia inizialmente fu formata dai piloti esperti trasferiti dalla Feldflieger Abteilung 23, dalla \"Kampfeinsatzkommando Vaux\", dalla \"Armee-Flugpark Nr. 2\" e da altri piloti di aerei biposto assegnati originariamente alla 2\u00aa armata dell'esercito come Rudolf Berthold (aviatore), Wilhelm Frankl, Walter H\u00f6hndorf e Ernst von Althaus. Nel giugno 1917 viene assegnata alla 4\u00aa armata.\nLa Jasta 4 il 1\u00ba settembre 1916 si sposta a Roupy, il 12 dicembre 1916 a Xivry-Circourt, il 10 febbraio 1917 a Le Catelet, il 24 febbraio 1917 a Douai ed il 1\u00ba giugno 1917 a Courtrai.\nIl 24 giugno 1917 viene dato l'incarico a Manfred von Richthofen di formare la Jagdgeschwader I e la squadriglia si trasferisce presso l'aerodromo di Markebecke per unirsi alle Jagdstaffeln 6, 10 e 11. La squadriglia sarebbe rimasta parte del \"circo volante\" di Richthofen per tutta la durata della guerra. Durante l'estate di quell'anno il comandante della squadriglia Kurt-Bertram von D\u00f6ring ha dovuto ricoprire anche l'incarico di comandante della Jagdgeschwader I a causa del ferimento di Richthofen con non poche difficolt\u00e0.\nAl momento della formazione la Jagdstaffel 4 \u00e8 stata dotata di aerei da caccia Halberstadt D.II e Fokker E.III per poi essere sostituiti nel febbraio 1917 dagli Albatros D.II e dai Pfalz D.III. In questo periodo gli aerei della squadriglia si presentavano con fasce bianche e nere intorno alla fusoliera. Nei primi mesi del 1918 l'unit\u00e0 viene dotata di Fokker Dr.I colorati a strisce rosse e turchese sia sulle ali che intorno alla fusoliera. La squadriglia ha anche avuto a disposizione Albatros D.III, Albatros D.V, Halberstadt D.V e Fokker D.VII.\nL'appartenenza al \"circo volante\" port\u00f2 l'unit\u00e0 a continui spostamenti. \nIl 2 luglio 1917 va a Marckebeke (a 3 km da Courtrai), il 21 novembre 1917 a Lieu-Saint-Amand, il 26 marzo 1918 a L\u00e9chelle (Passo di Calais), il 3 aprile 1918 a Harbonni\u00e8res, il 12 aprile 1918 a Cappy, dal 20 maggio a Longchamps di Vadencourt (Aisne), il 26 maggio a Puisieux Ferme (a 8 km da Laon), il 31 maggio a Beugneux, il 18 luglio a Monthussart Ferme (14 km a sud-est di Soissons), dal 30 luglio torna a Puisieux Ferme, dal 10 agosto 1918 ad Ennemain, dall'11 agosto a Bernes, dal 30 agosto a Busigny, dall'8 settembre al campo di aviazione di Metz-Frescaty (8 km sud sud-ovest da Metz), dal 9 ottobre a Marville, dal 7 novembre a Tellancourt e dal 10 novembre 1918 ripiega ad Aschaffenburg.\nDurante il 1918, la Jagdstaffel 4 ha operato sui fronti a supporto della 2\u00aa, 6. Armee (Deutsches Heer), 7\u00aa, e 17\u00aa armata concludendo la guerra sul fronte dove era presente la 5. Armee (Deutsches Heer). Il Leutnant de Reserves Egon Koepsch \u00e8 stato l'ultimo Staffelf\u00fchrer (comandante) della Jagdstaffel 4, dai primi giorni di novembre del 1918 fino alla fine della guerra. L'unit\u00e0 \u00e8 stata smobilitata il 16 novembre 1918.\nAlla fine della prima guerra mondiale alla Jagdstaffel 4 vennero accreditate 192 vittorie aeree. Di contro, la Jasta 4 perse 11 piloti, 2 furono fatti prigionieri di guerra e 9 furono feriti in azione.\nLista dei comandanti della Jagdstaffel 4.\nDi seguito vengono riportati i nomi dei piloti che si succedettero al comando della Jagdstaffel."}
{"id": "5896779", "revid": "275235", "url": "https://it.wikipedia.org/wiki?curid=5896779", "title": "Jasta 4", "text": ""}
{"id": "5896782", "revid": "812213", "url": "https://it.wikipedia.org/wiki?curid=5896782", "title": "Dmitrij Kokariev", "text": ""}
{"id": "5896786", "revid": "404338", "url": "https://it.wikipedia.org/wiki?curid=5896786", "title": "Tuval Shafir", "text": "Biografia.\nNato a New York, ha iniziato a frequentare corsi di recitazione all'et\u00e0 di 9 anni. Nel 2010, ha fatto un provino per uno spot pubblicitario."}
{"id": "5896787", "revid": "767487", "url": "https://it.wikipedia.org/wiki?curid=5896787", "title": "August Musger", "text": "Invenzione.\nMusger invent\u00f2 la tecnica del rallenty usando una serie di sedici specchi da tre millimetri per sincronizzare il meccanismo. L'apparecchio fece la sua prima apparizione nel 1904 a Graz, Stiria."}
{"id": "5896790", "revid": "1543377", "url": "https://it.wikipedia.org/wiki?curid=5896790", "title": "Circuit de la Sarthe 2016", "text": "Il Circuit de la Sarthe - Pays de la Loire 2016, sessantaquattresima edizione della corsa e valida come prova del circuito UCI Europe Tour 2016 categoria 2.1, si svolse in tre tappe pi\u00f9 due semitappe dal 5 all'8 aprile 2016, per un percorso totale di 641 km. La gara fu vinta dal francese Marc Fournier con il tempo di 16h08'40\", alla velocit\u00e0 media di 39,704 km/h, al secondo posto si classific\u00f2 il francese J\u00e9r\u00f4me Coppel e a chiudere il podio lo spagnolo Juan Jos\u00e9 Lobato.\nPartenza a Ch\u00e2teau-du-Loir 95 ciclisti, dei quali 80 tagliarono il traguardo di Arnage."}
{"id": "5896792", "revid": "858648", "url": "https://it.wikipedia.org/wiki?curid=5896792", "title": "Senran Kagura Shinovi Versus", "text": ""}
{"id": "5896793", "revid": "858648", "url": "https://it.wikipedia.org/wiki?curid=5896793", "title": "Senran Kagura Estival Versus", "text": ""}
{"id": "5896795", "revid": "858648", "url": "https://it.wikipedia.org/wiki?curid=5896795", "title": "Senran Kagura NewWave", "text": ""}
{"id": "5896797", "revid": "812213", "url": "https://it.wikipedia.org/wiki?curid=5896797", "title": "Le avventure di un uomo vivo", "text": ""}
{"id": "5896800", "revid": "812213", "url": "https://it.wikipedia.org/wiki?curid=5896800", "title": "Sarah Maclaren", "text": ""}
{"id": "5896817", "revid": "812213", "url": "https://it.wikipedia.org/wiki?curid=5896817", "title": "William Tweed", "text": ""}
{"id": "5896819", "revid": "715693", "url": "https://it.wikipedia.org/wiki?curid=5896819", "title": "Tuenti Technologies", "text": ""}
{"id": "5896821", "revid": "812213", "url": "https://it.wikipedia.org/wiki?curid=5896821", "title": "William Magear Tweed", "text": ""}
{"id": "5896824", "revid": "812213", "url": "https://it.wikipedia.org/wiki?curid=5896824", "title": "Leo Maloney", "text": ""}
{"id": "5896825", "revid": "767487", "url": "https://it.wikipedia.org/wiki?curid=5896825", "title": "The Chameleon", "text": "The Chameleon \u00e8 un film del 2010 diretto da Jean-Paul Salom\u00e9. La sceneggiatura del film \u00e8 basata sulla vera storia di Fr\u00e9d\u00e9ric Bourdin che negli anni '90 a San Antonio, Texas, si spacci\u00f2 per un bambino scomparso di nome Nicholas Barclay.\nTrama.\nSpagna. Un ragazzo si rade tutti i peli del corpo e poi si presenta alla polizia affermando di essere Nicholas Mark Randall, un sedicenne della Louisiana scomparso da anni. Il giovane racconta di essere stato rapito quattro anni e di essere stato costretto a prostituirsi in Francia.\nIl ragazzo viene cos\u00ec ricongiunto alla sua famiglia ma la madre Kimberly ed il fratellastro Brendan sospettano che egli non sia affatto chi dice di essere. L'agente dell'FBI Jennifer Johnson si mette ad indagare e la vera storia di quello che \u00e8 successo a Nicholas inizia ad emergere."}
{"id": "5896827", "revid": "812213", "url": "https://it.wikipedia.org/wiki?curid=5896827", "title": "Leo Daniel Maloney", "text": ""}
{"id": "5896828", "revid": "812213", "url": "https://it.wikipedia.org/wiki?curid=5896828", "title": "Herman Mankiewicz", "text": ""}
{"id": "5896831", "revid": "812213", "url": "https://it.wikipedia.org/wiki?curid=5896831", "title": "Herman Jacob Mankiewicz", "text": ""}
{"id": "5896834", "revid": "729019", "url": "https://it.wikipedia.org/wiki?curid=5896834", "title": "Type 69/79 (carro armato)", "text": "Il Type 69 (cinese:69\u5f0f \"Li\u00f9ji\u01d4 sh\u00ec\", anche WZ-121) e il Type 79 (cinese:79\u5f0f \"Q\u012bji\u01d4 sh\u00ec\") sono una famiglia di carri armati da combattimento delle forze armate cinesi.\nProdotti dalla NORINCO, entrambi erano sviluppi del Type 59, derivato a sua volta dal T-54/55 sovietico, e furono i primi carri armati progettati dai cinesi in maniera indipendente. La differenza pi\u00f9 appariscente tra i due modelli e i predecessori \u00e8 la spaziatura tra la prima e la seconda ruota portante. Altri miglioramenti riguardarono un nuovo motore, i computer balistici e i telemetri laser. Il pi\u00f9 avanzato \"Type 79\" era equipaggiato con un cannone da 105\u00a0mm rigato, poi adottato anche sul successivo Type 88.\nStoria.\nIn seguito alla crisi sino-sovietica, l'Unione Sovietica ritir\u00f2 i propri tecnici ed il proprio supporto all'industria armiera cinese. Lo Stabilimento N\u00ba 617 (Inner-Mongolia First Machine Group Co Ltd venne incaricato nel 1963 di migliorare il progetto del T-54A (Type 59) e realizz\u00f2 quindi il \"Type 69\". I miglioramenti includevano un cannone ad anima liscia da 100\u00a0mm stabilizzato su due assi, un nuovo motore da 500 hp e un faro di ricerca a infrarossi. Tuttavia, l'Esercito Popolare di Liberazione (EPL) non risult\u00f2 soddisfatto da questa versione e il carro non entr\u00f2 in produzione di serie. Alcuni analisti occidentali identificarono erroneamente il \"Type 69\" come copia cinese del T-55 sovietico, mentre era il Type 59 ad essere una copia del T-54A.\nDurante il conflitto di frontiera sino-sovietico, l'EPL riusc\u00ec a catturare un T-62 sovietico. Il carro venne esaminato e alcune sue componenti, come il faro di ricerca infrarosso Luna, vennero copiate e integrate nel progetto del \"T-69\". Il \"Type 69\" e il \"Type 79\" furono i primi carri armati da combattimento sviluppati indipendentemente dai cinesi. Tuttavia, la prima versione del \"Type 69\" venne utilizzato in quantit\u00e0 limitate. Pur essendo l'EPL insoddisfatto delle prestazioni del carro, esso ironicamente divenne uno dei veicoli corazzati di maggior successo commerciale: negli anni ottanta, furono venduti oltre 2.000 esemplari.\nLa distensione nelle relazioni tra Cina ed Occidente negli anni ottanta consent\u00ec al paese asiatico di migliorare i propri sistemi d'arma tramite l'importazione di tecnologie occidentali. Il \"Type 69\" venne migliorato con sistemi quali il sistema di puntamento della British Marconi ed il cannone da 105 mm L7. La nuova versione del carro ricevette la denominazione di \"Type 79\", che rappresent\u00f2 l'ultima evoluzione della prima generazione di carri cinesi.\nLa semplicit\u00e0, la robustezza e il basso costo di questi carri li rese attrattivi sul mercato dell'export e la Cina vendette centinaia di esemplari a entrambi i contendenti della guerra Iran-Iraq. Molti carri vennero usati da Saddam Hussein durante la guerra del Golfo e la guerra d'Iraq del 2003.\nI carri \"Type 69\" dell'Esercito della Birmania ingaggiarono gli M60 Patton del Reale Esercito Thailandese nel 2001, durante la battaglia per il Posto di Frontiera 9631, anche se non \u00e8 chiaro se vi siano state perdite tra le due parti.\nSia il \"Type 69\" che il \"Type 79\" condividono scafi e torrette pressoch\u00e9 identiche con il pi\u00f9 vecchio Type 59. La differenza risiede nel fatto che i due modelli pi\u00f9 recenti sono stati migliorati con tecnologie superiori sottratte o acquistate presso paesi stranieri tecnologicamente pi\u00f9 avanzati. I cinesi Type 59, \"69\" e \"79\" possono essere visiti come parti della stessa famiglia evolutiva di carri, cos\u00ec come i sovietici T-54, T-55 e T-62 condividono una comune linea evolutiva. Solo a met\u00e0 degli anni ottanta i cinesi hanno raggiunto l'esperienza necessaria per sperimentare nuovi progetti nazionali di carri non ricalcati sulla famiglia Type 59/69/79, mentre solo negli anni novanta ha avuto inizio la produzione di carri realmente moderniGelbart 1996:20-24.\nOggi rimangono negli arsenali dell'EPL solo un paio di centinaia di \"Type 69/79\", la maggior parte relegata in unit\u00e0 addestrative o di riserva, mentre in prima linea questi sono stati sostituiti dai pi\u00f9 moderni Type 96 e Type 99.\nServizio in Iraq.\nDurante gli anni ottanta, risulta che la Cina abbia venduto centinaia di Type 59 e \"Type 69\" all'Iraq. Fin dalla guerra del Golfo del 1991, gli analisti occidentali sostennero che l'Iraq avesse modernizzato alcuni \"Type 69\" con un cannone da 105\u00a0mm, con un mortaio da 160\u00a0mm e con un cannone da 125\u00a0mm dotato di sistema di caricamento automatico. Tutti erano rinforzati con corazzature spaziate saldate sul piastrone frontale. Tutte queste versioni erano conosciute come Type 69-QM. Nel 1991 le unit\u00e0 irachene equipaggiate con i \"Type 69\" combatterono pi\u00f9 strenuamente di quelle della Guardia Repubblicana, dotate di T-72; una possibile spiegazione \u00e8 che Saddam Hussein avesse ordinato alle sue unit\u00e0 della Guardia di conservare le forze, inviando invece in prima linea il resto dell'Esercito iracheno, equipaggiato con gli inferiori \"Type 69\".\nIn accordo con i rapporti sull'invasione dell'Iraq del 2003, i \"Type 69-QM\" furono impiegati dalle unit\u00e0 dell'esercito nella battaglia di Nassiriya del marzo 2003, la maggior parte dei quali impiegati in postazioni fisse come bunker. Questi giocarono un ruolo importante nell'imboscate organizzate contro la 507th Maintenance Company e la Compagnia C del 1st Battalion/2nd Marines, prima che gli AH-1 Cobra mettessero fuori combattimento i carri iracheni. Due \"Type 69\" distrussero quattro veicoli della 507th, compreso un autocarro pesante speronato da uno dei carri. Quattro carri \"Type 69\", nascosti da edifici, martellarono i marines della C Company con tiro indiretto, mettendo fuori combattimento diversi AAV7. Alcuni carri Type 59 e \"69\" fuori uso furono usati come esche o come semplici ostacoli.\nVarianti.\nVarianti di serie.\nType 69.\nQuesta versione venne largamente esportata e fu prodotta su licenza in Pakistan dalla Heavy Industries Taxila. Presso l'Esercito Reale Thailandese il carro era anche conosciuto come Type 30.\nVarianti straniere.\nBangladesh.\nLe modifiche all'armamento ed alla protezione del carro \u00e8 stata curata direttamente dagli ingegneri dell'Esercito del Bangladesh.\nBirmania.\nL'Esercito birmano \u00e8 equipaggiato con Type 69 MBT 50 e Type-69-2 MBT 80, tutti aggiornati nel 2007.\nApplicazioni civili.\nIl \"Type 69/79\" \u00e8 stato usato per sviluppare un mezzo cingolato per i vigili del fuoco cinesi. Attualmente il mezzo \u00e8 in dotazione a solo tre brigate."}
{"id": "5896835", "revid": "812213", "url": "https://it.wikipedia.org/wiki?curid=5896835", "title": "Joseph Mankiewicz", "text": ""}
{"id": "5896838", "revid": "812213", "url": "https://it.wikipedia.org/wiki?curid=5896838", "title": "Edwin Marin", "text": ""}
{"id": "5896845", "revid": "812213", "url": "https://it.wikipedia.org/wiki?curid=5896845", "title": "Louis Mayer", "text": ""}
{"id": "5896849", "revid": "812213", "url": "https://it.wikipedia.org/wiki?curid=5896849", "title": "Frank McKelvy", "text": ""}
{"id": "5896852", "revid": "812213", "url": "https://it.wikipedia.org/wiki?curid=5896852", "title": "Jeffrey Medkeff", "text": ""}
{"id": "5896854", "revid": "812213", "url": "https://it.wikipedia.org/wiki?curid=5896854", "title": "Alan Merriam", "text": ""}
{"id": "5896855", "revid": "812213", "url": "https://it.wikipedia.org/wiki?curid=5896855", "title": "Alan Parkhurst Merriam", "text": ""}
{"id": "5896857", "revid": "812213", "url": "https://it.wikipedia.org/wiki?curid=5896857", "title": "John Dulaney", "text": ""}
{"id": "5896859", "revid": "812213", "url": "https://it.wikipedia.org/wiki?curid=5896859", "title": "Seton Miller", "text": ""}
{"id": "5896861", "revid": "256896", "url": "https://it.wikipedia.org/wiki?curid=5896861", "title": "Centro universitario sportivo italiano", "text": ""}
{"id": "5896863", "revid": "812213", "url": "https://it.wikipedia.org/wiki?curid=5896863", "title": "Seton Ingersol Miller", "text": ""}
{"id": "5896864", "revid": "812213", "url": "https://it.wikipedia.org/wiki?curid=5896864", "title": "Teodoro Agrimi", "text": ""}
{"id": "5896865", "revid": "812213", "url": "https://it.wikipedia.org/wiki?curid=5896865", "title": "Doro Corr\u00e0", "text": ""}
{"id": "5896867", "revid": "256896", "url": "https://it.wikipedia.org/wiki?curid=5896867", "title": "Sinodo Diocesano Nivariense", "text": ""}
{"id": "5896868", "revid": "599013", "url": "https://it.wikipedia.org/wiki?curid=5896868", "title": "Jos\u00e9 Maria Sanchez", "text": ""}
{"id": "5896869", "revid": "37401", "url": "https://it.wikipedia.org/wiki?curid=5896869", "title": "Imperator Romanorum", "text": ""}
{"id": "5896884", "revid": "228587", "url": "https://it.wikipedia.org/wiki?curid=5896884", "title": "La Camera Blu", "text": ""}
{"id": "5896886", "revid": "585241", "url": "https://it.wikipedia.org/wiki?curid=5896886", "title": "Gloria (H\u00e4ndel)", "text": "Gloria di Georg Friedrich H\u00e4ndel \u00e8 una cantata per solista, un adattamento del Gloria, la parte liturgica della Messa, per soprano e archi. Handel potrebbe averla composta in Germania prima di partire per l'Italia nel 1706. La composizione era andata perduta ed \u00e8 stata attribuita ad H\u00e4ndel solo nel 2001.\nStoria.\n\"Gloria\" (HWV \"deest\", cio\u00e8 non catalogato), \u00e8 un lavoro che mancava dal catalogo tematico H\u00e4ndel, ma \u00e8 stato scoperto presso la libreria della \"Royal Academy of Music\" nel 2001.\nIl \"Gloria\" \u00e8 un pezzo impegnativo per soprano, due violini e basso continuo. H\u00e4ndel potrebbe averlo composto durante i suoi primi anni in Germania prima della sua partenza per l'Italia nel 1706 e in Italia nel 1707. Ha diviso il testo liturgico in otto movimenti. In seguito ha usato parti di esso per le sue composizioni \"Laudate pueri Dominum\" e \"Utrecht Jubilate\".\nIl manoscritto non era fra i documenti di H\u00e4ndel, ma all'interno di una raccolta di arie h\u00e4ndeliane originariamente posseduta dal cantante suo contemporaneo William Savage, e poi probabilmente lasciata all'Accademia dall'allievo di questi, Robert J. Stevens, deceduto nel 1837. Il lavoro \u00e8 stato identificato da Hans Joachim Marx, professore dell'Universit\u00e0 di Amburgo.\nUna nota nel Sunday Telegraph dell'11 marzo 2001 annunci\u00f2 \"Il lavoro perduto di H\u00e4ndel potrebbe rivaleggiare con il Messiah / Un brano corale sconosciuto di H\u00e4ndel che alcuni studiosi di musica pensano che in futuro sar\u00e0 considerato fondamentale come il Messiah \u00e8 stato scoperto nella biblioteca della Royal Academy della Musica\", ma quello era un titolo sensazionale, mentre l'articolo ha descritto il lavoro in modo corretto. \"Forse non molti soprani saranno in grado di eseguire questo pezzo\", fu il commento di Marx, che aveva trovato il manoscritto. Curtis Price, il direttore dell'Accademia, ha testimoniato: \"La musica \u00e8 fresca, esuberante e un po' selvaggia in alcuni punti, ma inconfondibilmente H\u00e4ndel.\" Si \u00e8 quindi ritenuto che il pezzo sia stato scritto in Italia nel 1707. Emma Kirkby, che ha eseguito la prima registrazione, uscita nel maggio 2001, ha detto che \"il pezzo ha individualit\u00e0 e fascino, buoni momenti di maestria e, pi\u00f9 importante, qualche momento di profondit\u00e0, bellezza e commozione \".\nLa prima esecuzione pubblica fu il 18 maggio 2001, cantata dal soprano Patrizia Kwella con Fiori Musicali e Penelope Rapson come direttore artistico, al Hinchingbrooke Performing Arts Centre a Huntingdon. Una seconda esecuzione \u00e8 avvenuta all'H\u00e4ndel G\u00f6ttingen Festival il 3 giugno 2001 da Dominique Labelle con la Philharmonia Baroque Orchestra e Nicholas McGegan. Katia Plaschka lo ha eseguito nel 2003 a Idstein alla Unionskirche, insieme all\"'Utrecht Te Deum and Jubilate di H\u00e4ndel\".\nStruttura.\nH\u00e4ndel divise il testo in otto movimenti."}
{"id": "5896888", "revid": "256896", "url": "https://it.wikipedia.org/wiki?curid=5896888", "title": "Stadio Velodromo Lello Simeone", "text": ""}
{"id": "5896892", "revid": "104458", "url": "https://it.wikipedia.org/wiki?curid=5896892", "title": "St. Martin im Innkreis", "text": ""}
{"id": "5896893", "revid": "104458", "url": "https://it.wikipedia.org/wiki?curid=5896893", "title": "Taiskirchen", "text": ""}
{"id": "5896905", "revid": "62004", "url": "https://it.wikipedia.org/wiki?curid=5896905", "title": "Claudia H\u00e4usler", "text": ""}
{"id": "5896907", "revid": "812213", "url": "https://it.wikipedia.org/wiki?curid=5896907", "title": "William Mong", "text": ""}
{"id": "5896908", "revid": "287204", "url": "https://it.wikipedia.org/wiki?curid=5896908", "title": "Hohenzell (disambigua)", "text": ""}
{"id": "5896910", "revid": "812213", "url": "https://it.wikipedia.org/wiki?curid=5896910", "title": "Clayton Paul", "text": ""}
{"id": "5896911", "revid": "812213", "url": "https://it.wikipedia.org/wiki?curid=5896911", "title": "Romulo Pe\u00f1a", "text": ""}
{"id": "5896913", "revid": "812213", "url": "https://it.wikipedia.org/wiki?curid=5896913", "title": "Cleophus Prince", "text": ""}
{"id": "5896914", "revid": "256896", "url": "https://it.wikipedia.org/wiki?curid=5896914", "title": "Unione delle Camere Civili", "text": ""}
{"id": "5896915", "revid": "1856513", "url": "https://it.wikipedia.org/wiki?curid=5896915", "title": "Flybmi", "text": "British Midland Regional Limited, meglio conosciuta come Flybmi e precedentemente come BMI Regional, era una compagnia aerea regionale britannica, con sede e base presso l'Aeroporto delle Midlands Orientali, Leicestershire, Inghilterra. La compagnia ha anche basi presso l'Aeroporto di Aberdeen, l'Aeroporto di Bristol e l'Aeroporto di Newcastle nel Regno Unito, l'Aeroporto di Karlstad in Svezia e l'Aeroporto di Monaco di Baviera in Germania.\nPrecedentemente divisione regionale della defunta British Midland International (BMI), opera come compagnia aerea indipendente ed \u00e8 parte da agosto 2015, insieme a Loganair, dell'Airline Investments Limited. Fu separata da BMI nel 2012, quando quest'ultima fu venduta da Lufthansa a International Airlines Group, mentre BMI Regional fu venduta alla Sector Aviation Holdings.\nIl 16 febbraio 2019 la compagnia ha rilasciato un comunicato sul sito ufficiale dichiarando lo stato di insolvenza a causa degli aumenti del prezzo del carburante.\nAccordi commerciali.\nAl 16 febbraio 2019 BMI Regional aveva accordi di codeshare con le seguenti compagnie:\nFlotta.\nAl 16 febbraio 2019 la flotta BMI Regional risultava essere composta dai seguenti aerei:\nFlotta storica.\nNel corso degli anni BMI Regional ha operato con i seguenti modelli di aeromobili:"}
{"id": "5896920", "revid": "195739", "url": "https://it.wikipedia.org/wiki?curid=5896920", "title": "Object oriented programming", "text": ""}
{"id": "5896922", "revid": "812213", "url": "https://it.wikipedia.org/wiki?curid=5896922", "title": "Willard Pugh", "text": ""}
{"id": "5896924", "revid": "812213", "url": "https://it.wikipedia.org/wiki?curid=5896924", "title": "Willard Earl Pugh", "text": ""}
{"id": "5896932", "revid": "812213", "url": "https://it.wikipedia.org/wiki?curid=5896932", "title": "John Ragin", "text": ""}
{"id": "5896933", "revid": "6923", "url": "https://it.wikipedia.org/wiki?curid=5896933", "title": "Presidente della Repubblica Cecena", "text": "\u00c8 indicato con il titolo di presidente della Repubblica Cecena colui che si trova a amministrare la Repubblica di Cecenia nell'ambito della Russia."}
{"id": "5896934", "revid": "256896", "url": "https://it.wikipedia.org/wiki?curid=5896934", "title": "Unione delle Camere Penali", "text": ""}
{"id": "5896935", "revid": "812213", "url": "https://it.wikipedia.org/wiki?curid=5896935", "title": "John Stanley Ragin", "text": ""}
{"id": "5896936", "revid": "812213", "url": "https://it.wikipedia.org/wiki?curid=5896936", "title": "Mario Giacinto Donatone", "text": ""}
{"id": "5896938", "revid": "812213", "url": "https://it.wikipedia.org/wiki?curid=5896938", "title": "Mauro Giuseppe Bosco", "text": ""}
{"id": "5896939", "revid": "104458", "url": "https://it.wikipedia.org/wiki?curid=5896939", "title": "Kirchheim i.Schw.", "text": ""}
{"id": "5896941", "revid": "812213", "url": "https://it.wikipedia.org/wiki?curid=5896941", "title": "Albert Rogell", "text": ""}
{"id": "5896945", "revid": "104458", "url": "https://it.wikipedia.org/wiki?curid=5896945", "title": "Kirchheim b.M\u00fcnchen", "text": ""}
{"id": "5896946", "revid": "812213", "url": "https://it.wikipedia.org/wiki?curid=5896946", "title": "Edward Ruppelt", "text": ""}
{"id": "5896948", "revid": "812213", "url": "https://it.wikipedia.org/wiki?curid=5896948", "title": "Edward James Ruppelt", "text": ""}
{"id": "5896950", "revid": "812213", "url": "https://it.wikipedia.org/wiki?curid=5896950", "title": "John Traill", "text": ""}
{"id": "5896951", "revid": "812213", "url": "https://it.wikipedia.org/wiki?curid=5896951", "title": "George Tillman", "text": ""}
{"id": "5896954", "revid": "812213", "url": "https://it.wikipedia.org/wiki?curid=5896954", "title": "John Taylor (fisico)", "text": ""}
{"id": "5896961", "revid": "1305772", "url": "https://it.wikipedia.org/wiki?curid=5896961", "title": "GeeBee Air Rally", "text": "GeeBee Air Rally \u00e8 un videogioco di corse con aerei monoplano degli anni '30, pubblicato nel 1987 da Activision per i computer Amiga, Amstrad CPC, Commodore 64 e ZX Spectrum.\nIl titolo \u00e8 a volte interpretabile come Gee Bee Air Rally quando \u00e8 stilizzato, ma nel testo normale di confezioni e manuali \u00e8 scritto senza spazio. Il nome \"Gee Bee\" si riferisce allo storico produttore di aerei da competizione Granville Brothers Aircraft; l'aereo del giocatore ha l'aspetto del Gee Bee Model Z del 1931. \nModalit\u00e0 di gioco.\nIl gioco consiste in una serie di 16 gare di velocit\u00e0 per giocatore singolo, ognuna da portare a termine entro un tempo limite, con due tentativi a disposizione.\nLa visuale in gara \u00e8 quella tipica dei classici giochi di corse automobilistiche come \"Pole Position\", tridimensionale dalle spalle del velivolo, ma nella parte bassa dello schermo viene mostrata anche la strumentazione di bordo (altimetro, tachimetro, bussola).\nLa gara inizia dal decollo. L'aereo pu\u00f2 virare lateralmente, dare o togliere potenza al motore e cambiare entro ridotti limiti la quota; cabrare e picchiare causano anche, rispettivamente, un po' di perdita e aumento di velocit\u00e0.\nUna serie di segnali a terra delimitano la pista; se si esce fuori pista il tempo a disposizione diminuisce molto pi\u00f9 rapidamente.\nLungo il percorso si incontrano altri velivoli simili che gareggiano, ma fanno soltanto da ostacoli, non c'\u00e8 una classifica di arrivo. La gara \u00e8 soltanto contro il tempo; se si rispetta il tempo limite si passa al livello successivo, e i secondi avanzati si convertono in bonus.\nGli altri aerei possono essere evitati anche volando a quota diversa. In caso di scontri ripetuti l'aereo del giocatore precipita, mentre il pilota si lancia col paracadute e pu\u00f2 finire in diverse situazioni imbarazzanti, come nel recinto dei maiali o davanti alle gambe di una bella contadina. Dopo una caduta \u00e8 possibile riprendere la gara decollando di nuovo.\nOgni quattro gare c'\u00e8 un evento speciale. La prima volta, sempre con un tempo limite, anzich\u00e9 tagliare il traguardo bisogna colpire un certo numero di palloncini legati a terra. Successivamente l'evento speciale si alterna con uno di slalom."}
{"id": "5896968", "revid": "812213", "url": "https://it.wikipedia.org/wiki?curid=5896968", "title": "Hans Salter", "text": ""}
{"id": "5896971", "revid": "812213", "url": "https://it.wikipedia.org/wiki?curid=5896971", "title": "Hans Julius Salter", "text": ""}
{"id": "5896973", "revid": "812213", "url": "https://it.wikipedia.org/wiki?curid=5896973", "title": "Henry Sanders", "text": ""}
{"id": "5896974", "revid": "812213", "url": "https://it.wikipedia.org/wiki?curid=5896974", "title": "Henry Gayle Sanders", "text": ""}
{"id": "5896975", "revid": "812213", "url": "https://it.wikipedia.org/wiki?curid=5896975", "title": "James Schmitz", "text": ""}
{"id": "5896976", "revid": "104458", "url": "https://it.wikipedia.org/wiki?curid=5896976", "title": "Moerschwang", "text": ""}
{"id": "5896977", "revid": "812213", "url": "https://it.wikipedia.org/wiki?curid=5896977", "title": "James Henry Schmitz", "text": ""}
{"id": "5896978", "revid": "812213", "url": "https://it.wikipedia.org/wiki?curid=5896978", "title": "Bruce Segal", "text": ""}
{"id": "5896979", "revid": "104458", "url": "https://it.wikipedia.org/wiki?curid=5896979", "title": "Muehlheim am Inn", "text": ""}
{"id": "5896980", "revid": "812213", "url": "https://it.wikipedia.org/wiki?curid=5896980", "title": "Martin Seligman", "text": ""}
{"id": "5896981", "revid": "812213", "url": "https://it.wikipedia.org/wiki?curid=5896981", "title": "Lewis Selznick", "text": ""}
{"id": "5896982", "revid": "287204", "url": "https://it.wikipedia.org/wiki?curid=5896982", "title": "Muhlheim", "text": ""}
{"id": "5896983", "revid": "104458", "url": "https://it.wikipedia.org/wiki?curid=5896983", "title": "Muehlheim", "text": ""}
{"id": "5896984", "revid": "812213", "url": "https://it.wikipedia.org/wiki?curid=5896984", "title": "Lorenzo Semple", "text": ""}
{"id": "5896993", "revid": "812213", "url": "https://it.wikipedia.org/wiki?curid=5896993", "title": "Ethan Smith", "text": ""}
{"id": "5896995", "revid": "339392", "url": "https://it.wikipedia.org/wiki?curid=5896995", "title": "Carl William Stalling", "text": ""}
{"id": "5896996", "revid": "812213", "url": "https://it.wikipedia.org/wiki?curid=5896996", "title": "John Stennis", "text": ""}
{"id": "5896998", "revid": "812213", "url": "https://it.wikipedia.org/wiki?curid=5896998", "title": "John Cornelius Stennis", "text": ""}
{"id": "5897002", "revid": "93556", "url": "https://it.wikipedia.org/wiki?curid=5897002", "title": "Tombe dei sovrani di Spagna", "text": "Questo \u00e8 l'elenco dei luoghi di sepoltura dei sovrani di Spagna.\nRe di Spagna (1479\u20131873).\nSavoia (1870-1873).\nDal 1873 al 1874 in Spagna venne ad instaurarsi la Prima repubblica spagnola.\nRe di Spagna (1874-1931).\nBorbone (1874-1931).\nDal 1931 al 1939 in Spagna venne ad instaurarsi la Seconda repubblica spagnola, seguita fino al 1975 dalla Reggenza Franchista."}
{"id": "5897012", "revid": "2112386", "url": "https://it.wikipedia.org/wiki?curid=5897012", "title": "Emigratis", "text": "Emigratis \u00e8 un programma televisivo italiano di intrattenimento, ideato e condotto dal duo comico Pio e Amedeo, in onda su Italia 1 e scritto da Amedeo Grieco, Pio D'Antini, Fabio Di Credico, Aldo Augelli, andato in onda dal 3 aprile 2016 al 19 aprile 2018.\nIl 31 gennaio 2022, viene annunciata la quarta stagione, con la messa in onda prevista su Canale 5.\nContenuto.\nIl narratore Francesco Pannofino racconta le vacanze esuberanti e a scrocco dei due comici foggiani partendo da Ibiza e Formentera passando per Parigi, New York e altre grandi citt\u00e0 dove incontrano e importunano vari vip.\nCaratteristica del programma \u00e8 la voluta maleducazione e menefreghismo dei due protagonisti che puntano a creare situazioni imbarazzanti con contenuti di ignoranza e stupidit\u00e0 esplicite."}
{"id": "5897020", "revid": "533647", "url": "https://it.wikipedia.org/wiki?curid=5897020", "title": "Patriarca titolare", "text": ""}
{"id": "5897030", "revid": "322321", "url": "https://it.wikipedia.org/wiki?curid=5897030", "title": "Tommaso Giglio", "text": ""}
{"id": "5897048", "revid": "547034", "url": "https://it.wikipedia.org/wiki?curid=5897048", "title": "Tommaso Giglio (giornalista)", "text": "Biografia.\nNato a Pontecorvo, in provincia di Frosinone, in una famiglia della piccola borghesia impiegatizia (suo padre era cancelliere di tribunale), trascorse l'adolescenza e la giovinezza a Napoli. Gli esordi di Tommaso Giglio in ambito letterario e giornalistico avvennero nello stesso capoluogo campano, dapprima presso le riviste del Guf locale e successivamente, a seguito dell'occupazione degli Alleati, presso la rivista \"Sud\" e in trasmissioni radiofoniche di Radio Napoli sotto la PWB assieme ad Antonio Ghirelli e Ugo Stille. Raffaele La Capria ricorda come in quegli anni Giglio fosse un militante comunista, poeta e che avesse tradotto, assieme allo stesso La Capria, \"East Coker\" e \"Little Gidding\", rispettivamente il secondo e il quarto dei \"Quattro quartetti\" di T.S. Eliot. Molti anni dopo Giuseppe Patroni Griffi, memore di queste prime traduzioni, commissioner\u00e0 ai due la traduzione del dramma \"Assassinio nella cattedrale\" per il Teatro Stabile di Torino (1984). Massimo Fini afferma che la conoscenza della lingua inglese da parte di Tommaso Giglio fosse scarsa, ma che Giglio fosse ugualmente un ottimo traduttore di poeti inglesi per le sue doti di poeta.\nIl 25 aprile 1945 \u00e8 a Milano. Collabor\u00f2 con Vittorini per \"Il Politecnico\": nel numero 5 del 27 ottobre 1945, compare un suo articolo intitolato \"Napoli citt\u00e0 industriosa\"; continuer\u00e0 la collaborazione fino alla chiusura della rivista). Nel 1948 entr\u00f2 nella rosa finale del Premio Saint Vincent per la poesia, vinto quell'anno ex aequo da Alfonso Gatto e da Sergio Solmi; Giglio si classific\u00f2 prima di Pier Paolo Pasolini e di Giacinto Spagnoletti.\nCome giornalista Giglio divenne inviato speciale dell'Unit\u00e0, organo ufficiale del Partito Comunista Italiano (PCI), nel 1946. Abbandon\u00f2 il PCI dopo i fatti d'Ungheria del 1956 e quindi lasci\u00f2 \"l'Unit\u00e0\". Dopo un breve periodo in cui lavor\u00f2 all'agenzia \"ANSA\", nel 1957 Giglio pass\u00f2 a \"Epoca\", diretta da Enzo Biagi, e nel 1959 a \"L'Europeo\", diretto da Giorgio Fattori, come redattore capo. Giglio divenne direttore de \"L'Europeo\" nel 1966. Qui rinverd\u00ec la formula del giornalismo \"letterario\", dando spazio alle interviste e alle immagini fotografiche; la tiratura del settimanale sal\u00ec da 60.000 a 230.000 copie alla settimana. In qualit\u00e0 di direttore de \"L'Europeo\", Giglio invit\u00f2 l'allora giovane cabarettista Paolo Villaggio a scrivere alcuni racconti satirici, con i quali Villaggio diede vita al personaggio di Ugo Fantozzi. Nel 1976 lasci\u00f2 la direzione dell\"'Europeo\" per occuparsi delle pubblicazioni che la Rizzoli possedeva in Argentina e in Spagna. Nel 1981 Giglio successe a Michele Tito nella direzione del \"Secolo XIX\" di Genova. \nMor\u00ec il 16 gennaio 1987, poco tempo dopo essere rimasto vedovo."}
{"id": "5897051", "revid": "599013", "url": "https://it.wikipedia.org/wiki?curid=5897051", "title": "Arturo St\u00e0lteri", "text": ""}
{"id": "5897054", "revid": "6923", "url": "https://it.wikipedia.org/wiki?curid=5897054", "title": "Manor MRT05", "text": "La Manor MRT05 \u00e8 una vettura di Formula 1 costruita dalla scuderia Manor per partecipare al campionato mondiale di Formula 1 2016.\nContesto.\nCambio nome e ultima stagione in Formula 1.\nDopo essere stata salvata del fallimento verso la fine della stagione 2014, la squadra, dopo aver partecipato alla stagione 2015 sotto il nome di \"Marussia-Manor\", cambia denominazione in \"Manor Racing\" in quella che si rivela essere l'ultima stagione in Formula 1 per la struttura.\nInoltre, il 1\u00ba ottobre 2015 la Manor ufficializza l'accordo con la Mercedes per la fornitura delle power-unit, oltre che collaborare pi\u00f9 strettamente con la Manor per l'approntamento della monoposto: termina dunque dopo solo una stagione il sodalizio con la Ferrari.\nViene messo a disposizione del team inglese anche il cambio, e parte delle sospensioni della Williams, mentre viene stretto un accordo con la Petronas per l'utilizzo di olio e carburante.\nRinforzo all'organico del team.\nOltre al confermato John McQuilliam, la Manor ingaggia tre nuovi ingegneri con un passato in Ferrari e Toro Rosso: Nicholas Tombazis, Pat Fry e Luca Furbatto .\nPiloti.\nNel febbraio 2016 il pilota tedesco Pascal Wehrlein, pilota di scuola Mercedes e collaudatore dell'omonimo team nel 2015 e 2016 afferma, sul suo profilo Twitter, di essere stato ingaggiato dalla squadra come pilota titolare. L'ufficializzazione viene effettuata pochi minuti dopo il \"tweet\" di Wehrlein. Il numero scelto dal tedesco \u00e8 il 94, utilizzato anche nel DTM. Tale numero \u00e8 stato utilizzato, nel mondiale di F1, solo da Johnny Claes, nel Gran Premio di Germania 1951.\nIl 18 febbraio la Manor ufficializza Rio Haryanto quale altro pilota titolare. L'indonesiano, impegnato nel 2015 nel campionato GP2, dopo mesi di trattative, \u00e8 riuscito a trovare i finanziamenti necessari. Haryanto diventa di fatto il primo pilota indonesiano a correre nel mondiale di F1 e sceglie, quale numero, l'88, non utilizzato dalla 500 Miglia di Indianapolis 1959, da Gene Hartley. Alexander Rossi, impiegato da titolare dalla scuderia britannica in qualche gara del 2015, resta quale pilota di riserva. Oltre allo statunitense, viene confermato anche il britannico Jordan King, impegnato nel campionato GP2 e che prende poi parte alle PL1 del Gran Premio degli Stati Uniti.\nLivrea e sponsor.\nLa livrea \u00e8 blu nella parte inferiore della carrozzeria con una sottile striscia bianca che divide la zona rossa di cui sono verniciati la parte superiore e il musetto della monoposto. Nella parte rossa \u00e8 inoltre presente il nuovo logo della Manor, verniciato con una tonalit\u00e0 pi\u00f9 scura in modo da essere pi\u00f9 visibile, mentre il retro della vettura, ala postriore compresa, \u00e8 totalmente nero.\nGli sponsor presenti sulla vettura sono \"Daffy's Gin\", \"Pertamina\", \"Rebellion Timepieces\", \"Rescale\", \"Shazam\", Pirelli e, nel corso della stagione, anche \"Microsoft\", \"Dell\", \"Airbnb\" e \"FLEX-BOX\"\nPresentazione.\nLa monoposto \u00e8 stata presentata il 22 febbraio 2016, presso il Circuito di Catalogna, a Barcellona. Al momento del lancio, il direttore tecnico, John McQuilliam, l'ha defininta come \"la miglior vettura che abbiamo presentato. Certamente la meglio sviluppata, la pi\u00f9 ambiziosa e la pi\u00f9 aggressiva\". Il direttore tecnico ha anche affermato che lo sviluppo della monoscocca \u00e8 stato ritardato, al fine di attendere la definizione del propulsore da montare.\nCaratteristiche tecniche.\nAerodinamica e Telaio.\nIl musetto della vettura rappresenta la sua parte pi\u00f9 convenzionale. \u00c8 stata rimossa l'appendice attaccata al vecchio muso che rispondeva alle esigenze di sicurezza sugli incidenti frontali, stabiliti dalla Federazione. La forma del muso ricorda quella della Ferrari SF15-T, della Toro Rosso STR10 e della McLaren MP4-30, tutte e tre vetture che hanno disputato la stagione precedente. Le sospensioni hanno una nuova geometria, di tipo \"push rod\", col tirante dello sterzo non allineato ai bracci delle sospensioni. Il cofano motore ha una forma tondeggiante, mentre la presa d'aria \u00e8 sezionata in due parti. Le fiancate sono caratterizzate da prese d'aria ampie e da tre deviatori di flusso, con forma sdoppiata nell'area superiore. Per quanto riguarda gli scarichi, i due condotti sono posti all'esterno del supporto dell'alettone.\nMeccanica.\nPer la prima (e unica) volta nella sua storia, la Manor \u00e8 equipaggiata dalla Mercedes che fornisce al team britannico la specifica 2016 denominata \"Mercedes PU106C Hybrid\".\nCome da regolamento, si tratta di un 6 cilindri a \"V\" sovralimentato con doppia turbina mentre la cilindrata \u00e8 limitata a 1600cc e, oltre alla parte termica, la power unit dispone del sistema ERS composto da batterie, MGU-K che consente il recupero dell'energia dispersa in frenata, ed MGU-H. La potenza stimata \u00e8 di circa 1000 CV di cui 840 dati dalla parte endotermica e 160 dalla parte elettrica. Le sospensioni e gli ammortizzatori postriori sono forniti dal team Williams e sono di tipo \"pull-rod\", mentre la Penske fornisce gli ammortizzatori anteriori.\nCarriera agonistica.\nTest.\nNei test pre-stagionali di Barcellona, la Manor dimostra di aver effettivamente migliorato le proprie prestazioni rispetto alla stagione precedente, con Wehrlein che riesce a girare addirittura cinque secondi pi\u00f9 veloce del tempo fatto registrare in qualifica dalla vecchia Manor MR03B nel Gran Premio di Spagna della passata stagione. Haryanto, dal canto suo, inizia non in maniera brilliante la propria sessione, causando la prima bandiera rossa dei test con un incidente e venendo messo alla prova dal team che lo fa girare a serbatoio carico nei giorni a seguire per avere cos\u00ec pi\u00f9 confidenza con la monoposto.\nNonostante per\u00f2 i grandi cambiamenti nel corso dell'inverno all'interno del team e una nuova macchina nettamente pi\u00f9 prestante rispetto alla precedente, anche la MRT05 subisce pesanti distacchi dalle vetture di medio-alta classifica avvicinandosi per\u00f2 ai tempi delle altre vetture di medio-bassa classifica, quanto basta per essere considerato, almeno all'inizio, un team che sarebbe in grado di lottare per la zona punti. \nCampionato.\nNonostante le buone premesse fatte sul team prima del campionato, in Australia Wehrlein e Haryanto si qualificano in fondo al gruppo con un distacco di un secondo dalla Haas di Romain Grosjean qualificatosi subito davanti a loro; in gara non va meglio, con il tedesco che chiude ultimo e l'indonesiano che si ritira al giro 17 per problemi meccanici.\nIn Bahrain per\u00f2 la Manor si riscatta e Wehrlein sorprende tutti con il 16\u00b0 tempo in griglia di partenza (mancando di tre decimi l'accesso alla Q2) mettendosi alle spalle le due Renault e le due Sauber oltre al compagno di box. Il tedesco riesce inoltre a disputare una buona gara il giorno seguente, chiudendo in tredicesima posizione e tenendo dietro le pi\u00f9 competitive Force India mentre Haryanto non va oltre l'ultimo posto.\nDopo sei gare senza particolari risultati, dove i due piloti del team si sono ritrovati a primeggiare in alcune occasioni su Renault e Sauber in qualifica ma a chiudere ultimi in gara, in Austria Wehrlein torna alla ribalta e disputa il suo miglior \"weekend\" in stagione: al sabato il tedesco passa per la prima volta il Q1 approdando quindi alla manche successiva dove riesce a qualificarsi al 12\u00b0 posto. La situazione migliora ulteriormente alla domenica dove \u00e8 autore di una grande gara, duellando a lungo con la Williams di Valtteri Bottas per la decima posizione che ottiene poi grazie a un incidente di Sergio P\u00e9rez con lo stupore degli addetti ai lavori: Wehrlein ottiene quindi i primi punti in carriera, mentre la Manor torna a punti a distanza di due anni dal Gran Premio di Monaco 2014 quando fu il compianto Jules Bianchi a portare l'ex Marussia al nono posto ottenendo i primi punti della storia del team. Inoltre, grazie al 12\u00b0 posto in griglia della qualifica, la Manor accede per la seconda volta nella sua storia alla Q2 dopo il Gran Premio del Belgio 2014.\nL'exploit in terra austriaca si rivela tuttavia un \"fuoco di paglia\", in quanto le due Manor continuano nuovamente a collezionare prestazioni opache, chiudendo ultime nei seguenti 4 Gran Premi e lottando con le solite Sauber per la penultima fila al sabato. Durante la pausa estiva, inoltre, viene alterata la line-up dei piloti: a partire dal Gran Premio del Belgio, infatti, il francese Esteban Ocon, collaudatore della Renault, ma legato alla Mercedes, fa il suo esordio in Formula 1 sostituendo Haryanto che non ha particolarmente brillato nella prima parte di stagione, perdendo nettamente il confronto interno con Wehrlein; tuttavia, l'indonesiano viene confermato dal team come pilota di riserva per le prossime tappe. Al debutto, il pilota transalpino si qualifica 18\u00b0 davanti anche alla Mercedes di Lewis Hamilton (che per\u00f2 scontava una penalit\u00e0) e chiude al 16\u00b0 posto in gara mentre Wehrlein si ritira al primo giro a causa di un contatto al via con Jenson Button dopo aver conquistato per la seconda volta in campionato la Q2.\nA Monza, il tedesco accede per la terza volta alla Q2, ma si ritira in gara per una perdita d'olio mentre Ocon chiude in ultima posizione. La Manor conclude poi le seguenti cinque gare in fondo al gruppo, ma nonostante ci\u00f2 rimane ancora la decima forza del campionato, fino alla penultima gara, in Brasile: grazie alle condizioni meteo avverse, Ocon a 16 giri dalla fine \u00e8 clamorosamente settimo, ma la pista si asciuga rapidamente e il francese chiude 12\u00b0 mentre Felipe Nasr, alla guida della Sauber, chiude in nona posizione ottenendo due punti preziosi che consentiranno al team elvetico di sopravvivere in futuro. Il team britannico invece subisce cos\u00ec una beffa atroce e scivola all'ultimo posto nella classifica costruttori, mettendo seriamente a rischio l'iscrizione al campionato 2017 che poteva essere possibile grazie ai proventi del possibile decimo posto finale.\nDopo un'ultima apparizione ad Abu Dhabi, dove Wehrlein conquista per la quarta e ultima volta in stagione la Q2 senza per\u00f2 portare punti, la Manor chiude i battenti dopo un periodo di amministrazione controllata chiudendo, di fatto, una storia iniziata nel 2010 con il nome di \"Virgin Racing\" e continuata nelle sei stagioni seguenti con le denominazioni di \"Marussia F1 Team\" prima e di \"Manor Racing\" poi."}
{"id": "5897055", "revid": "1272592", "url": "https://it.wikipedia.org/wiki?curid=5897055", "title": "Schiavon (disambigua)", "text": ""}
{"id": "5897069", "revid": "486946", "url": "https://it.wikipedia.org/wiki?curid=5897069", "title": "Bmi regional", "text": ""}
{"id": "5897071", "revid": "339392", "url": "https://it.wikipedia.org/wiki?curid=5897071", "title": "Wolfgang K\u00f6pffel", "text": ""}
