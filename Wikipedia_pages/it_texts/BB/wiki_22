{"id": "5612773", "revid": "118518357", "url": "https://it.wikipedia.org/wiki?curid=5612773", "title": "Lezioni sulla massoneria", "text": "Lezioni sulla massoneria \u00e8 un corso di lezioni tenute nel 1800 a Berlino da Johann Gottlieb Fichte e poi pubblicate nel 1802 da Fischer nella rivista \"Eleusinien\" con varie interpolazioni, oggetto di varie revisioni critiche\nSintesi.\nNel testo Fichte sostiene che \u00e8 privo di ragione l'idea che una societ\u00e0 segreta capillare e esistente da secoli s\u00eca priva di scopo, cos\u00ec come che il suo scopo s\u00eca affiancare o tentare di sostituirsi alle istituzioni esistenti, n\u00e9 \u00e8 suo compito assicurarsi che queste facciano bene il proprio lavoro e soddisfino il proprio scopo, ma al massimo preoccuparsi che esista una istituzione con tale compito, poich\u00e9 per inserirsi nell'ordine e classi sociali dovrebbe essere destabilizzante, e perch\u00e9 non potrebbe farlo altrettanto bene: in quanto non conosce le difficolt\u00e0 dall'interno legate ad essa, e un'attivit\u00e0 fatta come secondaria e in segreto da chiunque non potrebbe mai riuscire bene quanto la stessa attivit\u00e0 svolta come compito principale, a tempo pieno, e da un soggetto pubblico che \u00e8 inserito nella societ\u00e0.\nL'eduzione delle arti e mestieri per anni persegue l'obiettivo di rendere le persone capaci di guadagnarsi da vivere, focalizzata su una parte per quanto ampia del sapere umano, \u00e8 diversa da singolo a singolo. \u00c8 inevitabile e giusto che s\u00eca cos\u00ec per il singolo e per il bene della societ\u00e0, con il rischio dell'unilateralit\u00e0.\nL'ideale di uomo perfetto \u00e8 tale per cui \u00abla sua mente \u00e8 del tutto chiara e libera da pregiudizi d\u2019ogni specie. Egli signoreggia il regno dei concetti e stende il suo sguardo sul dominio della verit\u00e0 umana pi\u00f9 lungi che \u00e8 possibile. Ma la verit\u00e0 \u00e8 per lui, interamente, soltanto una, solo un tutto unico e indivisibile; nessuna parte di essa egli antepone ad un\u2019altra\u00bb: egli non mostra e non impone agli altri la propria luce di verit\u00e0 e la propria virt\u00f9, ma \u00e8 sempre disponibile a chiunque glielo richieda, fonda il valore della sua vita nella fede in un mondo migliore. Il massone \u00abha per iscopo di far acquistare ai suoi membri, in tal colleganza, una cultura universale, puramente umana, in opposizione alla cultura particolare di classe\u00bb\nSe il cosmopolitismo \u00e8 l'ideale, ci\u00f2 si concilia con l'amor di patria, tutta la sua forza dedita allo Stato, alla citt\u00e0, al suo impiego, al lembo di terra in cui vive, perch\u00e9 il miglioramento del tutto inizia da s\u00e9 stessi e dai propri vicini. Deve obbedienza assoluta alle leggi, anche imperfette e incomplete, e totale disobbedienza solo se queste sono palesemente ingiuste: \u00e8 fortemente contrario a un'osservanza esteriore delle leggi che derivi dall'abitudine , da un sistema di premi e punizioni in questa vita, eventualmente rinforzato da un credo religioso ultraterreno. Il cittadino adempie le leggi per un senso interno, puro amore del dovere e perch\u00e9 sa che questo concretizza ogni giorno l'obiettivo comune di un ordinamento universale e permanente, giusto e derivato dalla ragione."}
{"id": "5612774", "revid": "1573940", "url": "https://it.wikipedia.org/wiki?curid=5612774", "title": "Rhopalurus", "text": "Rhopalurus \u00e8 un genere di scorpioni della famiglia dei Butidi\nTassonomia.\nComprende le seguenti specie:"}
{"id": "5612776", "revid": "287204", "url": "https://it.wikipedia.org/wiki?curid=5612776", "title": "Cantone di Avesnes-sur-Helpe", "text": "Il Cantone di Avesnes-sur-Helpe \u00e8 una divisione amministrativa dell'Arrondissement di Avesnes-sur-Helpe.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015.\nComposizione.\nComprende i 52 comuni di:"}
{"id": "5612778", "revid": "285333", "url": "https://it.wikipedia.org/wiki?curid=5612778", "title": "The Angry Birds Movie", "text": ""}
{"id": "5612779", "revid": "767487", "url": "https://it.wikipedia.org/wiki?curid=5612779", "title": "Who Killed Joe Merrion?", "text": "Who Killed Joe Merrion? \u00e8 un film muto del 1915 diretto da Tefft Johnson.\nProduzione.\nIl film fu prodotto dalla Vitagraph Company of America con il titolo di lavorazione \"The Atonement\".\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi il 3 gennaio 1916 dopo essere stato presentato in prima a New York il 19 dicembre 1915."}
{"id": "5612787", "revid": "122979697", "url": "https://it.wikipedia.org/wiki?curid=5612787", "title": "Liechtenstein ai Giochi della XXI Olimpiade", "text": "Il Liechtenstein partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di sei atleti impegnati in due discipline: atletica leggera e judo.\nFu l'ottava partecipazione di questo paese ai Giochi. Non fu conquistata nessuna medaglia."}
{"id": "5612788", "revid": "1305772", "url": "https://it.wikipedia.org/wiki?curid=5612788", "title": "Foxx Fights Back", "text": "Foxx Fights Back, anche scritto Fox Fights Back o Fox Fights Back! nelle schermate dei titoli, \u00e8 un videogioco pubblicato nel 1988 per Commodore 64 e ZX Spectrum. Protagonista del gioco \u00e8 una volpe cartonesca che, sgridata dalla moglie, deve procurare il cibo per la tana. Pur correndo a quattro zampe come una vera volpe, all'occorrenza pu\u00f2 alzarsi in piedi, sguainare armi da fuoco e sparare ai nemici.\nModalit\u00e0 di gioco.\nLa volpe pu\u00f2 correre e saltare in un paesaggio di campagna a scorrimento orizzontale nei due sensi, con visuale laterale. In giro si trovano vari tipi di cibo, come le mele sugli alberi; se ne possono raccogliere fino a quattro unit\u00e0 alla volta, che vanno riportate alla tana.\nI nemici includono cani da caccia armati di fucile, alcuni anche in motocicletta, scoiattoli che difendono la frutta con noci esplosive, galline che svolazzano e bombardano con uova.\nInizialmente la volpe possiede una pistola con colpi illimitati ma poco potente, in seguito si possono trovare altre armi da fuoco con diverse caratteristiche.\nL'energia della volpe \u00e8 indicata da un \"fiatonometro\", un'immagine della faccia della volpe con la lingua penzolante: pi\u00f9 la lingua si allunga e pi\u00f9 si \u00e8 vicini a perdere una vita. L'energia pu\u00f2 essere recuperata riportando il cibo alla moglie oppure entrando in tane di conigli e pollai e mangiando direttamente gli occupanti. Alcune tane forniscono anche scorciatoie per muoversi rapidamente tra due punti della campagna.\nLa colonna sonora \u00e8 formata da versioni frenetiche della \"Marcia dei toreador\" della \"Carmen\" e altre musiche classiche."}
{"id": "5612790", "revid": "33689", "url": "https://it.wikipedia.org/wiki?curid=5612790", "title": "Fox Fights Back", "text": ""}
{"id": "5612793", "revid": "1543377", "url": "https://it.wikipedia.org/wiki?curid=5612793", "title": "Lussemburgo ai Giochi della XXI Olimpiade", "text": "Il Lussemburgo partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di otto atleti impegnati in quattro discipline per un totale di sette competizioni. Il portabandiera alla cerimonia di apertura fu lo schermidore Robert Schiel, alla sua terza Olimpiade.\nFu la quattordicesima partecipazione di questo paese ai Giochi. Non fu conquistata nessuna medaglia."}
{"id": "5612794", "revid": "228587", "url": "https://it.wikipedia.org/wiki?curid=5612794", "title": "West Coast offense", "text": "La West Coast offense o Attacco \"\"West Coast\" \u00e8 un sistema d'attacco del football americano inventato da Bill Walsh, consistente nel controllo del gioco di passaggio attraverso disciplina nella corsa delle tracce, massimo timing tra quarterback e giocatore che riceve e - in base al personale a disposizione - un gioco con alta percentuale di completi che si pu\u00f2 sviluppare prevalentemente in orizzontale o in verticale.\nStoria.\nWalsh inizi\u00f2 a mettere in pratica il sistema a partire dal 1966, quando gli Oakland Raiders gli offrirono un posto di assistant all'Offensive coordinator Sid Gillman, che lo indottrino sul gioco aereo dei Raiders, e da Al Davis, che era assistente di Gillman. Nel 1968 la nuova franchigia dei Cincinnati Bengals gli offr\u00ec la possibilit\u00e0 di allenare quarterback e wide receiver e qui riusc\u00ec a mettere alla prova una delle sue prime teorie offensive: costruire i quarterback i base a degli allenamenti particolari ed a lunghe sessioni di film. Nel 1969 Greg Cook divent\u00f2 il quarterback rivelazione del campionato e quando l'anno successivo ebbe un grave incidente che lo costrinse prematuramente al ritiro, Virgil Carter lo sostitu\u00ec diventando il pi\u00f9 accurato della Lega.\nKen Anderson fu il primo quarterback scelto personalmente da Walsh a Cincinnati. Con un buon fisico, circa 187 cm per 95 kg, Anderson divent\u00f2 titolare nel 1972, e nel 1974 e 1975 vinse la classifica per il miglior quarterback del campionato. Dopo cinque anni di convivenza Anderson era diventato cos\u00ec perfetto nei movimenti che Walsh riprese i loro allenamenti per mostrarli poi ai suoi futuri allievi, enfatizzando il gioco di passaggi ad alta percentuale di completi, un passing game a basso rischio di intercetti, implementando un attacco che gli permetteva di controllare pi\u00f9 strettamente la palla come si faceva con il gioco di corsa, muovendo diversi giocatori verso la difesa avversaria e non subendola passivamente. Per fare questo occorre tuttora un quarterback in grado di leggere un gioco in divenire e disciplina dei ricevitori nei compiti dati e nelle tracce da seguire.\nNel 1976 Walsh ritorn\u00f2 in California andando a fare l'assistente di Tommy Prothro ai San Diego Chargers, dove rimase un solo anno per diventare HC alla Stanford University, continuando a costruire quarterback efficienti. Nel 1979 i San Francisco 49ers lo assunsero come head coach e nel terzo giro del draft di quell'anno, Walsh scelse Joe Montana che con l'attacco di Walsh vinse tre Super Bowl negli anni seguenti.\nNella decade successiva molte altre squadre cominciarono ad utilizzare lo stesso efficace sistema offensivo e per farlo assunsero i collaboratori di Walsh. Fu cos\u00ec che Paul Hackett, figlio di uno scienziato ed assistente di Walsh, partendo da Cleveland, era passato a San Francisco per poi andare all'Universit\u00e0 di Pittsburgh e poi ai Kansas City Chiefs a fare l'offensive coordinator per poi diventare il capo allenatore della University of Southern California. Ma era soltanto l'inizio e nel giro di un decennio si moltiplicarono gli allenatori provenienti dal \"coaching tree\"\" di Walsh: Steve Mariucci, Mike Holmgren, Mike Shanahan, Jay Gruden.\nL'arrivo di Jerry Rice a San Francisco port\u00f2 in dote la sua velocit\u00e0 e quindi la possibilit\u00e0 di andare in verticale. Nei primi anni di Montana il gioco di passaggio si sviluppava quasi esclusivamente in orizzontale, e la squadra contava sulla mobilit\u00e0 del suo quarterback, con Rice si aggiunse la possibilit\u00e0 di aggiungere l'altra dimensione, quella che gli avrebbe permesso di giungere ai titoli che i 49ers vinsero nel periodo."}
{"id": "5612795", "revid": "937789", "url": "https://it.wikipedia.org/wiki?curid=5612795", "title": "West Coast Offense", "text": ""}
{"id": "5612801", "revid": "124642551", "url": "https://it.wikipedia.org/wiki?curid=5612801", "title": "Norvegia ai Giochi della XXI Olimpiade", "text": "La Norvegia partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 66 atleti impegnati in 11 discipline per un totale di 44 competizioni. Portabandiera alla cerimonia di apertura fu Leif Jensen, alla sua terza Olimpiade, gi\u00e0 medaglia d'oro a nel sollevamento pesi.\nIl bottino della squadra fu di una medaglia d'oro e una d'argento, entrambe conquistate nel canottaggio."}
{"id": "5612802", "revid": "36426", "url": "https://it.wikipedia.org/wiki?curid=5612802", "title": "Gregorio de Ferrari", "text": ""}
{"id": "5612803", "revid": "36426", "url": "https://it.wikipedia.org/wiki?curid=5612803", "title": "Ludovico Gemignani", "text": ""}
{"id": "5612804", "revid": "277393", "url": "https://it.wikipedia.org/wiki?curid=5612804", "title": "Constantin Henriquez de Zubiera", "text": ""}
{"id": "5612805", "revid": "36426", "url": "https://it.wikipedia.org/wiki?curid=5612805", "title": "Giacinto Gemignani", "text": ""}
{"id": "5612806", "revid": "767487", "url": "https://it.wikipedia.org/wiki?curid=5612806", "title": "Run and shoot offense", "text": "La Run and shoot offense, detta anche Attacco \"Run and shoot\", \u00e8 un sistema offensivo del football americano introdotto per la prima volta negli anni sessanta da Glen \u201cTiger\u201d Ellison, e portata ad un primo successo negli anni settanta da Darrel \u201cMouse\u201d Davis all'universit\u00e0 di Portland State con una versione strutturata in modo da contenere solo tre giochi di corsa e cinque giochi di passaggio variati in base alle coperture difensive avversarie, che a sua volta divise in quattro categorie (Cover 3 Deep, Cover 2 Deep, Man to Man, Blitz). La \u201c\"Run and shoot\"\u201d \u00e8 stata uno dei pi\u00f9 prolifici attacchi di tutti i tempi, ed ancora oggi trova applicazione anche in NFL (New York Giants, Tennessee Titans negli ultimi anni).\nSchieramento.\nQuesto sistema di gioco fa leva su formazioni shotgun con cinque offensive lineman a bloccare, un quarterback posizionato 5 yards dietro la palla, un solo Runningback e quattro Receiver (due Split End che si posizionano larghi e due Slot receiver allineati all'esterno degli Offensive Tackle ed una yard dietro la linea di scrimmage per essere considerati ricevitori eleggibili), in genere quindi non presentano pertanto un lato forte e un lato debole.\nL'attacco prevede l'adattamento alle disposizioni difensive avversarie, questo sistema forza le difese avversarie a scoprire le proprie coperture e permette cos\u00ec al quarterback di ordinare cambi di giochi sulla linea di scrimmage, detti \"audibles\", chiamando le azioni che possono battere le coperture mostrate dalle difese stesse. I movimenti che generano questi cambi di gioco, oltre che per scoprire le coperture avversarie, creano superiorit\u00e0 numerica da un lato e preparano abbinamenti favorevoli tra difensore e ricevitore.\nPer realizzare questo tipo di attacco, il quarterback deve essere abile a leggere le difese avversarie ed a chiamare il gioco giusto per batterle, i receiver devono sapere come liberarsi per ricevere il passaggio, o correndo la traccia in modo da trovarsi al momento giusto nella finestra tra i difensori, oppure battendo l'avversario diretto in velocit\u00e0 od operando cambi di direzione. Nella pass protection gli assegnamenti di blocco sono semplici. I Defensive Linemen sono numerati negli schemi con 0, 1, 2, 3 ed ogni Offensive Lineman blocca il proprio uomo, mentre gli uomini senza copertura assegnata vanno a bloccare eventuali blitz.\nSpesso il passing game viene usato al posto del rushing game, cos\u00ec l'halfback pi\u00f9 adatto a questo tipo di gioco \u00e8 di corporatura pi\u00f9 minuta, veloce e con ottime mani, visto l'utilizzo di giochi come lo \"screen pass\".\nLe migliori squadre che nella NFL hanno usato questo tipo di gioco sono stati gli Houston Oilers tra il 1989 ed il 1994, i Detroit Lions nel medesimo periodo, e gli Atlanta Falcons tra il 1990 ed il 1995."}
{"id": "5612807", "revid": "124701415", "url": "https://it.wikipedia.org/wiki?curid=5612807", "title": "Lingue lolo-birmane", "text": "Le lingue lolo-birmane sono una branca della famiglia delle lingue sino-tibetane, che contengono circa 500 lingue (gran parte di esse sono minori). La proto-lingua di origine si chiama proto-lolo-birmano (Proto-Lolo-Burmese language) e deriva da una separazione del proto-tibeto-birmano in proto-tibetico e proto-lolo-birmano. Si tratta di un sottogruppo di lingue con caratteristiche ben riconoscibili, per il quale esistono ricostruzioni lessicali scientificamente attendibili. Per questo motivo c'\u00e8 generalmente accordo tra i linguisti sui criteri che definiscono l'appartenenza di una particolare lingua a questo sottogruppo.\nOrigine e accenno al proto-lolo-birmano.\nPer parlare dell'origine, la culla di 500 lingue circa (secondo il linguista Harald Hammarstr\u00f6m) nell'Asia Orientale \u00e8 il proto-sino-tibetano/Trans-Himalayano (lingue sinotibetane), formatosi come famiglia linguistica secondo Laurent Sagart, Guillaume Jacques e Yunfan Lai (2019) intorno al 5200 a.C., cio\u00e8 circa 7200 anni fa. Da questa lingua si \u00e8 separata in lingue sinitiche (la prima attestata \u00e8 l'Old Chinese/OC/cinese antico; le prime ossa oracolari che attestano la scrittura risalgono al 1250 a.C., durante la Dinastia Shang) e proto-tibeto-birmano (Proto-Tibeto-Burmese Language, PTB). Esistono ricostruzioni sia dell'Old Chinese che del proto-tibeto-birmano: la prima per esempio conta la ricostruzione di Baxter-Sagart (2014), mentre la seconda conta la ricostruzione di Paul K. Benedict, rifinita poi da James Alan Matisoff. Quanto alla data della suddivisione, secondo uno studio glotto-cronologico di William S-Y. Chang (1998) di sette lingue sino-tibetane, esse hanno mostrato i segni di una divisione 6000 anni fa (4000 a.C. circa).\nIl proto-tibeto-birmano si \u00e8 poi separato in proto-tibetico/Proto-Tibetic (ricostruito da Nicolas Tournadre, 2013), da cui deriva l'Old Tibetan/tibetano antico (la variet\u00e0 parlata prima di quella classica e moderna) e in proto-lolo-birmano (Proto-Lolo-Burmese), da cui discendono le lingue lolo e le lingue birmane (la pi\u00f9 famosa \u00e8 proprio il birmano, la cui attestazione pi\u00f9 arcaica \u00e8 l'Old Burmese/birmano antico). Anche il proto-lolo-birmano \u00e8 stato ricostruito da James Matisoff. Le lingue lolo si distinguono tradizionalmente in tre gruppi: settentrionali, centrali e meridionali.\nI tibeto-birmani, secondo un articolo di Bo Wen, Xuanhua Xie et al. (\"Analyses of Genetic Structure of Tibeto-Burman Populations Reveals Sex-Biased Admixture in Southern Tibeto-Burmans\", scritto nel 2003 e pubblicato nel 2004), derivano da una migrazione verso il sud di alcune trib\u00f9 dalla Cina nord-occidentale. Queste trib\u00f9, le Di-Qiang, entrarono in contatto con le trib\u00f9 native austroasiatiche e Mon-Khmer. Da questo studio genetico emerge che si sono anche mescolati geneticamente tra loro. La migrazione viene datata \"nel periodo delle Primavere e Autunni, circa 2600 anni fa\" (il periodo va da 771 a.C. al 476 a.C.). Siccome questo periodo \u00e8 ricordato per le guerre sanguinarie tra 120 feudi, poi riuniti dalla prima dinastia imperiale, la Dinastia Qin, si pu\u00f2 ipotizzare che siano avvenute per le guerre (in futuro, molte altre migrazioni avrebbero avuto come protagonisti dei profughi di guerra). L'avvenimento che d\u00e0 inizio a questo periodo \u00e8 la caduta della Dinastia Zhou, che \u00e8 costretta alla fuga in un piccolo territorio, l'unico che controlla saldamente. La trib\u00f9 che sconfisse gli Zhou, i Quanrong, era del gruppo Qiang e abitava proprio nella Cina nord-occidentale.\nUno strumento online utilizzabile per consultare le radici in proto-tibeto birmano e altre lingue sino-tibetane \u00e8 lo STEDT (Sino-Tibetan Etymological Dictionary and Thesaurus), un dizionario curato da James Matisoff dell'Universit\u00e0 di Berkley la cui versione finale \u00e8 stata rilasciata nel 2015. Un paper di Laurent Sagart (2019) indica le correzioni di alcune etimologie sbagliate. Alla creazione dello STEDT hanno partecipato anche Nicolas Tournadre e William Baxter. La ricostruzione in Old Chinese non sembra essere quella pi\u00f9 recente del 2014.\nSuoni del proto-lolo-birmano.\nIn tabella, si indicano i suoni del proto-lolo-birmano trattati in Matisoff, 2003:\nIl proto-lolo-birmano, secondo Matisoff, aveva due tipi di intonazione della vocale. Secondo la sua ricostruzione, sono una neutra e una tale per cui era accompagnata da un'aspirazione (\"breathy voice\"). Questa intonazione era contrastiva, cio\u00e8 distingueva due sillabe identiche e con significati diversi. Vengono segnalate con i numeri 1, 2 come apice se non si riesce a ricostruire di preciso il loro valore e con le lettere H e L.\nDa un veloce confronto con il proto-tibeto-birmano, come differenze si notano la mancanza di *ny-, la nascita di due liquide aspirate, una nuova vocale anteriore arrotondata, la mancanza della vocale neutra schwa, la caduta della labializzazione e degli allungamenti vocalici e la tonogenesi. Dal punto di vista della trascrizione, cambiano solo 4 lettere palatali con lo stesso pattern per la scrittura."}
{"id": "5612810", "revid": "155634", "url": "https://it.wikipedia.org/wiki?curid=5612810", "title": "Michael Ankeny", "text": "Biografia.\nAnkeny, specialista delle prove tecniche, ha fatto il suo esordio in gare FIS il 6 dicembre 2006, disputando uno slalom speciale a Winter Park e giungendo 36\u00ba. L'anno seguente, il 26 novembre 2007, a Keystone ha fatto il suo esordio in Nor-Am Cup, chiudendo al 47\u00ba posto dello slalom gigante in programma; il 16 dicembre 2009 ha colto a Panorama il suo primo podio nel circuito continentale nordamericano, classificandosi 3\u00ba in slalom speciale. Il 23 gennaio 2011 ha debuttato in Coppa del Mondo partecipando allo slalom speciale di Kitzb\u00fchel senza qualificarsi per la seconda manche. Il 23 marzo 2015 ha ottenuto il primo successo in Nor-Am Cup, a Waterville Valley in slalom speciale, e ha conquistato alla fine della stagione il trofeo continentale, piazzandosi primo anche nella classifica di slalom speciale.\nIl 24 gennaio 2011 ha ottenuto a Kitzb\u00fchel in slalom speciale il suo miglior piazzamento in Coppa del Mondo (19\u00ba); l'anno dopo ai Mondiali di Sankt Moritz 2017, sua unica presenza iridata, non ha completato slalom speciale. Il 15 febbraio 2018 ha ottenuto la sua seconda e ultima vittoria, nonch\u00e9 ultimo podio, in Nor-Am Cup, a Stowe Mountain/Spruce Peak in slalom speciale; il 4 marzo seguente ha disputato la sua ultima gara in Coppa del Mondo, lo slalom speciale di Kranjska Gora che non ha completato. Si \u00e8 ritirato al termine della stagione 2018-2019 e la sua ultima gara \u00e8 stata lo slalom speciale dei Campionati statunitensi 2019, disputato il 24 marzo a Waterville Valley e chiuso da Ankeny al 14\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "5612817", "revid": "339392", "url": "https://it.wikipedia.org/wiki?curid=5612817", "title": "Haags Gemeentemuseum", "text": ""}
{"id": "5612819", "revid": "300067", "url": "https://it.wikipedia.org/wiki?curid=5612819", "title": "Keij\u016br\u014d Matsui", "text": ""}
{"id": "5612823", "revid": "400694", "url": "https://it.wikipedia.org/wiki?curid=5612823", "title": "William K. L. Dickson", "text": ""}
{"id": "5612824", "revid": "1573940", "url": "https://it.wikipedia.org/wiki?curid=5612824", "title": "Annie Morrill Smith", "text": "Fu in gran parte autodidatta, ma divenne nota per la Sullivant Moss Society.\nBiografia.\nDal 1905/1906 al 1911 Smith fu l'unica curatrice di \"The Bryologist\".\nSullivant Moss Society.\nDa giovane, Annie Morrill Smith studi\u00f2 Botanica all'estero e inizi\u00f2 ad interessarsi alle briofite ed ai licheni.\nIn seguito, giunse a conoscere Elizabeth Gertrude Britton e Abel Joel Grout, cofondatori della Sullivant Moss Society.\nDopo la morte del marito, avvenuta nel 1899, Annie Morrill Smith divenne \"Associate Editor\" di \"The Bryologist\", la pubblicazione della Societ\u00e0. Nel 1905, divenne formalmente la curatrice, ruolo che mantenne fino al 1911. In questo periodo, utilizz\u00f2 gran parte delle sue ricchezze personali per garantire la solvenza della Societ\u00e0.\nPrest\u00f2 servizio come tesoriere della Societ\u00e0 per 10 anni. Fu vicepresidente per sette anni e presidente per due anni.\nGenealogista.\nLa sua attenzione per i dettagli la rese una genealogista spontanea. Pubblic\u00f2 molti libri importanti, tra cui:"}
{"id": "5612828", "revid": "71433", "url": "https://it.wikipedia.org/wiki?curid=5612828", "title": "Freeheld (film 2015)", "text": ""}
{"id": "5612829", "revid": "36426", "url": "https://it.wikipedia.org/wiki?curid=5612829", "title": "Kunstsammlung Basel", "text": ""}
{"id": "5612831", "revid": "36426", "url": "https://it.wikipedia.org/wiki?curid=5612831", "title": "Toledo Museum of Art", "text": ""}
{"id": "5612832", "revid": "1061700", "url": "https://it.wikipedia.org/wiki?curid=5612832", "title": "Panellenico", "text": ""}
{"id": "5612837", "revid": "297059", "url": "https://it.wikipedia.org/wiki?curid=5612837", "title": "Letteratura espressionista", "text": ""}
{"id": "5612839", "revid": "71433", "url": "https://it.wikipedia.org/wiki?curid=5612839", "title": "45 Years", "text": ""}
{"id": "5612841", "revid": "922800", "url": "https://it.wikipedia.org/wiki?curid=5612841", "title": "Centromediano metodista", "text": ""}
{"id": "5612843", "revid": "153137", "url": "https://it.wikipedia.org/wiki?curid=5612843", "title": "Playoff serie A di rugby a 15 2007-2008", "text": ""}
{"id": "5612844", "revid": "153137", "url": "https://it.wikipedia.org/wiki?curid=5612844", "title": "Playoff serie A di rugby a 15 2009-2010", "text": ""}
{"id": "5612846", "revid": "153137", "url": "https://it.wikipedia.org/wiki?curid=5612846", "title": "Playoff serie A di rugby a 15 2010-2011", "text": ""}
{"id": "5612848", "revid": "153137", "url": "https://it.wikipedia.org/wiki?curid=5612848", "title": "Playoff serie A di rugby a 15 2011-2012", "text": ""}
{"id": "5612850", "revid": "298229", "url": "https://it.wikipedia.org/wiki?curid=5612850", "title": "Hell in a Cell 2015", "text": "Hell in a Cell 2015 \u00e8 stata la settima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 25 ottobre 2015 allo Staples Center di Los Angeles (California).\nStoryline.\nA WrestleMania XXX, Brock Lesnar ha sconfitto The Undertaker interrompendo la sua striscia d'imbattibilit\u00e0 a WrestleMania. 16 mesi pi\u00f9 tardi, a SummerSlam, The Undertaker ha sconfitto Lesnar nel rematch. A Night of Champions \u00e8 stato annunciato che Lesnar avrebbe affrontato The Undertaker ad Hell in a Cell in un Hell in a Cell match.\nIl 19 luglio, a Battleground, Bray Wyatt ha sconfitto Roman Reigns dopo un'interferenza di Luke Harper. Il 23 agosto, a SummerSlam, Reigns e Dean Ambrose hanno sconfitto Wyatt e Harper. A Night of Champions Wyatt, Harper e Braun Strowman hanno sconfitto Reigns, Ambrose e Chris Jericho. Nella puntata di \"Raw\" del 21 settembre Randy Orton ha aiutato Reigns ed Ambrose a difendersi dall'attacco di Wyatt, Harper e Strowman. Nella puntata di \"SmackDown\" del 1\u00ba ottobre Reigns ha sfidato Wyatt in un Hell in a Cell match nell'omonimo evento, il quale ha accettato. Il 12 ottobre, a \"Raw\", \u00e8 stato annunciato che Ambrose e Orton avrebbero affrontato Harper e Strowman nel Kick-off di Hell in a Cell. La settimana successiva, a \"Raw\", \u00e8 stato annunciato che Orton ha sub\u00ecto un infortunio e che il match \u00e8 stato cancellato.&lt;ref name=\"Raw 19/10/15\"&gt;&lt;/ref&gt;\nA Night of Champions Charlotte ha sconfitto Nikki Bella conquistando cos\u00ec il Divas Championship. Il 5 ottobre, \u00e8 stato annunciato un rematch titolato tra le due per Hell in a Cell.\nA Night of Champions, Kane \u00e8 tornato dall'infortunio come \"Demon Kane\" e ha attaccato Seth Rollins dopo che quest'ultimo aveva mantenuto il WWE World Heavyweight Championship contro Sting. Il 3 ottobre, all'evento Live from Madison Square Garden, Demon Kane ha attaccato Rollins dopo che Rollins ha perso contro John Cena in uno Steel Cage match. Nella puntata di Raw del 5 ottobre Stephanie McMahon ha annunciato che Rollins avrebbe difeso il titolo contro Demon Kane ad Hell in a Cell, ma se Demon Kane avesse perso, Corporate Kane sarebbe stato rimosso dall'incarico di direttore delle operazioni.\nA Night of Champions, Kevin Owens ha sconfitto Ryback per vincere l'Intercontinental Championship. Il 5 ottobre \u00e8 stato annunciato che Owens avrebbe difeso il titolo in un rematch contro Ryback ad Hell in a Cell.\nIl 20 settembre, a Night of Champions, i Dudley Boyz (Bubba Ray Dudley e D-Von Dudley) hanno sconfitto i WWE Tag Team Champions del New Day (Big E, Kofi Kingston e Xavier Woods) per squalifica ma questi ultimi hanno comunque mantenuto i titoli. Il 3 ottobre, all'evento Live from Madison Square Garden, i Dudley Boyz hanno nuovamente sconfitto il New Day per squalifica fallendo dunque il secondo assalto ai titoli di coppia. In seguito \u00e8 stato annunciato un ulteriore match per il WWE Tag Team Championship tra i Dudley Boyz e il New Day per Hell in a Cell.\nA Night of Champions, John Cena ha sconfitto il WWE World Heavyweight Champion Seth Rollins riconquistando cos\u00ec lo United States Championship. All'evento Live from Madison Square Garden, Cena ha difeso con successo il titolo contro lo stesso Rollins in uno Steel Cage match. In seguito \u00e8 stato annunciato che Cena difender\u00e0 lo United States Championship a Hell in a Cell in una \"open challenge\"."}
{"id": "5612851", "revid": "153137", "url": "https://it.wikipedia.org/wiki?curid=5612851", "title": "Playoff serie A di rugby a 15 2012-2013", "text": ""}
{"id": "5612854", "revid": "153137", "url": "https://it.wikipedia.org/wiki?curid=5612854", "title": "Playoff serie A di rugby a 15 2013-2014", "text": ""}
{"id": "5612857", "revid": "71433", "url": "https://it.wikipedia.org/wiki?curid=5612857", "title": "Ricky Ullman", "text": ""}
{"id": "5612862", "revid": "1305772", "url": "https://it.wikipedia.org/wiki?curid=5612862", "title": "Pastime Paradise", "text": "Pastime Paradise \u00e8 un brano musicale composto e registrato da Stevie Wonder nel 1976 e facente parte dell'album \"Songs in the Key of Life\".\nIl brano.\nLa canzone fu una delle prime a contenere l'uso del sintetizzatore (uno Yamaha GX-1) a simulare il suono di una sezione d'archi. Costruita inizialmente su tracce di synth per il ritmo di base, alla traccia venne in seguito aggiunta la batteria suonata da Ray Maldonado e Bobbye Hall.\nSignificato.\nIl testo del brano \u00e8 un attacco al materialismo e all'edonismo della societ\u00e0 moderna. La canzone sembra possedere un tono religioso grazie all'utilizzo del coro e di canti Hare Krishna. Strofe come quelle che seguono sono emblematiche di ci\u00f2 che Wonder reputi siano dei peccati: \"\u00abTell me who of them will come to be. How many of them are you and me? Dissipation of race relations, consolation, segregation, dispensation, isolation, exploitation, mutilation, mutations, miscreation, confirmation to the evils of the world\u00bb\" (\"Dimmi chi di loro verr\u00e0 per restare. Quanti di loro sono te e me? Dissipazione delle relazioni razziali, consolazione, segregazione, distribuzione, isolamento, sfruttamento, mutilazioni, mutazioni, miscredenza, conferme dei mali del mondo\").\nCover.\nSvariati artisti hanno fornito una loro reinterpretazione di \"Pastime Paradise\", inclusi Chick Corea, Patti Smith, Charlie's Roots, Ray Barretto, Najee, El\u00e4kel\u00e4iset, e Sunlightsquare. Inoltre, il brano \u00e8 stato campionato da pi\u00f9 di una dozzina di artisti in ambito hip-hop, in canzoni quali \"Time\" di Mary J. Blige, \"Crack\" di Scarface, e, probabilmente la pi\u00f9 celebre, \"Gangsta's Paradise\" di Coolio. Un campionamento \u00e8 stato utilizzato anche nel singolo dei Blue \"Curtain Falls\" del 2004."}
{"id": "5612872", "revid": "119711964", "url": "https://it.wikipedia.org/wiki?curid=5612872", "title": "Collezione Maggiori", "text": "La collezione Maggiori fu una collezione d'arte istituita dal conte fermano Alessandro Maggiori dal 1809 al 1834.\nFra gli artisti collezionati dal conte Maggiori figurano opere di Raffaello, Tiziano, Guercino, Domenichino, Giovanni Battista Salvi detto il Sassoferrato, Guido Reni, Anton Raphael Mengs, Giorgio Vasari, Cignali, .\nAll'epoca della sua morte era una delle collezioni di artisti dal Cinquecento al Settecento pi\u00f9 importanti d'Europa (si stima che fosse arrivata a contare quasi 3000 opere); gli eredi la smembrarono e la misero in vendita.\nAlcune opere del corpo originario della collezione sono visibili nelle pi\u00f9 importanti fondazioni museali e collezioni private del mondo, tra cui il Museo del Louvre, il Metropolitan Museum of Art, il British Museum; cinquanta opere furono acquisite dal miliardario americano Cornelius Vanderbilt. Importanti furono anche le acquisizioni volute dal direttore della Galleria Borghese di Roma, Giovanni Piancastelli.\nCirca 150 opere sono oggi presso il Fondo Alessandro Maggiori a Monte San Giusto, costituito negli anni novanta per valorizzare alcune opere di questa importante collezione.\nIl fondo ha sede presso il rinascimentale palazzo Bonafede, oggi sede del comune e della collezione, fu costruito da un antenato della moglie di Alessandro, contessa Giuseppina Bonafede di Monte San Giusto, ovvero il celebre condottiero e vescovo di Chiusi Niccol\u00f2 Bonafede."}
{"id": "5612875", "revid": "1543377", "url": "https://it.wikipedia.org/wiki?curid=5612875", "title": "Kenya ai Giochi della XVI Olimpiade", "text": "Il Kenya ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 25 atleti, di cui 1 donna, impegnati in 4 discipline,\nsenza aggiudicarsi medaglie."}
{"id": "5612876", "revid": "1305772", "url": "https://it.wikipedia.org/wiki?curid=5612876", "title": "Alive (Sia)", "text": "Alive \u00e8 un singolo della cantante australiana Sia, pubblicato il 24 settembre 2015 come primo estratto dal settimo album in studio \"This Is Acting\".\nDescrizione.\nIl brano \u00e8 stato composto dalla stessa Sia insieme ad Adele e Tobias Jesso Jr.. L'artista ha affermato che questa canzone parla della vita di Adele, per la quale era stata scritta ma in seguito rifiutata all'ultimo.\n\"Alive\" \u00e8 stato presentato anche alla cantante barbadiana Rihanna, che lo ha rifiutato."}
{"id": "5612877", "revid": "1543377", "url": "https://it.wikipedia.org/wiki?curid=5612877", "title": "Uganda ai Giochi della XVI Olimpiade", "text": "L'Uganda ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 3 atleti impegnati in 1 disciplina,\nsenza aggiudicarsi medaglie."}
{"id": "5612880", "revid": "1543377", "url": "https://it.wikipedia.org/wiki?curid=5612880", "title": "Grecia ai Giochi della XVI Olimpiade", "text": "La Grecia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 13 atleti impegnati in 5 discipline,\naggiudicandosi 1 medaglia di bronzo."}
{"id": "5612884", "revid": "1543377", "url": "https://it.wikipedia.org/wiki?curid=5612884", "title": "Irlanda ai Giochi della XVI Olimpiade", "text": "L'Irlanda ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 18 atleti, di cui 1 donna, impegnati in 5 discipline,\naggiudicandosi 1 medaglia d'oro, 1 medaglia d'argento e 3 medaglie di bronzo."}
{"id": "5612885", "revid": "1543377", "url": "https://it.wikipedia.org/wiki?curid=5612885", "title": "Islanda ai Giochi della XVI Olimpiade", "text": "L'Islanda ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 2 atleti impegnati in 1 disciplina,\naggiudicandosi 1 medaglia d'argento."}
{"id": "5612888", "revid": "75483605", "url": "https://it.wikipedia.org/wiki?curid=5612888", "title": "Campionato di pallacanestro maschile", "text": ""}
{"id": "5612889", "revid": "1543377", "url": "https://it.wikipedia.org/wiki?curid=5612889", "title": "Jugoslavia ai Giochi della XVI Olimpiade", "text": "La Jugoslavia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 35 atleti, di cui 3 donne, impegnati in 8 discipline,\naggiudicandosi 3 medaglie d'argento."}
{"id": "5612893", "revid": "287204", "url": "https://it.wikipedia.org/wiki?curid=5612893", "title": "Hyblaeus Chasma", "text": "L'Hyblaeus Chasma \u00e8 una formazione geologica della superficie di Marte."}
{"id": "5612895", "revid": "1543377", "url": "https://it.wikipedia.org/wiki?curid=5612895", "title": "Lussemburgo ai Giochi della XVI Olimpiade", "text": "Il Lussemburgo ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 11 atleti, di cui 1 donna, impegnati in 5 discipline,\nsenza aggiudicarsi medaglie."}
{"id": "5612896", "revid": "36426", "url": "https://it.wikipedia.org/wiki?curid=5612896", "title": "Museo di Arte Moderna di Avezzano", "text": ""}
{"id": "5612897", "revid": "481666", "url": "https://it.wikipedia.org/wiki?curid=5612897", "title": "J. Warren Kerrigan", "text": "Biografia.\nNato a New Albany in Indiana il 25 luglio 1879, Jack Kerrigan lavor\u00f2 nella sua adolescenza come impiegato presso un magazzino, fino a quando non ebbe l'occasione di aprire un suo studio di produzione di vaudeville. Continuando a lavorare nel mercato azionario ha comunque frequentato l'Universit\u00e0 dell'Illinois a Urbana-Champaign.\nDall'et\u00e0 di circa 30 anni inizi\u00f2 a fare qualche apparizione in film della Essanay Film Manufacturing Company, fino a firmare un contratto con l'American Film Corporation che lo port\u00f2 ad avere molti ruoli da protagonista.\nHa recitato in oltre 300 film fino al 1924.\nKerrigan era omosessuale e difatti non si spos\u00f2 mai, vivendo con il suo amante James Vincent dal 1914 fino al 1947, quando il 9 giugno a causa di una polmonite mor\u00ec, all'et\u00e0 di 67 anni. \u00c8 sepolto nel Forest Lawn Memorial Park di Los Angeles."}
{"id": "5612899", "revid": "1305772", "url": "https://it.wikipedia.org/wiki?curid=5612899", "title": "Norvegia ai Giochi della XVI Olimpiade", "text": "La Norvegia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 22 atleti, di cui 3 donne, impegnati in 6 discipline,\naggiudicandosi 1 medaglia d'oro e 2 medaglie di bronzo."}
{"id": "5612902", "revid": "1543377", "url": "https://it.wikipedia.org/wiki?curid=5612902", "title": "Paesi Bassi ai Giochi della XVI Olimpiade", "text": "I Paesi Bassi hanno partecipato alle XVI Olimpiadi solo a Stoccolma dall'11 al 17 giugno dello stesso anno (per gli eventi equestri) \ncon una delegazione di 1 atleta,\nsenza aggiudicarsi medaglie."}
{"id": "5612903", "revid": "585241", "url": "https://it.wikipedia.org/wiki?curid=5612903", "title": "John M. Rice", "text": ""}
{"id": "5612905", "revid": "1543377", "url": "https://it.wikipedia.org/wiki?curid=5612905", "title": "Gneo Domizio Afro", "text": "Biografia.\nAfro divent\u00f2 pretore nel 25 e si guadagn\u00f2 il favore di Tiberio accusando Claudia Pulcra, una cugina di Agrippina maggiore, di adulterio e stregoneria nel 26. Da allora divent\u00f2 un oratore di spicco dell'impero ed us\u00f2 la sua figura per perseguire gli scopi dei politici. Nel 27 accus\u00f2 Quintilio Varo, il figlio di Claudia Pulcra. Durante questo processo fece della accuse anche a Caligola, e l'imperatore lo accus\u00f2 in Senato. Afro riusc\u00ec per\u00f2 a sfuggire alla condanna lusingando l'imperatore e si fece anche nominare console suffetto nel 39.\nIn et\u00e0 avanzata continu\u00f2 a fare discorsi pubblici ma perse molta della sua fama. Durante il regno di Nerone divent\u00f2 soprintendente per il rifornimento idrico della citt\u00e0, ma mor\u00ec poco dopo nel 59."}
{"id": "5612907", "revid": "120063740", "url": "https://it.wikipedia.org/wiki?curid=5612907", "title": "Polonia ai Giochi della XVI Olimpiade", "text": "La Polonia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 64 atleti, di cui 15 donne, impegnati in 9 discipline,\naggiudicandosi 1 medaglia d'oro, 4 medaglie d'argento e 4 medaglie di bronzo."}
{"id": "5612909", "revid": "1543377", "url": "https://it.wikipedia.org/wiki?curid=5612909", "title": "Portogallo ai Giochi della XVI Olimpiade", "text": "Il Portogallo ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 12 atleti impegnati in 2 discipline,\nsenza aggiudicarsi medaglie."}
{"id": "5612911", "revid": "1543377", "url": "https://it.wikipedia.org/wiki?curid=5612911", "title": "Romania ai Giochi della XVI Olimpiade", "text": "La Romania ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 50 atleti, di cui 11 donne, impegnati in 11 discipline,\naggiudicandosi 5 medaglie d'oro, 3 medaglie d'argento e 5 medaglie di bronzo."}
{"id": "5612914", "revid": "287204", "url": "https://it.wikipedia.org/wiki?curid=5612914", "title": "Mansur bin Sa'ud Al Sa'ud", "text": "Biografia.\nIl principe Mansur \u00e8 nato a Riad nel 1941 ed \u00e8 figlio di re Sa'ud. Ha frequentato inizialmente la scuola dei principi nella capitale. In seguito ha conseguito una laurea. Per due anni ha ricoperto l'incarico di comandante della Guardia Reale per poi diventare, dopo le dimissioni del fratellastro Badr, comandante della guardia speciale. Attualmente \u00e8 il pi\u00f9 noto rappresentante dei figli di re Sa'ud. Mansur era inoltre vicino a re Abd Allah e ai defunti principi ereditari Sultan e Nayef.\nVita personale.\nIl principe si \u00e8 sposato due volte e ha sette figli, tre maschi e quattro femmine."}
{"id": "5612915", "revid": "287204", "url": "https://it.wikipedia.org/wiki?curid=5612915", "title": "Ceti Chasma", "text": "Il Ceti Chasma \u00e8 una formazione geologica della superficie di Marte."}
{"id": "5612916", "revid": "36426", "url": "https://it.wikipedia.org/wiki?curid=5612916", "title": "Centro per l'Arte Contemporanea Luigi Pecci", "text": ""}
{"id": "5612920", "revid": "1543377", "url": "https://it.wikipedia.org/wiki?curid=5612920", "title": "Spagna ai Giochi della XVI Olimpiade", "text": "La Spagna ha partecipato alle XVI Olimpiadi solo a Stoccolma dall'11 al 17 giugno dello stesso anno (per gli eventi equestri) \ncon una delegazione di 6 atleti impegnati, \nsenza aggiudicarsi medaglie."}
{"id": "5612923", "revid": "1543377", "url": "https://it.wikipedia.org/wiki?curid=5612923", "title": "Svezia ai Giochi della XVI Olimpiade", "text": "La Svezia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 97 atleti, di cui 14 donne, impegnati in 15 discipline,\naggiudicandosi 8 medaglie d'oro, 5 medaglie d'argento e 6 medaglie di bronzo."}
{"id": "5612925", "revid": "1543377", "url": "https://it.wikipedia.org/wiki?curid=5612925", "title": "Turchia ai Giochi della XVI Olimpiade", "text": "La Turchia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 19 atleti impegnati in 2 discipline,\naggiudicandosi 3 medaglie d'oro, 2 medaglie d'argento e 2 medaglie di bronzo."}
{"id": "5612926", "revid": "36426", "url": "https://it.wikipedia.org/wiki?curid=5612926", "title": "Museo Aretuseo dei Pupi", "text": ""}
{"id": "5612928", "revid": "287204", "url": "https://it.wikipedia.org/wiki?curid=5612928", "title": "Hebes Chasma", "text": "L'Hebes Chasma \u00e8 una formazione geologica della superficie di Marte.\nPrende il nome da Ebe, ancella degli dei dell'Olimpo."}
{"id": "5612929", "revid": "481666", "url": "https://it.wikipedia.org/wiki?curid=5612929", "title": "Robert P. Burns", "text": ""}
{"id": "5612930", "revid": "119979880", "url": "https://it.wikipedia.org/wiki?curid=5612930", "title": "Ungheria ai Giochi della XVI Olimpiade", "text": "L'Ungheria ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 111 atleti, di cui 20 donne, impegnati in 13 discipline,\naggiudicandosi 9 medaglie d'oro, 10 medaglie d'argento e 7 medaglie di bronzo."}
{"id": "5612933", "revid": "123837138", "url": "https://it.wikipedia.org/wiki?curid=5612933", "title": "Unione Sovietica ai Giochi della XVI Olimpiade", "text": "L'Unione Sovietica ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 281 atleti, di cui 39 donne, impegnati in 18 discipline,\naggiudicandosi 37 medaglie d'oro, 29 medaglie d'argento e 32 medaglie di bronzo."}
{"id": "5612935", "revid": "298229", "url": "https://it.wikipedia.org/wiki?curid=5612935", "title": "Australia ai Giochi della XVI Olimpiade", "text": "L'Australia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 298 atleti, di cui 44 donne, impegnati in 19 discipline,\naggiudicandosi 13 medaglie d'oro, 8 medaglie d'argento e 14 medaglie di bronzo."}
{"id": "5612937", "revid": "767487", "url": "https://it.wikipedia.org/wiki?curid=5612937", "title": "Killing Jesus", "text": "Killing Jesus \u00e8 un film per la televisione del 2015 diretto da Christopher Menaul, basato sull'omonimo romanzo di Bill O'Reilly e Martin Dugard.\nIl film \u00e8 il terzo adattamento televisivo di National Geographic Channel dei libri di saggistica di O'Reilly e Dugard, dopo \"Killing Lincoln\" e \"Killing Kennedy\". Ha ottenuto una candidatura come miglior film per la televisione ai Primetime Creative Arts Emmy Awards 2015. In Italia \u00e8 stato trasmesso in prima visione assoluta il 12 aprile 2017 alle 21.10 su Nove.\nTrama.\nIl film racconta la vita di Ges\u00f9 di Nazareth attraverso i conflitti politici, sociali, storici durante l'impero romano che portarono alla sua morte."}
{"id": "5612941", "revid": "120106903", "url": "https://it.wikipedia.org/wiki?curid=5612941", "title": "Figi ai Giochi della XVI Olimpiade", "text": "Le Figi hanno partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 5 atleti impegnati in 3 discipline,\nsenza aggiudicarsi medaglie."}
{"id": "5612942", "revid": "438678", "url": "https://it.wikipedia.org/wiki?curid=5612942", "title": "Crozza nel paese delle meraviglie", "text": ""}
{"id": "5612943", "revid": "48344", "url": "https://it.wikipedia.org/wiki?curid=5612943", "title": "Enrico Castelli Gattinara di Zubiena", "text": ""}
{"id": "5612946", "revid": "1543377", "url": "https://it.wikipedia.org/wiki?curid=5612946", "title": "Nuova Zelanda ai Giochi della XVI Olimpiade", "text": "La Nuova Zelanda ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 51 atleti, di cui 8 donne, impegnati in 9 discipline,\naggiudicandosi 2 medaglie d'oro."}
{"id": "5612950", "revid": "181699", "url": "https://it.wikipedia.org/wiki?curid=5612950", "title": "Nasser bin Sa'ud Al Sa'ud", "text": "Biografia.\nIl principe Nasser \u00e8 nato nel 1954 ed era il trentesimo figlio di re Sa'ud. Ha frequentato inizialmente la scuola dei principi nella capitale e si \u00e8 diplomato nel 1971. L'anno successivo ha conseguito una laurea presso la facolt\u00e0 di aviazione di San Antonio, in Texas. Tornato in patria ha frequentato un breve corso di formazione presso l'Accademia di aviazione Re Faysal. Nei primi mesi del 1973 \u00e8 entrato in servizio nella base aerea Re Abd al-Aziz di Dhahran per poi essere trasferito nella base aerea di Ta'if, con il ruolo di addestratore. Qui \u00e8 deceduto nel 1975 in un incidente."}
{"id": "5612965", "revid": "547034", "url": "https://it.wikipedia.org/wiki?curid=5612965", "title": "Dance with Devils", "text": " \u00e8 una serie televisiva anime realizzata dalla Brain's Base per la regia di Ai Yoshimura, trasmessa in Giappone tra il 7 ottobre e il 23 dicembre 2015. Un adattamento manga, scritto da Samako Natsu e intitolato , ha iniziato la serializzazione sulla rivista \"GFantasy\" della Square Enix il 18 settembre 2015. Un videogioco basato sulla serie, prodotto dalla Rejet, sar\u00e0 pubblicato per PlayStation Vita il 24 marzo 2016.\nTrama.\nLa storia ruota attorno alle vicende di Ritsuka Tachibana, una studentessa dell'accademia Shik\u014d. Un giorno Ritsuka viene convocata dal presidente del consiglio studentesco e dai suoi tre\"colleghi\". Alla fine scoprir\u00e0 che tutti e quattro sono demoni e che stanno cercando il grimorio perch\u00e9 credono sia custodito dalla famiglia Tachibana. Dopo una serie di episodi si scoprir\u00e0 che il grimorio si trova nella stessa Ritsuka, e che \u00e8 figlia di un'umana, Maria, e del Re dei demoni. Quando il Re dei vampiri cercher\u00e0 di portarle via il grimorio succhiandole tutto il sangue dal corpo prima che compia i 17 anni, i quattro demoni, il fratello, che si riveler\u00e0 essere il cugino di Ritsuka e Cerberus, mostro a tre teste guardiano della porta degli inferi e servitore del Re dei demoni sotto forma umana, salvano Ritsuka essendo tutti e sei innamorati di quest'ultima. A mezzanotte Ritsuka perder\u00e0 il grimorio e per i quattro demoni non c'\u00e8 pi\u00f9 bisogno di rimanere nel mondo umano. Ritsuka pu\u00f2 scegliere se rimanere nel suo mondo o andare con Rem, il demone che ama , nel mondo di quest'ultimo. Ritsuka per\u00f2 sceglier\u00e0 di rimanere nel suo mondo con sua madre e suo fratello/cugino dicendo quindi addio, con un bacio, al suo amato demone.\nProduzione.\nL'adattamento anime \u00e8 stato coprodotto dalla sviluppatrice di videogiochi Rejet, dallo studio musicale Elements Garden e dalla casa discografica Avex Group. La serie televisiva, animata dalla Brain's Base e diretta da Ai Yoshimura, \u00e8 andata in onda dal 7 ottobre al 23 dicembre 2015. Le sigle di apertura e chiusura sono rispettivamente di Wataru Hatano e \"Mademo\u2605iselle\" dei Pentacle (un gruppo formato dai doppiatori S\u014dma Sait\u014d, Hatano, Takashi Kond\u014d, Subaru Kimura e Daisuke Hirakawa). In America del Nord i diritti sono stati acquistati dalla Funimation."}
{"id": "5612973", "revid": "729019", "url": "https://it.wikipedia.org/wiki?curid=5612973", "title": "Yazid bin Sa'ud Al Sa'ud", "text": "Biografia.\nIl principe Nasser \u00e8 nato nel 1955 ed \u00e8 figlio di re Sa'ud. Nel 1982, ha conseguito una laurea in storia della letteratura presso l'Universit\u00e0 Re Sa'ud. In seguito \u00e8 entrato in servizio nel ministero dell'interno. Successivamente, ha conseguito un master presso l'Universit\u00e0 di Salford. Attualmente lavora a Riad come direttore generale dell'amministrazione delle relazioni e dell'orientamento del ministero dell'interno.\nVita personale.\nDalla prima moglie, Nura bint Nasser bin Abd al-Aziz Al Sa'ud, ha avuto cinque figli: Mish'al, Sa'ud, Nawwaf, Salman e Sultan. Dalla seconda moglie, ha avuto tre figli, un maschio e due femmine: Sara, Abd al-Aziz e Wad."}
{"id": "5612980", "revid": "798140", "url": "https://it.wikipedia.org/wiki?curid=5612980", "title": "Andr\u00e9 Miquel", "text": "Biografia.\nAndr\u00e9 Miquel ha studiato nell'\u00c9cole normale sup\u00e9rieure di rue d'Ulm, in cui era stato ammesso nel 1950 \"Agr\u00e9g\u00e9\" di grammatica e laureato in Lettere, fu dal 1976 al 1997 titolare della cattedra di \"Lingua e letteratura araba classica\", e docente al Coll\u00e8ge de France, di cui fu l'amministratore generale dal 1991 al 1997, dopo esserlo stato della Biblioth\u00e8que nationale dal 1984 al 1987.\n\u00c8 noto per i suoi lavori sulla geografia del mondo arabo e su \"Le mille e una notte\". Il suo interesse per il mondo arabo risale a un suo viaggio in Marocco, che aveva vinto dopo il suo successo nel concorso generale di Geografia nel 1946, come pure alla sua scoperta del Corano nella traduzione di Claude-\u00c9tienne Savary.\nNel 1988 gli fu commissionata una relazione sullo stato delle biblioteche universitarie francesi. Consegnata nel 1989 al ministro dell'\u00c9ducation nationale dell'epoca, Lionel Jospin, la sua relazione sottolineava il ritardo della Francia in rapporto agli altri Paesi europei. Tale documento fu preso in considerazione dai poteri pubblici e, negli anni novanta, i progetti di sviluppo delle universit\u00e0 assegnarono spazi crescenti relativamente alla documentazione.\nLa relazione gli dette modo anche di auspicare la creazione di un consiglio \u00abincaricato di prevedere, preparare e seguire la messa in opera di poli e centri di comunicazione, la valutazione dei costi, l'utilizzazione e i risultati, la ripartizione dei crediti corrispondenti e la realizzazione della Carta delle biblioteche\u00bb.\nDal 1989, il Consiglio superiore delle biblioteche vide la luce e Andr\u00e9 Miquel ne fu il primo Presidente.."}
{"id": "5612981", "revid": "447535", "url": "https://it.wikipedia.org/wiki?curid=5612981", "title": "Cociancich", "text": ""}
{"id": "5612987", "revid": "125692575", "url": "https://it.wikipedia.org/wiki?curid=5612987", "title": "Battaglia di Borgomanero", "text": "La battaglia di Borgomanero fu una battaglia che si svolse il 22 aprile 1449, a sud di Borgomanero. Fu combattuta tra l'esercito del Ducato di Savoia, comandato da Giacomo di Challant per conto di Ludovico di Savoia e le milizie di Francesco Sforza guidate da Bartolomeo Colleoni per conto della Repubblica di Venezia.\nStoria.\nAntefatti.\nFrancesco Sforza, in seguito ai dissapori insorti con l'Aurea Repubblica Ambrosiana in merito alle operazioni militari da intraprendersi contro la Repubblica di Venezia, si alle\u00f2 con quest'ultima con l'accordo di Rivoltella del 18 ottobre 1448. Il condottiero si sarebbe assicurato il territorio compreso tra il Sesia e il Ticino mentre i veneziani avrebbero assunto il controllo di quello compreso tra il Ticino e l'Adda. Lo Sforza, con l'appoggio di Guglielmo VIII del Monferrato, intraprese una campagna volta a catturare le cittadine attorno a Milano al fine di tagliarne i rifornimenti e prenderla per fame. Entro la fine del 1448 caddero, tra le altre, Pizzighettone, Binasco, Rosate, Abbiategrasso, Varese, Legnano e Busto Arsizio. \nApprofittando della debolezza dell'Aurea Repubblica Ambrosiana, il duca Ludovico di Savoia, presi accordi con la Repubblica Ambrosiana, decise di invadere il novarese. Ludovico di Savoia vantava pretese sul ducato di Milano in quanto fratello di Maria, vedova dell'ultimo duca visconteo Filippo Maria Visconti, morto nel 1447. L'esercito piemontese, partendo da Vercelli, si divise in due schiere, l'una attacc\u00f2 la Lomellina, l'altra cerc\u00f2 di catturare la cittadella di Novara con un'operazione notturna che tuttavia si rivel\u00f2 fallimentare. Per rappresaglia, i piemontesi si misero a saccheggiare barbaramente il novarese tanto che molti castelli, non ricevendo alcun aiuto, decisero di arrendersi. \nQuando Francesco Sforza venne informato dell'invasione piemontese, indignato per l'attacco a tradimento, scrisse al padre di Ludovico, Amedeo VIII (ultimo antipapa passato alla storia con il nome di Felice V) il quale rispose che non era affar suo in quanto ormai si occupava solamente della Chiesa. Lo Sforza decise pertanto di inviare 600 cavalieri al comando di Cristoforo Torelli e 300 cavalieri al comando di Angelo da Lavello in Lomellina mentre ordin\u00f2 al fratellastro Corrado da Fogliano e a Giacomo da Salerno di occupare Novara con 1.500 cavalieri, astenendosi per\u00f2 da operazioni militari contro i piemontesi sino all'arrivo di ulteriori rinforzi. I veneziani nel frattempo nominarono generale Bartolomeo Colleoni e lo inviarono a Novara per guidare gli sforzeschi contro Ludovico di Savoia. In breve giunsero a Novara altri 800 cavalieri e 300 fanti inviati da Lionello d'Este e guidati da Alberto da Carpi che, insieme a Corrado da Fogliano, riusc\u00ec a costringere alla resa quasi tutti i castelli del novarese, tranne quelli pi\u00f9 prossimi al fiume Sesia. \nI piemontesi si ritirarono a Vercelli consapevoli del fatto che i veneziani avevano l'ordine di non oltrepassare il fiume. Da quella citt\u00e0 lanciavano continue sortite volte a infastidire gli sforzeschi. Fingendo di essere vulnerabili, gli sforzeschi si accamparono a breve distanza dal fiume e i piemontesi caddero nella trappola. Lo scontro si verific\u00f2 all'inizio dell'aprile 1449 nei pressi di Romagnano e si risolse con la vittoria degli sforzeschi e la cattura del comandante avversario, Giovanni di Campeys.\nBattaglia.\nI piemontesi, guidati da Giacomo di Challant, decisero di muovere verso Borgomanero sfruttando i sentieri presso le falde dei monti, al fine di cogliere alla sprovvista la cittadina e costringerla alla resa senza dover combattere. Durante la marcia, tuttavia, alcuni esploratori riferirono la presenza dell'esercito sforzesco a sud della cittadina pertanto i piemontesi decisero di attaccarlo. Nel frattempo il Colleoni e Corrado da Fogliano, che quel giorno stavano marciando per catturare Carpignano Sesia vennero a loro volta informati dei movimenti dei piemontesi.\nNe risult\u00f2 uno scontro tra le due cavallerie pesanti in cui ebbero la meglio i piemontesi, dal momento che risultavano molto pi\u00f9 numerosi degli sforzeschi. L'esercito di questi ultimi ne risult\u00f2 scompaginato e l'ala destra, ritenendo ormai prossima la sconfitta, si ritir\u00f2 verso Novara. I piemontesi, vedendo che gli avversari erano rimasti in pochi e che alle loro spalle si trovava una densa foresta, pensarono che questi ultimi vi avessero inviato un contingente per coglierli di sorpresa pertanto lo Challant ordin\u00f2 ai balestrieri di scendere da cavallo e piantare uno steccato nel terreno con le punte rivolte verso la selva per poi bersagliare gli avversari rimasti sul lato opposto. Bartolomeo Colleoni, Corrado da Fogliano e Giacomo da Salerno, rendendosi conto dell'avventatezza del primo attacco, trovatisi in pesante inferiorit\u00e0 numerica e ormai prossimi alla sconfitta, decisero di dividere quanto rimaneva del loro esercito in due squadroni. I piemontesi subito caricarono con 1.000 cavalieri quello guidato dal Salernitano che per\u00f2 riusc\u00ec a resistere. Nello scontro vennero catturati e giustiziati come da uso francese Cristoforo da Salerno e Arrigo Zambra che, dopo essere stato disarcionato dal cavallo e privato dell'elmo venne trafitto alla testa. Dopo che il Salernitano ebbe incitato i suoi uomini impose di considerare come nemici tutti coloro che avessero tentato di fuggire dal campo e ordin\u00f2 alla fanteria di aggirare i piemontesi e assaltarli dal lato dello steccato. Dopo aver fatto ci\u00f2, entrambi gli squadroni sforzeschi caricarono i piemontesi i cui picchieri e balestrieri si disposero in un grande cerchio. Segu\u00ec un'aspra battaglia in cui inizialmente nessuna delle due parti riusc\u00ec a prevalere sull'altra ma alla fine gli sforzeschi riuscirono a stringere gli avversari che per evitare l'accerchiamento ruppero le righe e si diedero alla fuga. Gli sforzeschi inseguirono i nemici riuscendo a catturare un migliaio di uomini tra cui Giacomo di Challant e uno dei suoi fratelli (catturato da Giacomo da Lonato), Gaspard di Varax e Giacomo Albornato. I piemontesi riuscirono a catturare Leone della Pergola. I superstiti passarono il Sesia con il favore delle tenebre.\nConseguenze.\nLa battaglia pose fine alle ostilit\u00e0 tra il Ducato di Savoia e Francesco Sforza. I piemontesi contarono 2.000 morti e 1.000 prigionieri mentre da parte sforzesca caddero circa 600 uomini. Francesco Sforza decise di liberare tutti i prigionieri con l'eccezione dei capitani, a patto che non imbracciassero mai pi\u00f9 le armi contro di lui. Nei giorni seguenti si arresero tutti i castelli del novarese occupati dai piemontesi. Il 24 ottobre 1449 Ludovico di Savoia sottoscrisse una tregua e in seguito la pace definitiva, ponendo al fiume Sesia i confini dei territori dei rispettivi ducati contendenti. Dopo questa battaglia il Colleoni ebbe riconfermata la sua posizione di capitano delle truppe della Serenissima e successivamente ottenne la nomina a generale dell'esercito veneziano."}
{"id": "5612992", "revid": "84184", "url": "https://it.wikipedia.org/wiki?curid=5612992", "title": "Manzella", "text": ""}
{"id": "5612998", "revid": "287204", "url": "https://it.wikipedia.org/wiki?curid=5612998", "title": "Vittorio Grassi (architetto)", "text": "Biografia.\nSi laurea nel 1993 presso la Facolt\u00e0 di Architettura del Politecnico di Milano.\nInizia il suo percorso professionale a Parigi e nel 1995 si trasferisce a Londra dove lavora come architetto responsabile di progetto con Rick Mather. Questa stretta collaborazione continuer\u00e0 in seguito su molti progetti italiani. Nel 1997 si trasferisce a Genova con Renzo Piano con il quale lavora per 9 anni come architetto associato.\nNel 2005 fonda Vittorio Grassi Architetto and Partners a Milano.\nRealizza progetti pubblici come la nuova Cittadella Militare della Cecchignola a Roma, la riqualificazione del Velodromo Maspes-Vigorelli a Milano e il nuovo Palazzetto dello Sport di Lamezia Terme.\nSi distingue anche per la riqualificazione di edifici storici vincolati in ambiente urbano. Tra i pi\u00f9 significativi: l'Antica C\u00e0 Litta a Milano, la Galleria Sabauda e l'agenzia centrale della Banca Nazionale del Lavoro a Torino.\n\u00c8 professore a contratto presso la Scuola Master del Politecnico di Milano. \u00c8 stato visiting professor presso la AA School of Architecture of London, la University of Cape Town e varie universit\u00e0 italiane."}
{"id": "5613007", "revid": "447535", "url": "https://it.wikipedia.org/wiki?curid=5613007", "title": "Universit\u00e0 Tor Vergata", "text": ""}
{"id": "5613023", "revid": "1543377", "url": "https://it.wikipedia.org/wiki?curid=5613023", "title": "Episodi di The Leftovers - Svaniti nel nulla (seconda stagione)", "text": "La seconda stagione della serie televisiva The Leftovers - Svaniti nel nulla (\"The Leftovers\"), composta da 10 episodi, \u00e8 stata trasmessa sul canale statunitense via cavo HBO dal 4 ottobre al 6 dicembre 2015.\nIn Italia, la stagione \u00e8 andata in onda in prima visione in lingua italiana sul canale satellitare Sky Atlantic dal 27 ottobre al 15 dicembre 2015. \u00c8 stata trasmessa in lingua originale sottotitolata in italiano dal 5 ottobre al 7 dicembre 2015, in simulcast con HBO.\nA partire da questa stagione entrano nel cast principale Janel Moloney, Regina King, Kevin Carroll e Jovan Adepo. Scott Glenn compare come guest star.\nL'asse del mondo.\nTrama.\nAntefatto: in un'epoca imprecisata, una donna incinta esce da una caverna di notte, mentre il suo gruppo dorme. Mentre \u00e8 all'esterno, un terremoto fa crollare l'ingresso della caverna e la donna rimane sola. Iniziano anche le doglie e nasce una bambina; la donna se ne prende cura, ma mentre si sta procurando del cibo, la piccola viene attaccata da un serpente. La donna riesce a salvarla ma viene ferita mortalmente. Agonizzante, riesce ad attraversare un torrente e muore tra atroci sofferenze. La bambina viene tratta in salvo da un'altra donna.\nAi giorni nostri, alcune giovani ragazze stanno facendo il bagno sullo stesso fiume. Una di loro \u00e8 Evie, figlia di John e Erika Murphy, sorella gemella del giovane religioso Michael. I Murphy abitano a Jarden (Texas), una cittadina che - caso unico ed inquietante - non ha avuto alcuna persona scomparsa durante il misterioso evento del 2011.\nPer tale motivo, la cittadina \u00e8 diventata luogo di culto, attrazione e speranza per molte persone disperate; qui si trasferiscono il reverendo Jamison e sua moglie, e qualche giorno dopo anche Kevin con la sua famiglia, proprio a fianco dei Murphy.\nDopo alcuni fatti misteriosi legati soprattutto ad animali (i Murphy assistono all'uccisione di una capra in un locale pubblico; Erika libera un uccellino chiuso in una scatola sotterrata nel bosco) le famiglie di John e Kevin fanno amicizia e cenano assieme (si apprende che John \u00e8 stato in galera per sei anni per tentato omicidio). Dopo la cena, Evangeline esce con due amiche e nel cuor della notte un nuovo terremoto sveglia i Murphy; subito si accorgono che la figlia non \u00e8 rientrata ed iniziano a cercarla.\nJohn e Michael trovano l'auto abbandonata e le ragazze sparite, nei pressi del fiume misteriosamente prosciugato di colpo.\nQuestione di geografia.\nTrama.\nIn flashback vengono narrati gli avvenimenti che hanno portato alla decisione di Kevin di trasferirsi da Mapleton a Jarden. Dopo aver ritrovato la neonata sconosciuta sulla porta di casa ed averla adottata con Nora, l'ex poliziotto decide di diseppellire il cadavere di Patti Levin e costituirsi alla polizia. Inaspettatamente, Kevin trova un'agente che lo rilascia senza problemi, ma inizia ad essere perseguitato dalla presenza di Patti. Nel frattempo a Nora vengono proposti 2,5 milioni di dollari per la sua casa, dove era scomparsa la sua intera famiglia; incuriosita dalla cifra spropositata, Nora viene a sapere dai compratori (degli scienziati del MIT) che si tratta di un luogo che studieranno, in quanto sembra che gli avvenimenti siano una \"questione di geografia\" e pochi metri, all'interno della casa, abbiano fatto la differenza tra chi \u00e8 sparito e chi \u00e8 rimasto. Con il denaro inaspettato, l'intera famiglia decide di affittare una casa per 6 mesi nella cittadina \"miracolata\", dove gi\u00e0 si trova il reverendo Matt, fratello di Nora. Giunti sul posto, scoprono che l'abitazione \u00e8 distrutta e Nora, agendo d'impulso, partecipa ad un'asta in cui compra, per la cifra di 3 milioni, la casa in vendita, senza neanche averla vista prima. L'abitazione \u00e8 fatiscente e Kevin \u00e8 sempre pi\u00f9 nervoso. Dopo la visita ai nuovi vicini, i Murphy, Kevin e Nora vanno a letto; d'improvviso, l'uomo si sveglia nel letto prosciugato del fiume (dove sono sparite Evie e le amiche) con un mattone legato al piede.\nRivivendo da un'altra posizione la scena dei vicini che vanno a cercare Evie, si vede Kevin che rimane nascosto dietro una roccia, mentre assiste alla scena, con la presenza di fianco a lui di Patti.\nRivelazioni.\nTrama.\nLaurie e il figlio Tom hanno cambiato esistenza; ora Laurie \u00e8 una feroce avversaria dei Colpevoli Sopravvissuti, la setta di cui faceva parte fino a poco tempo prima. La donna, che sta scrivendo un libro sulla propria esperienza, si occupa di convincere e reintegrare tutti coloro che la setta ha preso con s\u00e9 ma che hanno forti dubbi e sono ancora legati alle rispettive famiglie da cui sono fuggiti.\nTom, infiltrato nella setta, si occupa del loro reclutamento, anche se col tempo comincia egli stesso ad avere forti dubbi, quasi convincendosi che i Colpevoli siano a conoscenza di verit\u00e0 nascoste e offrano davvero una forma efficace di espiazione. La madre lo convince del contrario, affermando che sono solo dei folli invasati. Le cose precipitano quando Tom viene scoperto e pestato a sangue; qui fa la conoscenza di Meg, che lo costringe ad un rapporto sessuale mentre lui \u00e8 incatenato. Inoltre Susan, una delle donne che Laurie ha faticosamente reintegrato, si suicida assieme alla famiglia guidando contromano verso un tir.\nLaurie lo viene a sapere mentre \u00e8 nella sala d'attesa di un editore molto interessato alla pubblicazione del suo libro; la donna, provata dall'accaduto, mostra tutta la sua fragilit\u00e0 durante il colloquio e d\u00e0 in escandescenze, saltando letteralmente addosso al malcapitato editore che le aveva dato dei consigli sui contenuti del libro.\nTom va a prenderla all'uscita della prigione e i due decidono che devono dare una tangibile speranza e un'alternativa alle persone che fuggono dai Colpevoli; dinnanzi al gruppo di persone, Tom racconta cos\u00ec la sua esperienza con Santo Wayne, dichiarando di essere diventato anche lui, come il suo mentore, un guaritore.\nNon c'\u00e8 posto nella locanda.\nTrama.\nJarden: ogni giorno il reverendo Matt accudisce amorevolmente la moglie Mary, ripetendo le stesse azioni del giorno in cui, a suo dire, la donna si era risvegliata dal suo stato vegetativo. Ma tutto si rivela inutile: esce cos\u00ec dalla citt\u00e0 per portarla a fare una TAC e appurare se ci sono dei miglioramenti; nella clinica viene a sapere, con sua enorme sorpresa, che Mary \u00e8 incinta. Felicissimo, Matt \u00e8 convinto sia tutto merito del luogo miracoloso; velocemente si appresta a tornare a Jarden ma per la strada si ferma ad aiutare uno sconosciuto in panne; l'uomo lo aggredisce e ruba i braccialetti d'ingresso alla citt\u00e0 di Matt e Mary. Inizia cos\u00ec un'odissea per Matt, che spinge la carrozzina della moglie per chilometri, fino ad arrivare al campo del Parco di Miracle, dove si sono accalcate migliaia di persone che non hanno il permesso di entrare a Jarden. Dopo essere riuscito faticosamente ad entrare, viene soccorso da Kevin e John Murphy, che deve garantire per la sua permanenza nella cittadina. Ma tra Matt e John nasce un alterco sulla gravidanza di Mary; John \u00e8 convinto che sia frutto di una violenza dell'uomo e non certo di un evento improbabile e quasi miracoloso, mentre Matt ribadisce la sua versione, ossia di aver fatto l'amore con la donna nelle poche ore in cui lei era rimasta cosciente. John per\u00f2 non gli crede e nega loro il permesso di rientrare. Matt \u00e8 disperato perch\u00e9 convinto che fuori dal perimetro di Jarden la moglie possa perdere il bambino, ma non si perde d'animo e cerca di rientrare in tutti i modi. Ma \u00e8 solo grazie all'intervento di Nora e Kevin che lo vengono a cercare che Matt e Mary rientrano a Jarden, nascosti nel bagagliaio dell'auto. Si fermano quando trovano un incidente con il cadavere dell'uomo che aveva rubato i braccialetti; di fronte alla scena dell'incidente, Matt decide di non rientrare in citt\u00e0. Affida la moglie a Nora e si reca al Parco di Miracle, dove prende il posto di un penitente che veniva umiliato dalla folla. Prima di uscire, affronta per\u00f2 John, ribadendogli a muso duro la sua versione sulla gravidanza di Mary e avvisandolo che torner\u00e0 quando la moglie si sveglier\u00e0 dal coma.\nFuggire o sparire.\nTrama.\nIl dottor Cuarto, un eccentrico scienziato, arriva a Jarden attirato dalla notizia della scomparsa delle tre ragazze; si presenta prima dai Murphy facendo strane rilevazioni di dati, quindi va a casa di Nora, insinuando che la colpa della sparizione di Evie possa essere della donna, da poco trasferitasi in citt\u00e0.\nNora lo caccia in malo modo.\nDai Murphy si presenta anche George Brevity, un impiegato dei DID (Dipartimento Improvvise Dipartite) che sta seguendo i nuovi casi di sparizione; Erika, non credendo che sua figlia Evie possa essere una \"nuova dipartita\", non accetta d'incontrare l'uomo.\nNora, ancora provata dall'incontro con Cuarto, \u00e8 invece incuriosita dal nuovo questionario redatto dal DID; incontra George in una tavola calda, ma l'uomo si rifiuta di farglielo leggere. Nora apprende per\u00f2 da George che alcuni scienziati hanno ipotizzato una cosiddetta \"teoria delle lenti\", in base alla quale alcune persone, irradiando qualcosa di misterioso, sembrano essere la causa delle sparizioni di chi sta loro vicino.\nTurbata dalle recenti scoperte, Nora riceve numerose telefonate da una collega di Cuarto e apprende cos\u00ec che gli scienziati pensano che lei sia una \"lente\". Quando ne chiede il perch\u00e9, la scienziata afferma che Nora \u00e8 probabilmente posseduta dal demone Azrael: Nora le sbatte il telefono in faccia. Erika ha un duro scontro con un familiare, il misterioso Virgil che vive accampato fuori citt\u00e0; in seguito Nora decide di rubare il questionario a George, durante una raccolta fondi per continuare le ricerche delle ragazze.\nSi presenta quindi da Erika per leggerle il questionario; si apprende che molti degli avvenimenti accaduti agli animali sono superstizioni legate alla presunta natura magica di Jarden e che Erika voleva lasciare il marito poco prima della scomparsa di Evie. La lettura del questionario si trasforma ben presto in una discussione dai toni accesi che scende sul piano personale quando Erika chiede a Nora dei suoi figli dipartiti. Quando torna a casa, Nora trova Kevin che le dice che \u00e8 oramai sull'orlo della pazzia.\nUn avversario molto potente.\nTrama.\nDopo aver confessato a Nora le sue visioni, Kevin si sveglia ammanettato al letto; in una lettera Nora gli comunica di essersene andata e di non cercarla pi\u00f9.\nDopo che Jill lo ha liberato, mostrando tutto il suo disappunto, Kevin girovaga per Jarden, finch\u00e9 incontra Michael che lo convince ad andare dall'anziano Virgil, uomo dai poteri misteriosi che vive fuori citt\u00e0.\nVirgil, pur non vedendo Patti, \u00e8 a conoscenza dei problemi di Kevin in quanto l'ex poliziotto era gi\u00e0 stato l\u00ec la notte del loro arrivo a Jarden (la stessa in cui \u00e8 scomparsa Evie), raccontandogli tutto e sperando che l'anziano lo liberasse dalla presenza della donna.\nVirgil gli racconta di nuovo la soluzione proposta: deve affrontare ed uccidere Patti nella sua dimensione, ossia \"nell'altro mondo\" dove dimora Patti. Per farlo deve quindi morire: per questo motivo aveva cercato di uccidersi annegando, ma il terremoto aveva prosciugato il fiume; un segno, secondo Virgil, che qualcuno veglia su di lui oppure che di fronte a lui ha un avversario molto potente.\nDurante la conversazione, si scopre che Virgil \u00e8 il padre di John Murphy e che aveva abusato di lui da piccolo, motivo per cui John, una volta cresciuto, gli aveva sparato e lo aveva quasi ucciso, finendo poi in galera. Virgil spiega che le sue azioni erano state causate a sua volta dal suo \"avversario\", che aveva affrontato e sconfitto nel momento in cui era tra la vita e la morte: si offre cos\u00ec di aiutare Kevin per il trapasso, riportandolo subito dopo in vita. Kevin lascia la casa, pensando siano farneticazioni; una volta in auto, riceve la chiamata dalle forze dell'ordine, che gli comunicano che la sua ex moglie Laurie lo sta cercando. Dopo uno scontro verbale iniziale, Kevin confessa anche a Laurie (che un tempo era psicologa) le sue visioni: Laurie gli d\u00e0 una spiegazione scientifica, associandola anche ai problemi psichici del padre, e gli dice che deve assolutamente curarsi. Quando Nora lo chiama, Kevin si precipita da Virgil, proprio quando Jill rientra a casa e trova Laurie. Una volta giunto dal presunto guaritore, Kevin, combattuto e confuso, beve il veleno che Virgil gli d\u00e0 e inizia la sua agonia: Virgil, invece di iniettargli l'antidoto e risvegliarlo, si spara un colpo in bocca. Michael entra nell'abitazione e trascina fuori il corpo di Kevin.\nAssassino internazionale.\nTrama.\nKevin si risveglia in una vasca da bagno colma d'acqua, all'interno di una stanza d'albergo. Preso un asciugamani, si dirige verso l'armadio e vi trova scritto sull'anta \"Capisci prima chi sei, e poi adornati di conseguenza\"; lo apre e trova una tonaca da prete/pastore, un completo bianco (come quelli indossati dai Colpevoli Sopravvissuti), una divisa da poliziotto ed uno smoking nero. Sceglie il completo nero e una volta indossato sente bussare alla porta; un fattorino gli recapita dei fiori e subito dopo lo aggredisce, ma dopo una violenta colluttazione Kevin lo uccide. Ancora confuso, scende alla reception per chiedere chi fosse il mittente dei fiori e viene indirizzato verso la concierge, dove trova Virgil. Kevin inizia a cercare delle risposte, perch\u00e9 non capisce come abbia fatto a trovarsi in quell'albergo, dato che ricorda solo di aver bevuto l'intruglio che l'uomo gli aveva preparato, e Virgil gli d\u00e0 appuntamento poco dopo nel garage. Nel frattempo, Kevin vede una bambina riversa nella piscina dell'hotel e si precipita a soccorrerla; la tira fuori e poco dopo arriva un uomo che la sgrida per il fatto di non saper nuotare e la porta via con s\u00e9. Kevin incontra Virgil, il quale gli affida un compito: uccidere Patti Levin. Patti \u00e8 in lizza per la presidenza e vuole incontrarlo perch\u00e9 egli ha donato una grossa somma alla sua campagna. Virgil gli dice che lui \u00e8 un \"assassino internazionale\", e che questo \u00e8 chiaramente dimostrato dall'abito che ha scelto; dopodich\u00e9, gli spiega cosa fare e dove trovare l'arma per uccidere Patti (nel wc della suite) e si raccomanda di non bere l'acqua. Torna in camera e qui ha un contatto con suo padre, il quale gli dice di \"portarla al pozzo\". Lui non capisce cosa voglia dire, ma purtroppo la comunicazione tra i due si interrompe. Kevin allora viene preso dagli uomini di Patti e viene sottoposto ad una specie di macchina della verit\u00e0; poi, poco dopo, viene ricevuto nella suite della Levin. Qui, chiede di andare in bagno per poter recuperare l'arma ma incontra il Santo Wayne, che qui \u00e8 una guardia del corpo, seduto sul wc (proprio come nel finale della stagione precedente) e non pu\u00f2 prendere la pistola. Patti arriva e i due hanno un dialogo e Kevin afferma di aver capito il ruolo di Patti (e dei CS in generale) affermando che \"vogliono distruggere le famiglie\", proprio come lei voleva distruggere il suo matrimonio con il marito Neil. Kevin va in bagno, prende la pistola, esce e spara prima a Wayne e Gladys e poi, al turno della Levin, lei dice di essere solo una sosia ingaggiata su internet per impersonare la vera Patti. Lui le spara ugualmente. Tornando verso la sua camera, Kevin incontra di nuovo l'uomo che aveva portato via la bambina; lei lo ha chiuso fuori dalla camera. Dopo un dialogo, Kevin capisce che quell'uomo \u00e8 proprio Neil e che la bimba non \u00e8 sua figlia, bens\u00ec Patti (da bambina). Uccide Neil e prende con s\u00e9 la piccola Patti e scende alla concierge da Virgil per sapere cosa fare ma, quando gli parla, nota che l'uomo ha dimenticato tutto e capisce che deve aver bevuto l'acqua. Allora gli domanda informazioni su un pozzo (ricordando cosa gli aveva detto suo padre) e Virgil gli dice che il pi\u00f9 vicino si trova a Jarden e gli d\u00e0 le indicazioni per raggiungerlo. La piccola Patti ha capito che lui vuole gettarla nel pozzo, ma non si rifiuta di seguirlo. I due si mettono in auto e raggiungono il ponte di Miracle; da qui devono proseguire a piedi e dopo circa 2 km di cammino arrivano al pozzo. Kevin appoggia la bimba sul bordo e, dopo un breve dialogo, la butta gi\u00f9; si sente male per ci\u00f2 che ha fatto ma poi all'improvviso sente una voce che dal pozzo chiede aiuto: \u00e8 Patti (ora di nuovo adulta e vestita da CS). Kevin si precipita gi\u00f9 nel pozzo e, dopo aver ascoltato le parole della donna, le mette la testa sotto l'acqua e la uccide. Ora Patti \u00e8 definitivamente morta e Kevin pu\u00f2 terminare il suo viaggio tra la vita e la morte \"risorgendo\": riemerge dalla terra dove era stato seppellito sotto lo sguardo sbigottito del giovane Michael.\nTredici ottobre.\nTrama.\n\u00c8 il 13 ottobre 2011, il giorno prima della dipartita. Meg \u00e8 al ristorante con sua madre; le due battibeccano e Meg va in bagno a sniffare della cocaina. Al suo ritorno, trova la madre riversa a terra ed una donna che cerca di praticarle il massaggio cardiaco, ma inutilmente in quanto la donna \u00e8 morta. Due anni dopo, Meg e il suo fidanzato fanno visita al parco di Miracle e a Jarden e si scopre che la donna era andata fin l\u00ec per incontrare il sensitivo Isaac, al fine di sapere cosa sua madre voleva dirle prima di morire. Inizialmente la donna crede che il sensitivo sia un ciarlatano, ma Isaac trova subito il modo di dimostrarle il contrario. Meg lascia la casa di Isaac e, prima di riprendere il pullman per lasciare la cittadina, si siede su una panchina e comincia a piangere. A notarla \u00e8 Evie, che le si avvicina e le offre una carota per tirarla su di morale ma senza risultato; ognuna percepisce il dolore dell'altra. Ora siamo nel presente: Meg fa fermare uno scuolabus pieno di bambini, sale a bordo e, prima si sbarrare l'uscita, getta a terra una bomba a mano (non innescata in realt\u00e0) per spaventare i bambini. Per questo suo gesto Meg viene richiamata dai suoi \"superiori\" dei Colpevoli Sopravvissuti che cercano di rimetterla in riga e poi la avvertono di ci\u00f2 che sta facendo Tom e del suo modo di \"allontanare il dolore\" della gente. Meg decide quindi di andare ad uno degli incontri di Tom e gli dice che lei, a differenza sua, saprebbe davvero allontanare le pene di qualcuno. Successivamente, Tom litiga con sua madre e decide di cercare Meg per chiederle di estirpare il suo dolore; alla fine, entrambi partono per Jarden. Una volta arrivati ad un rifugio, si scopre che Meg ha messo insieme una sorta di setta tutta sua, solo che le persone non sono vestite di bianco. Tom resta al rifugio, mentre Meg guida fino a Miracle e qui incontra Matt Jamison nell'accampamento prima del ponte. I due hanno un diverbio ed alla fine Meg afferma che secondo lei Matt stava aspettando proprio il suo arrivo per poter rientrare a Jarden, perch\u00e9 era ad un passo dal ponte ma non aveva mai provato a far nulla per tentare di rientrare. Intanto, al rifugio, Tom si sveglia in piena notte e decide di entrare in un magazzino dal quale aveva visto uscire Meg quel pomeriggio. All'interno vi \u00e8 una roulotte. Tom la apre ed al suo interno trova Evie e le sue due amiche \"scomparse\", tutte e tre vestite di bianco.\nSulla via di casa.\nTrama.\n\u00c8 il 14 ottobre, quarto anniversario dell'Improvvisa Dipartita. Svegliatosi dopo l'esperienza ultraterrena, Kevin viene trovato e soccorso da Michael. L'uomo apprende dal ragazzo di essere rimasto morto per ben otto ore e gli dice che, grazie a questa esperienza, ricorda di aver visto Evie scomparire volontariamente la notte in cui ha tentato di suicidarsi. I due si recano dunque da John Murphy per raccontargli tutta la verit\u00e0, ma l'uomo ha appena scoperto che l'impronta della mano trovata sull'auto appartiene a Kevin. Quest'ultimo viene dunque arrestato e condotto al canile, dove resta solo con John. Quest'ultimo inizia ad interrogarlo e quando Kevin gli dice che Evie \u00e8 ancora viva, ma che non sa dove sia, John gli spara a morte. Nel frattempo, mentre Nora accudisce Mary, una scossa di terremoto interrompe la tranquillit\u00e0 di Jarden e la moglie di Matt si risveglia improvvisamente dal suo stato vegetativo. Nora la porta subito da Matt, che si trova ancora nell'accampamento fuori Jarden. Pieno di gioia, Matt vuole che Nora la riporti subito all'interno della cittadina, ma Meg nel frattempo mette in atto il suo piano: supera il posto di blocco, dichiarando agli agenti di avere con s\u00e9 chili di esplosivo al plastico e posiziona il camper a met\u00e0 del ponte che collega Jarden con il posto di blocco. Dal camper escono Evie e le due amiche, mostrando un cartello in cui si avverte la popolazione che rimane loro un'ora di tempo. I cittadini di Jarden, molti dei quali sono riuniti in chiesa per l'anniversario dell'Improvvisa Dipartita, vengono colti dal panico: Erika si precipita dalla figlia che \u00e8 ancora a met\u00e0 del ponte, implorandola di tornare in s\u00e9. Evie \u00e8 per\u00f2 irremovibile: allo scoccare dell'ora, Erika entra nel furgone, che per\u00f2 non contiene alcuna bomba. Tra gli accampati, molti iniziano a tirare fuori le loro divise bianche da Colpevoli Sopravvissuti ed indossarle, entrando con la forza a Jarden; tra questi vi \u00e8 anche Tom, che aiuta Nora a proteggere la piccola Lily.\nNel frattempo, Kevin si risveglia nell'aldil\u00e0 e questa volta sceglie di vestirsi da poliziotto. Successivamente, viene chiamato nella hall dell'albergo, dove trova al bar lo stesso misterioso individuo che aveva trovato sul ponte. Questi gli dice che se vuole tornare in vita deve cantare una canzone al karaoke: Kevin, all'inizio titubante, si lascia convincere e canta. Si risveglia cos\u00ec nel canile, in piena notte; Jarden \u00e8 stata messa a ferro e fuoco. Dopo aver incrociato Meg e i Colpevoli, l'uomo si precipita a medicarsi al pronto soccorso, dove trova un esterrefatto John, che lo credeva morto. I due tornano alle loro case e, prima di entrare in casa, Kevin assiste all'ennesima scossa di terremoto. Aperta la porta, Kevin trova Jill, Laurie, Matt, Mary, Tom, Lily e Nora ad aspettarlo."}
{"id": "5613027", "revid": "767487", "url": "https://it.wikipedia.org/wiki?curid=5613027", "title": "Casting Crowns (album)", "text": "Casting Crowns \u00e8 il primo ed eponimo album in studio del gruppo musicale statunitense Casting Crowns, pubblicato nel 2003."}
{"id": "5613038", "revid": "1305772", "url": "https://it.wikipedia.org/wiki?curid=5613038", "title": "Me &amp; the Rhythm", "text": "Me &amp; the Rhythm \u00e8 un singolo della cantante statunitense Selena Gomez, il primo e unico promozionale estratto dal secondo album in studio \"Revival\" e pubblicato il 2 ottobre 2015.\n\u00c8 stato ben accolto dalla critica musicale contemporanea, con lodi rivolte al suo sound disco vintage e alla voce sensuale di Selena. Per promuovere la canzone, la cantante si \u00e8 esibita al \"The Today Show\" con un medley che includeva un suo precedente singolo, \"Come &amp; Get It\". La traccia \u00e8 stata inclusa nella setlist del Revival Tour.\nAntefatti.\nDopo l'inaspettato successo del primo singolo \"Good for You\" nelle classifiche musicali di tutto il mondo, Selena Gomez ha incontrato i rappresentanti della Interscope Records per richiedere che il missaggio dell'album venisse posticipato in modo tale da poter registrare ulteriore musica con Julia Michaels e Justin Tranter, gli autori del brano. Dopo la loro precedente collaborazione, la Gomez \u00e8 diventata ossessionata con i due autori, avvertendo di aver creato \u00abmagia\u00bb in studio. La Interscope ha autorizzato la posticipazione e il team ha lavorato per quattro giorni, realizzando tre brani, due dei quali sono apparsi nel disco: \"Hands to Myself\" e \"Me &amp; the Rhythm\".\nUn'anteprima del brano \u00e8 stata pubblicata assieme alla copertina del brano il 26 settembre 2015. In seguito, la canzone \u00e8 stata pubblicata come primo singolo promozionale dell'album, una settimana prima della pubblicazione dell'album.\nComposizione.\n\"Me &amp; the Rhythm\" \u00e8 stato scritto dalla cantante stessa insieme ai sopracitati Justin Tranter e Julia Michaels e dal team di produzione Mattman &amp; Robin, che ha anche prodotto il brano. \u00c8 stato registrato e missato presso i Wolf Cousins Studios e i Maratone Studios di Stoccolma e presso gli studi della Interscope situati a Santa Monica.\nDal punto di vista musicale, \u00e8 stato descritto dalla critica specializzata come un brano dance e disco caratterizzato da influenze R&amp;B e synth pop. La base di apertura \u00e8 stata paragonata da Samantha Schnurr di \"E! Online\" ai brani disco di Donna Summer incisi negli anni settanta, mentre Zach Dionne di Fuse ha paragonato il brano all'album \"Emotion\" di Carly Rae Jepsen. Secondo Mike Wass di \"Idolator\", \"Me &amp; the Rhythm\" \u00e8 \u00abil collegamento pi\u00f9 evidente tra l'era di \"Stars Dance\" e quella di \"Revival\"\u00bb e lo ha paragonato all'album \"Fever\" di Kylie Minogue (in particolar modo al brano \"Come into My World\") e la \"Body Talk\" era di Robyn. Secondo Lewis Corner di Digital Spy il brano possiede invece un \u00abritmo seducente anni ottanta\u00bb.\nIl testo di \"Me &amp; the Ryhythm\" riguarda il perdere le proprie inibizioni e perdere se stessi mentre si balla.\nSuccesso commerciale.\nContrariamente a quanto accaduto con i restanti singoli tratti da \"Revival\", \"Me &amp; the Rhythm\" non \u00e8 riuscito a raggiungere la Billboard Hot 100, fermandosi alla sesta posizione della Bubbling Under Hot 100. Si \u00e8 invece classificato in Canada, arrivando alla cinquantasettesima posizione della rispettiva classifica.\nAnche in Europa il brano ha ottenuto un discreto successo, giungendo 143\u00ba in Francia, 68\u00ba in Slovacchia e 83\u00ba nella Repubblica Ceca."}
{"id": "5613045", "revid": "436907", "url": "https://it.wikipedia.org/wiki?curid=5613045", "title": "Antes de que hables", "text": ""}
{"id": "5613057", "revid": "1788047", "url": "https://it.wikipedia.org/wiki?curid=5613057", "title": "Uni\u00e3o Bandeirante Futebol Clube", "text": "LUni\u00e3o Bandeirante Futebol Clube, noto anche semplicemente come Uni\u00e3o Bandeirante, era una societ\u00e0 calcistica brasiliana con sede nella citt\u00e0 di Bandeirantes, nello stato del Paran\u00e1.\nStoria.\nIl club \u00e8 stato fondato il 15 novembre 1964 come Usina Bandeirante Futebol Clube. Pi\u00f9 tardi si fuse con un altro club della stessa citt\u00e0, il Guarani, e il nuovo club assunse il nome di Uni\u00e3o Bandeirante Futebol Clube.\nHa partecipato al Campeonato Brasileiro S\u00e9rie B nel 1984, al Campeonato Brasileiro S\u00e9rie C nel 1990, nel 1994, nel 1995, nel 1996, nel 1997, nel 1998, nel 2001, nel 2002, e nel 2003. Nel 2000, l'Uni\u00e3o Bandeirante ha partecipato alla Copa Jo\u00e3o Havelange, il club venne inserito nel \"Modulo Bianco\", dove \u00e8 stato eliminato al secondo turno.\nNel 1990 e nel 1993 ha partecipato alla Coppa del Brasile, nel 1990 \u00e8 stato eliminato ai sedicesimi di finale dal San Paolo, mentre nel 1993 \u00e8 stato eliminato agli ottavi di finale dal Gr\u00eamio, dopo aver eliminato ai sedicesimi di finale il Brusque.\nNel 2006, il club \u00e8 stato disattivato dai suoi proprietari, i figli di Serafim Meneghel, che era il patrono del club."}
{"id": "5613060", "revid": "587728", "url": "https://it.wikipedia.org/wiki?curid=5613060", "title": "Legge di Amontons", "text": ""}
{"id": "5613062", "revid": "1573940", "url": "https://it.wikipedia.org/wiki?curid=5613062", "title": "Euscorpiidae", "text": "Gli Euscorpiidi (Euscorpiidae ) sono una famiglia di aracnidi dell'ordine Scorpiones che comprende 10 generi e oltre 130 specie..\nDistribuzione e habitat.\nLa gran parte delle specie \u00e8 diffusa in Europa centrale e meridionale, ma alcune specie, probabilmente a seguito di introduzione accidentale da parte dell'uomo, si trovano sul versante mediterraneo del Nord Africa, in Nord America (Messico), in America Centrale (Guatemala), in Sudamerica (Brasile, Per\u00f9, Venezuela) e in Asia occidentale e meridionale.\nTassonomia.\nLa famiglia comprende i seguenti generi:"}
{"id": "5613066", "revid": "838137", "url": "https://it.wikipedia.org/wiki?curid=5613066", "title": "Sergej Bagrej", "text": "Carriera.\nClub.\nLa carriera di Sergej Bagrej inizia nel nella Superliga russa 2007-08 e prosegue nel dopo lo scioglimento della societ\u00e0; dopo due campionati passa alla e poi al , senza ottenere risultati di prestigio.\nI primi successi arrivano dopo il ritorno al club di Belgorod, avvenuto nella stagione 2013-14: vince infatti la Supercoppa nel 2013 e nel 2014 e la Coppa di Russia 2014, conquistando inoltre la Champions League 2013-14 e il titolo di campione del mondo per club 2014. Nel campionato 2015-16 si trasferisce allo , passando a stagione in corso alla e chiudendo l'annata con il ritorno al .\nNella stagione 2017-18 \u00e8 a Cipro, disputando il campionato locale nell'; rientra quindi in patria nel campionato successivo, impegnato dapprima con il e quindi, dal novembre 2018, nuovamente con il , con cui conquista la Challenge Cup 2018-19.\nNazionale.\nDopo le esperienze con le nazionali giovanili viene poi convocato dalla nazionale maggiore per due edizioni delle Universiadi, entrambe concluse con la medaglia d'oro."}
{"id": "5613067", "revid": "767487", "url": "https://it.wikipedia.org/wiki?curid=5613067", "title": "Torres Calcio 1988-1989", "text": "Questa voce raccoglie le informazioni riguardanti la Torres Calcio nelle competizioni ufficiali della stagione 1988-1989."}
{"id": "5613069", "revid": "767487", "url": "https://it.wikipedia.org/wiki?curid=5613069", "title": "Riserva naturale di Miandasht", "text": "La riserva naturale di Miandasht \u00e8 una riserva dell'Iran nord-orientale. Preserva 844\u00a0km\u00b2 di habitat semidesertico e di boscaglia arida e fornisce rifugio al raro ghepardo asiatico.\nStoria e posizione.\nLa riserva naturale di Miandasht \u00e8 situata nella provincia del Khorasan settentrionale nell'Iran nord-orientale. Venne istituita dal Dipartimento dell'Ambiente dell'Iran nel 1973. \u00c8 situata a sud del parco nazionale del Golestan, e a est del parco nazionale di Khar Turan.\nPaesaggio e vegetazione.\nLa riserva comprende 84.435 ettari di aride distese pianeggianti interrotte da colline ondulate. La maggior parte della riserva giace poco al di sotto dei 1000 m, e il suo punto pi\u00f9 elevato raggiunge i 1340 m di altitudine. Ogni anno vi cadono in media 150\u00a0mm di pioggia. Il fiume Kalshur scorre nella regione. Attorno alla riserva sorgono alcuni insediamenti umani e durante l'inverno circa 15.000 capi di bestiame pascolano entro i suoi confini. Il territorio semidesertico \u00e8 ricoperto da artemisia (\"Artemisia sieberi\"), sparto (\"Stipa\"), salsola (\"Salsola\"), alberi di saxaul (\"Haloxylon\") e tamerici (\"Tamarix\").\nFauna.\nLa riserva naturale di Miandasht \u00e8 uno degli ultimi rifugi del raro ghepardo asiatico. Tra gli altri carnivori presenti nell'area figurano la iena striata (\"Hyaena hyaena\"), il lupo (\"Canis lupus\"), il caracal (\"Caracal caracal schmitzi\"), il gatto selvatico (\"Felis silvestris\"), la volpe rossa (\"Vulpes vulpes\") e lo sciacallo dorato (\"Canis aureus\"). I grandi erbivori sono rappresentati dalla gazzella subgutturosa, da qualche pecora selvatica (\"Ovis\") e dal cinghiale (\"Sus scrofa\"). Roditori e lepri sono molto numerosi. Tra i rapaci figurano la poiana codabianca (\"Buteo rufinus\") e l'aquila reale (\"Aquila chrysaetos\").\nAvvistamenti del ghepardo.\nIl 7 gennaio 2015, il direttore generale del Dipartimento di Protezione Ambientale del Khorasan settentrionale, Ali Asghar Motahari, ha annunciato l'avvistamento di una femmina di ghepardo asiatico e del suo cucciolo nella riserva naturale di Miandasht. Lo stesso Motahari ha riferito che, due giorni prima di questo avvistamento, tre altri ghepardi adulti erano stati avvistati ad alcuni chilometri di distanza dal confine orientale della riserva dai locali, che hanno immediatamente avvisato il Dipartimento dell'Ambiente di Jajrom. Si stima che nella riserva vivano 8-10 ghepardi."}
{"id": "5613078", "revid": "767487", "url": "https://it.wikipedia.org/wiki?curid=5613078", "title": "Vis Pesaro Calcio 1988-1989", "text": "Questa pagina raccoglie le informazioni riguardanti la Vis Pesaro Calcio nelle competizioni ufficiali della stagione 1988-1989."}
{"id": "5613084", "revid": "481666", "url": "https://it.wikipedia.org/wiki?curid=5613084", "title": "The Man Hunters", "text": ""}
{"id": "5613086", "revid": "1271762", "url": "https://it.wikipedia.org/wiki?curid=5613086", "title": "Sposati e sii sottomessa", "text": "Sposati e sii sottomessa \u00e8 un libro del 2011 di Costanza Miriano. Pubblicato originariamente da Vallecchi, \u00e8 stato ripubblicato nel 2013 da Sonzogno, con l'aggiunta del sottotitolo \"Pratica estrema per donne senza paura\". \u00c8 stato tradotto in spagnolo, polacco, francese, inglese, olandese e ungherese.\nIl libro \u00e8 una raccolta di lettere alle amiche alle prese con problemi sentimentali e familiari con un tono che L'Osservatore Romano ha definito \u00abdivertente e ironico\u00bb.\n\"Sposati e sii sottomessa\" \u00e8 diventato un best seller in Spagna, dove \u00e8 stato pubblicato nell'autunno del 2013 dalla casa editrice dell'Arcidiocesi di Granada con il titolo \"C\u00e1sate y s\u00e9 sumisa\", provocando vivissime polemiche. Il 25 novembre 2013, in occasione della Giornata internazionale per l'eliminazione della violenza contro le donne, un gruppo di manifestanti ha protestato a Bilbao strappando dozzine di copertine del libro, mentre alcuni giorni dopo davanti all'arcivescovado di Granada \u00e8 stata inscenata una parodia del \"matrimonio sottomesso\". Un video firmato Anonymous ha attaccato il libro e il ministro della sanit\u00e0 Ana Mato lo ha definito \u00abinappropriato e irrispettoso nei confronti delle donne\u00bb. L'arcivescovo Francisco Javier Mart\u00ednez Fern\u00e1ndez ha difeso la pubblicazione, definendo le proteste \u00abridicole e ipocrite\u00bb."}
{"id": "5613099", "revid": "481666", "url": "https://it.wikipedia.org/wiki?curid=5613099", "title": "Payment in Full", "text": ""}
{"id": "5613104", "revid": "2118130", "url": "https://it.wikipedia.org/wiki?curid=5613104", "title": "Patrizia Di Martino", "text": "Teatro.\nFiglia d'arte, dopo gli studi musicali e di recitazione comincia la sua carriera come attrice. Prima nel teatro di prosa dove recita per sei stagioni (1999-2005) nella storica compagnia \"Libera Scena Ensemble\" diretta dal maestro Renato Carpentieri. Poi nel Teatro Musicale, dove ha collaborato con diversi artisti del panorama nazionale ed internazionale come Emio Greco, Pieter Scholten, Pejman Tadayon, Opera Chaotique, Enzo Nini, Bruno Tommaso, i fratelli Corvini, Renato Sellani, Sasa Mendoza. \n&lt;br&gt;\nNel 2015 per il Napoli Teatro Festival \u00e8 attrice e cantante nel ruolo di Lucy Brown ne \"L'Opera da tre soldi\" con Massimo Ranieri e Lina Sastri. Fra i recital da lei diretti e interpretati \"Omaggio a Erik Satie\", \"Dentro la voce\", \"Omaggio a Edith Piaf\".\nDirige opere liriche come \"Le Nozze di Figaro,\" andata in scena al Teatro Umberto Giordano di Foggia.\nNel 2016 \u00e8 tra i protagonisti, insieme a Mariano Rigillo e Angela Pagano, dell'Orestea di Luca De Fusco.\nNel 2017 scrive la riduzione teatrale della favola civica \"Il Marchese di Collino\" di Giovanni Calvino e Giovanni Parisi. Lo spettacolo, in scena per due anni al Teatro Bellini, racconta ai bambini i primi dodici principi fondamentali della Costituzione italiana e segna il debutto come prortagonista sulle scene di Filippo Scotti.\nCinema e TV.\nNel 2000 \u00e8 tra le attrici di Un posto al sole in onda tutti i giorni su Rai Tre.\nNel 2003 \u00e8 nel cast della serie TV La squadra per la regia di Stefano Sollima.\nSuccessivamente partecipa a numerosi film, tra cui Due euro l'ora.\nNel 2018 \u00e8 protagonista con Gianni Ferreri e Franco Javarone alla realizzazione del cortometraggio \"Tu m'uccidi o crudele\" opera prima di Giovanni Calvino vincitore del Gala Cinema Fiction della Campania, prodotto da Tile Storytellers . &lt;br&gt;\nSempre nel 2018 partecipa alla serie TV \"L'amica geniale\" in cui interpreta la Rosa Spagnuolo.\nRadiofonia e doppiaggio.\n\u00c8 voce protagonista nei radiodramma trasmessi da Rai International.\n\u00c8 doppiatrice nei documentari di Rai Educational, in spot radiofonici e di film d'animazione (\"L'arte della felicit\u00e0\", 2013, regia di Alessandro Rak).\nDa Ottobre 2015 presta la voce a \"Titina\" nello spot a cartoni animati di Caff\u00e8 Borbone prodotto da TILE Storytellers.\nInsegnamento e attivit\u00e0 sociali.\nParallelamente al suo lavoro di attrice, cantante e regista, \u00e8 docente di Recitazione Teoria e Tecnica d'interpretazione Scenica presso il Conservatorio Umberto Giordano di Foggia. Collabora dal 2008 con l'associazione A voce Alta e nei quartieri a rischio, nelle carceri e nei licei porta avanti laboratori di Lettura Espressiva. \nImpegnata nel diritti delle donne, insieme all'autore Francesco Olivieri, porta avanti una campagna contro il femminicidio.\nLo spettacolo \"Amore Estremo,\" da lei scritto e diretto, tratta di depressione post-parto e infanticidio.\nLa sua riduzione teatrale del romanzo \"Il Marchese di Collino\" di Giovanni Calvino e Giovanni Parisi avvia un biennio di rappresentazioni della favola civica incentrati sul far conoscere ai bambini i primi dodici principi fondamentali della Costituzione italiana. Nel ruolo del piccolo sindaco di Collino \u00e8 il debuttante Filippo Scotti."}
{"id": "5613107", "revid": "767487", "url": "https://it.wikipedia.org/wiki?curid=5613107", "title": "Unione Sportiva Arezzo 1989-1990", "text": "Questa pagina raccoglie le informazioni riguardanti l'Unione Sportiva Arezzo nelle competizioni ufficiali della stagione 1989-1990."}
{"id": "5613110", "revid": "287204", "url": "https://it.wikipedia.org/wiki?curid=5613110", "title": "Baltic Basketball League 2015-2016", "text": "La Baltic Basketball League 2015-2016 \u00e8 stata la 12\u00aa edizione della Lega Baltica. La vittoria finale fu ad appannaggio dei lituani del \u0160iauliai, al terzo successo consecutivo, sugli estoni del Tartu \u00dclikooli.\nFormato.\nNella prima fase, denominata \"Regular Season\", le 17 squadre sono divise in 2 gironi da 7 squadre, si incontrano in partite di andata e ritorno. Le migliori 5 squadre di ogni girone, oltre alla migliore 6a in assoluto, a cui si aggiugono \u0160iauliai, Pieno \u017evaig\u017ed\u0117s e Tartu \u00dclikooli, passano alla fase successiva, ad eliminazione diretta, che parte dagli ottavi di finale."}
{"id": "5613111", "revid": "712828", "url": "https://it.wikipedia.org/wiki?curid=5613111", "title": "Mind Game", "text": " \u00e8 un film d'animazione del 2004 diretto da Masaaki Yuasa.\nIl soggetto \u00e8 basato sull'omonimo manga di Robin Nishi. Il film \u00e8 stato ideato, prodotto e animato dallo Studio 4\u00b0C, con la regia affidata a Masaaki Yuasa (alla sua prima esperienza con un lungometraggio).\nIl film ha ricevuto un ottimo riscontro internazionale e numerosi riconoscimenti, ed \u00e8 stato lodato pubblicamente dal premiato regista Satoshi Kon e dall'animatore statunitense Bill Plympton. Attualmente detiene un indice di gradimento del 100% sull'aggregatore di recensioni Rotten Tomatoes.\nProduzione.\n\"Mind Game\" adopera tecniche di animazione e stili visivi molto disparati, una scelta inusuale considerato che non si tratta di un film collettivo ma di un'unica narrazione continua. Il regista ha commentato, in un'intervista al Japan Times:\nColonna sonora.\nLa colonna sonora, prodotta da Shin'ichir\u014d Watanabe e composta da Seiichi Yamamoto, include una image song di Fayray e un brano per pianoforte di Y\u014dko Kanno.\nRiconoscimenti.\nIl film ha ricevuto numerosi premi prestigiosi in patria, quali l'Ofuji Award del Mainichi Film Concours 2005 e il Grand Prize per l'animazione al Japan Media Arts Festival 2004, superando tra gli altri candidati \"Il castello errante di Howl\". Fuori dal Giappone ha avuto la sua premi\u00e8re internazionale al New York Asian Film Festival nel giugno 2005 (solo nel 2006 in Italia al bolognese Future Film Festival) ma il pi\u00f9 grande successo di critica \u00e8 stato riscontrato al Fantasia International Film Festival in Canada nel luglio 2005, dove ha battuto vari titoli live action vincendo tutti e tre i premi della giuria ai quali era stato candidato: \"Miglior film\", \"Migliore regia\" (a pari merito con Gen Sekiguchi per \"Survive Style 5+\") e \"Migliore sceneggiatura\"; ha ricevuto inoltre una menzione speciale per il \"Visual Accomplishment\", oltre a vincere il premio del pubblico per il \"Miglior film d'animazione\" e il secondo premio come \"Film pi\u00f9 innovativo\"."}
{"id": "5613114", "revid": "76963", "url": "https://it.wikipedia.org/wiki?curid=5613114", "title": "Donald Hamish Cameron", "text": "Biografia.\nEra il figlio di Donald Cameron, e di sua moglie, Lady Hermione Graham, figlia di James Graham, sesto duca di Montrose. Successe al padre come capo clan nel 1951. Studi\u00f2 alla Harrow School e al Balliol College.\nCarriera.\nAllo scoppio della seconda guerra mondiale, nel 1939 entr\u00f2 a far parte del Lovat Scout raggiungendo il grado di maggiore alla fine del 1940. Ha servito per tutta la seconda guerra mondiale ed \u00e8 stato menzionato in diversi dispacci durante la Campagna Italiana. Fu promosso a tenente colonnello nel 1945 e a colonnello nel 1957.\nDopo il servizio attivo, ha lavorato a Londra come contabile. La sua esperienza come dottore commercialista lo aiut\u00f2 con la ristrutturazione dei beni di famiglia, che erano soggetti a notevoli diritti di successione dopo la morte di suo padre. La sua popolarit\u00e0 nelle Highland scozzesi lo portarono alla elezione di consigliere della contea di Inverness, che serv\u00ec fino al 1971.\nEra presidente della Scottish Widows (Life Assurance) (1964-1967) e vice-presidente della Royal Bank of Scotland (1969-1980). \u00c8 stato anche un Crown Estates Commissioner (1957-1969) e presidente della Scottish Landowners Federation (1979-1985).\nEra un Lord luogotenente dell'Inverness (1971-1985).\nMatrimonio.\nSpos\u00f2, il 21 luglio 1939, Margaret Doris Gathorne-Hardy (29 gennaio 1913-16 marzo 2006), figlia del tenente colonnello Nigel Gathorne-Hardy. Ebbero quattro figli:"}
{"id": "5613117", "revid": "1305772", "url": "https://it.wikipedia.org/wiki?curid=5613117", "title": "Spike's Peak", "text": "Spike's Peak \u00e8 un videogioco pubblicato nel 1983 da Xonox per Atari 2600 e Commodore VIC-20, anche su cartuccia doppia (\"double-ender\") insieme a \"Ghost Manor\" o \"Artillery Duel\". Nel 1984 usc\u00ec in versione disco per Commodore 64 sviluppata da Lawrence Holland per HesWare. Il protagonista, Spike, deve riuscire a scalare una montagna fino alla vetta, da cui il titolo \"il picco di Spike\".\nModalit\u00e0 di gioco.\nIl gioco comincia alla base della montagna e si articola in cinque differenti scenari sempre pi\u00f9 verso la vetta, tutti con visuale laterale a schermata fissa (su Commodore 64 alcuni sono a scorrimento verticale).\nSi comincia nella zona erbosa, camminando lungo un sentiero che sale a zig-zag, dove bisogna evitare cascate (saltandole), orsi e aquile. Per evitare i nemici ci si pu\u00f2 nascondere nelle caverne, purch\u00e9 non siano gi\u00e0 occupate da un orso, nel qual caso se ne intravedono gli occhi.\nSi passa quindi alla zona rocciosa, dove Spike pu\u00f2 usare le cenge come piattaforme e arrampicarsi dall'una all'altra usando chiodi da roccia, evitando rocce cadenti e cactus. Su Commodore 64 bisogna evitare anche dei bighorn.\nInfine si arriva alla zona glaciale, da risalire arrampicandosi con una piccozza o camminando lungo un sentiero nel ghiaccio, pi\u00f9 rapido ma pi\u00f9 pericoloso, evitando l'uomo delle nevi e le valanghe.\nC'\u00e8 anche un indicatore della temperatura corporea, che scende quando ci si trova nella zona glaciale o nascosti nelle caverne, imponendo un limite di tempo; bisogna completare il percorso prima di congelare."}
{"id": "5613119", "revid": "277252", "url": "https://it.wikipedia.org/wiki?curid=5613119", "title": "Harvey Dubner", "text": "Biografia.\nIngegnere in pensione, matematico originariamente non professionista, \u00e8 appassionato della teoria dei numeri. \nRisiede nel New Jersey (Stati Uniti).\nNel 1984, con la collaborazione del figlio Robert, svilupp\u00f2 il \"Dubner cruncher\", sistema che con l'ausilio di un circuito integrato di tipo commerciale permise di accelerare notevolmente il processo di calcolo nella moltiplicazione di numeri con altissima precisione.\nDubner fu dunque in grado di ottenere una capacit\u00e0 di calcolo di livello pari a quello dei supercomputer velocizzando drasticamente le operazioni di moltiplicazione tra numeri con notevole precisione, impiegando home computer.\nNegli anni che seguirono egli spost\u00f2 la sua attenzione al problema dell'ottimizzazione degli algoritmi di calcolo (in particolare lavorando sugli FFT-based algorithms) pi\u00f9 che occuparsi di modifiche hardware.\nNella sua carriera ha individuato moltissimi numeri primi come, ad esempio, numeri primi appartenenti alle serie di Fibonacci o di Lucas, numeri primi di (Marie) Sophie Germain, coppie di primi gemelli e primi contenuti in progressioni aritmetiche.\nNel 1993 egli era l'uomo al mondo che aveva scoperto oltre la met\u00e0 dei numeri primi di oltre 2.000 cifre fino ad allora conosciuti.\nDubner fu altres\u00ec il primo a pubblicare una relazione inerente al primo conteggio nel gioco del Blackjack (\"The High Low Count\") che viene tuttora utilizzato. \nQuesto lavoro fu presentato alla Fall Joint Computer Conference tenutasi a Las Vegas nel 1963 in un resoconto dal titolo originale \"Using Computers in Games of Chance and Skill\" (ovvero \u201cusando il computer nei giochi d'azzardo e di abilit\u00e0\u201d). "}
{"id": "5613121", "revid": "92723", "url": "https://it.wikipedia.org/wiki?curid=5613121", "title": "Teatro di Stato di Ko\u0161ice", "text": "Il Teatro di Stato di Ko\u0161ice (in slovacco \"\u0160t\u00e1tne divadlo Ko\u0161ice\") \u00e8 situato al centro della citt\u00e0 di Ko\u0161ice, nel tratto centrale di Hlavn\u00e1 ulica.\nStoria.\nL'edificio \u00e8 stato costruito in stile neobarocco, su progetto dell'architetto Adolf Lang, tra il 1879 e il 1899. L'inaugurazione avvenne il 28 settembre 1899 alla presenza delle pi\u00f9 alte cariche dello Stato e delle pi\u00f9 autorevoli figure culturali del Paese.\nL'interno.\nAll'interno della sala, il soffitto \u00e8 decorato con delle scene tratte da alcune opere di William Shakespeare: Otello, Romeo e Giulietta, Re Lear e sogno di una notte di mezza estate."}
{"id": "5613123", "revid": "287204", "url": "https://it.wikipedia.org/wiki?curid=5613123", "title": "Cantone di Ailly-sur-Somme", "text": "Il Cantone di Ailly-sur-Somme \u00e8 una divisione amministrativa dell'Arrondissement di Amiens.\n\u00c8 stato istituito a seguito della riforma dei cantoni del 2014, che \u00e8 entrata in vigore con le elezioni dipartimentali del 2015.\nComposizione.\nComprende i comuni di:"}
{"id": "5613126", "revid": "73843", "url": "https://it.wikipedia.org/wiki?curid=5613126", "title": "Rwc 2015", "text": ""}
{"id": "5613129", "revid": "965985", "url": "https://it.wikipedia.org/wiki?curid=5613129", "title": "Lifesong", "text": "Lifesong \u00e8 il secondo album in studio del gruppo musicale statunitense Casting Crowns, pubblicato nel 2005."}
{"id": "5613135", "revid": "965985", "url": "https://it.wikipedia.org/wiki?curid=5613135", "title": "The Altar and the Door", "text": "The Altar and the Door \u00e8 il terzo album in studio del gruppo musicale statunitense Casting Crowns, pubblicato nel 2007."}
{"id": "5613137", "revid": "446353", "url": "https://it.wikipedia.org/wiki?curid=5613137", "title": "Esercito indonesiano", "text": ""}
{"id": "5613140", "revid": "2184720", "url": "https://it.wikipedia.org/wiki?curid=5613140", "title": "21 grammi (singolo)", "text": "21 grammi \u00e8 un singolo del rapper italiano Fedez, pubblicato il 2 ottobre 2015 come primo estratto dalla riedizione del quarto album in studio \"Pop-Hoolista\".\nDescrizione.\nInteramente composto da Fedez, \"21 grammi\" rappresenta un viaggio introspettivo, un viaggio dove il cantautore si interroga sul senso della vita. Un brano che \"guarda dentro, scruta l'anima\" (21 grammi \u00e8 il peso che si perderebbe dopo la morte, il peso dell'anima che rimane).\nIl brano ha evidenziato inoltre una svolta cantautoriale del rapper, venendo paragonato a diversi lavori del cantautore italiano Jovanotti.\nVideo musicale.\nIl videoclip, diretto da Mauro Russo e pubblicato il 2 ottobre 2015 attraverso il canale YouTube del rapper, mostra una vita che sembra non essere \"tutta rosa e fiori\" nemmeno per chi canta, nonostante il successo ottenuto e la folla adorante di ammiratori. \u00c8 questo quanto traspare dalla clip, in cui si vede Fedez sempre centrale, sempre protagonista ma allo stesso tempo fuori dal coro."}
{"id": "5613141", "revid": "182193", "url": "https://it.wikipedia.org/wiki?curid=5613141", "title": "Beppe Sannino", "text": ""}
{"id": "5613142", "revid": "22475", "url": "https://it.wikipedia.org/wiki?curid=5613142", "title": "Rattus tanezumi", "text": "Il ratto delle case orientale (Rattus tanezumi ) \u00e8 un roditore della famiglia dei Muridi diffuso nell'Asia sud-orientale.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 105 e 215\u00a0mm, la lunghezza della coda tra 120 e , la lunghezza del piede tra 32 e , la lunghezza delle orecchie tra 18 e e un peso fino a .\nAspetto.\nLa pelliccia \u00e8 cosparsa di peli spinosi con la punta nerastra, pi\u00f9 evidente negli individui pi\u00f9 anziani. Le parti dorsali sono bruno-olivastre brizzolate talvolta con dei riflessi grigiastri o rossastri oppure con una banda dorsale pi\u00f9 scura, mentre le parti ventrali variano dal grigio al bruno-grigiastro o bianco crema con dei riflessi giallognoli. Le orecchie sono relativamente grandi, arrotondate e finemente rivestite di corti peli. Le zampe sono brunastre mentre le dita sono bianche. I piedi sono relativamente larghi e forniti di grossi cuscinetti carnosi sulle piante. La coda pu\u00f2 variare in lunghezza, \u00e8 uniformemente scura, raramente con l'estremit\u00e0 bianca e ricoperta di piccole setole nerastre. Le femmine hanno un paio di mammelle pettorali, uno o due paia post-ascellari e tre paia inguinali. Il cariotipo \u00e8 2n=42 FN=58-62.\nBiologia.\nComportamento.\n\u00c8 una specie terricola, sebbene sia un'ottima arrampicatrice. Costruisce nidi sferici con materiale vegetale all'interno di buche, nei tetti di paglia, cavit\u00e0 nei muri, tra tronchi d'albero accatastati, covoni di paglia, sacchi di granaglie oppure tra le rocce, cavit\u00e0 di alberi o alla base di grossi rami.\nAlimentazione.\n\u00c8 onnivoro, cibandosi di ogni tipo di rifiuto alimentare. Nelle zone rurali provoca gravi danni alle piantagioni di cereali, vegetali e frutta, comprese quelle delle noci da cocco. Pu\u00f2 nutrirsi anche di lumache.\nRiproduzione.\nFemmine gravide sono state catturate in ogni mese dell'anno senza significative variazioni stagionali. Tuttavia nelle zone agricole le nascite sono sincronizzate con la maturazione delle colture. Danno alla luce fino a 11 piccoli alla volta dopo una gestazione media di 21 giorni. Raggiungono la maturit\u00e0 sessuale dopo circa 80 giorni di vita.\nDistribuzione e habitat.\nQuesta specie \u00e8 originaria dell'Asia sud-orientale, dall'Afghanistan orientale attraverso il Subcontinente indiano e la Cina centrale fino alla Penisola coreana e all'Indocina. \u00c8 stato successivamente introdotta in Giappone, Taiwan, Isole Andamane, Isole Nicobare, Filippine, in Indonesia fino alla Nuova Guinea occidentale, nella Micronesia fino alle isole Figi e in Micronesia fino all'isola di Eniwetok.\nVive all'interno di villaggi, in aree agricole e nelle foreste montane e di pianura fino a 1.800 metri di altitudine.\nStato di conservazione.\nLa IUCN Red List, considerato il vasto areale e la tolleranza a diversi tipi di habitat, classifica \"R.tanezumi\" come specie a rischio minimo (LC)."}
{"id": "5613144", "revid": "287204", "url": "https://it.wikipedia.org/wiki?curid=5613144", "title": "Square Kilometre Array", "text": "Lo Square Kilometre Array (SKA) \u00e8 un progetto internazionale di rilevamento di onde radio mediante un radiotelescopio in costruzione in Australia e in Sudafrica per sondare lo spazio profondo. Lo SKA avr\u00e0 un'apertura totale di un chilometro quadrato, operer\u00e0 su un ampio spettro di frequenze e le sue dimensioni lo renderanno 50 volte pi\u00f9 sensibile di un qualsiasi altro radiotelescopio. Richieder\u00e0 una centrale elaborativa ad altissime prestazioni e collegamenti a lungo raggio con una capacit\u00e0 maggiore di tutto il traffico internet globale del 2015. Il radiotelescopio sar\u00e0 capace di analizzare il cielo con una velocit\u00e0 diecimila volte superiori a quanto sia mai stato fatto prima.\nGrazie a stazioni riceventi che si estendono per una distanza di almeno 3000 chilometri da un nucleo centrale, metter\u00e0 alla prova la capacit\u00e0 dei radioastronomi fornendo le immagini a maggior risoluzione di tutta la storia dell'astronomia. Lo SKA sar\u00e0 costruito sia nell'emisfero australe, sia in stati subsahariani, con due centri principali in Sudafrica e in Australia, dove la vista della Via Lattea \u00e8 la migliore e dove sono minori le interferenze radio.\nIl 28 aprile 2017 \u00e8 stato ufficializzato l'inizio dei lavori, ed a dicembre 2017 \u00e8 stata completata la piattaforma di test AAVS1, costituita da 256 prototipi delle 130000 antenne che costituiranno LFAA (Low Frequency Far Array).\nQuartier generale.\nIl quartier generale del progetto \u00e8 stato collocato allo Jodrell Bank Observatory, nel Regno Unito. Queste sede ha prevalso sull'altro candidato, il Castello Carrarese di Padova, a conclusione di un processo decisionale condizionato, nelle sue fasi finali, da opache interferenze politiche e pesanti pressioni esterne esercitate dal premier britannico David Cameron.\nOrganizzazione.\nLo SKA, progetto globale con tredici stati membri, punta a rispondere ad alcune domande fondamentali riguardanti l'origine e l'evoluzione dell'Universo. Nel novembre del 2011 si \u00e8 passati da una collaborazione internazionale a un'azienda indipendente e no-profit, la \"SKA Organisation\", i cui membri, al 2019 sono:\nDescrizione.\nLo SKA combiner\u00e0 i segnali ricevuti da migliaia di piccole antenne sparse su una distanza di oltre 3000\u00a0km per simulare un radiotelescopio gigante capace di sensibilit\u00e0 e risoluzione angolare altissime. Lo SKA avr\u00e0 anche un campo visivo molto ampio, con un picco di 200 gradi quadrati a frequenza inferiori a 1\u00a0GHz e un campo di pi\u00f9 di un grado quadrato (circa 5 Lune piene) a frequenze maggiori. Un'idea innovativa \u00e8 l'uso di matrici sul piano focale utilizzando antenne in fase per ottenere punti di vista multipli. Questo incrementer\u00e0 moltissimo la velocit\u00e0 di analisi dello SKA e consentir\u00e0 a pi\u00f9 utenti di osservare differenti parti di cielo simultaneamente. La combinazione di un campo di vista molto ampio con l'alta sensibilit\u00e0 fa immaginare che lo SKA trasformer\u00e0 lo studio dell'Universo.\nLo SKA fornir\u00e0 una copertura continua su frequenze comprese tra i 50\u00a0MHz e i 14\u00a0GHz nelle prime due fasi della sua costruzione. Una terza fase estender\u00e0 la gamma di frequenze fino a 30GHZ.\nLa gamma di frequenze da 50\u00a0MHz a 14\u00a0GHz non pu\u00f2 essere coperta utilizzando un solo tipo di antenna, dal momento che essa varia di pi\u00f9 di due ordini di grandezza. Pertanto, lo SKA comprender\u00e0 apparati costituiti da tre tipi di antenna, lo SKA-low, lo SKA-mid, e i raggruppamenti di parabole.\nObiettivi principali.\nLe potenzialit\u00e0 di SKA serviranno a cercare una risposta a molte domande in astrofisica, fisica fondamentale, cosmologia e astrofisica delle particelle, oltre che ampliare l'orizzonte dell'universo osservabile. Una serie di progetti-chiave che sono stati selezionati per essere implementati attraverso lo SKA sono elencati a seguire.\nProve estreme della relativit\u00e0 generale.\nPer almeno cento anni, la teoria della relativit\u00e0 generale di Albert Einstein ha predetto in modo accurato il risultato di qualsiasi esperimento pensato per metterla alla prova.\nMolti di questi esperimenti, inclusi i pi\u00f9 stringenti, sono stati portati a termine per mezzo di misurazioni radioastronomiche. Utilizzando pulsar come rilevatori di onde gravitazionali cosmiche, o pulsar periodiche scoperte a orbitare attorno a buchi neri, gli astronomi saranno in grado di esaminare i limiti della relativit\u00e0 generale, come il comportamento dello spazio-tempo in regioni di spazio con curvature estreme. L'obiettivo \u00e8 quello di rilevare se la teoria di Einstein \u00e8 una descrizione corretta dello spaziotempo e della gravit\u00e0, oppure se sono necessarie teorie alternative alla relativit\u00e0 generale per spiegare i fenomeni osservati.\nGalassie, cosmologia, materia oscura ed energia oscura.\nLa sensibilit\u00e0 dello SKA nella Riga a 21 cm dell'idrogeno neutro consentir\u00e0 di mappare un miliardo di galassie oltre i confini dell'Universo osservabile. La rilevazione della struttura a larga scala del cosmo fornir\u00e0 vincoli per determinare i processi risultanti la formazione e l'evoluzione delle galassie. Visualizzare l'idrogeno attraverso l'Universo fornir\u00e0 un disegno tridimensionale delle prime ondulazioni delle strutture che hanno formato le singole galassie e i raggruppamenti. Questo potr\u00e0 anche consentire la misurazione degli effetti causati dall'energia oscura che stanno provocando l'incremento del tasso di espansione dell'universo.\nLe misurazioni cosmologiche consentite dalle analisi della galassia effettuata dallo SKA includono modelli di prova per energia oscura, gravit\u00e0, universo primordiale e cosmologia fondamentali. Questi esperimenti sono tutti riassunti in una serie di articoli disponibili in rete.\nL'epoca della reionizzazione.\nLo SKA \u00e8 pensato per fornire dati osservativi relativi all'Era Oscura (entro i 300.000 anni dopo il Big Bang, quando termina la radiazione e l'universo si raffredda), e al tempo della Prima Luce (un miliardo di anni dopo, quando si osservano per la prima volta le giovani galassie). Osservando la distribuzione primordiale del gas, lo SKA dovrebbe essere in grado di vedere come l'Universo si \u00e8 gradualmente illuminato non appena stelle e galassie si sono formate ed evolute. Il periodo compreso tra l'Et\u00e0 Oscura e la Prima Luce \u00e8 considerato il primo capitolo nella storia cosmica della creazione e l'importanza di vedere questo evento \u00e8 la ragione principale per cui \u00e8 stato progettato lo SKA. Per vedere indietro fino alla Prima Luce \u00e8 necessario un telescopio 100 volte pi\u00f9 potente dell'attuale radiotelescopio pi\u00f9 grande al mondo.\nMagnetismo cosmico.\nNon \u00e8 ancora possibile rispondere alle domande fondamentali riguardanti l'origine e l'evoluzione dei campi magnetici cosmici, ma \u00e8 chiaro che si tratta di componenti molto importanti nello spazio interstellare e intergalattico. Mappando l'effetto del magnetismo sulla radiazione di galassie molto distanti, lo SKA analizzer\u00e0 la forma del magnetismo cosmico e il ruolo che ha giocato nell'evoluzione dell'Universo\nRicerca di vita extraterrestre.\nQuesto programma scientifico chiave, chiamato \"Cradle of Life\" (\"culla della vita\"), si focalizzer\u00e0 su tre obiettivi: dischi protoplanetari in zone abitabili, ricerca di materiale chimico prebiotico, e ricerca di vita extraterrestre intelligente (SETI).\nStoria e sviluppi futuri.\nLo SKA \u00e8 stato concepito nel 1991 e organizzato da un gruppo di lavoro internazionale nel 1993, con la firma del primo Memorandum di Accordo nel 2000. Vi \u00e8 stato in seguito un considerevole sviluppo culminato con l'inizio di PrepSKA nel 2008, conclusosi con un progetto completo dello SKA nel 2012. La costruzione della Fase 1 avr\u00e0 luogo dal 2018 al 2020 e fornir\u00e0 un apparato in grado di portare a termine i primi esperimenti. La Fase due sar\u00e0 completata nel 2025, quando si avr\u00e0 la sensibilit\u00e0 completa sulla gamma di frequenze almeno fino a 14GHZ.\nLa previsione di spesa del progetto SKA \u00e8 di 2 miliardi di euro, cifra in cui sono compresi i 650 milioni necessari per il completamento della Fase 1 nel 2020.\nElaborazione dei dati prodotti.\nL'avvio del progetto pone una notevole sfida in termini di tecnologia e matematica applicata per il trattamento dell'ingentissima quantit\u00e0 di dati prodotti dai sensori: saranno richieste enormi capacit\u00e0 di archiviazione e l'ausilio di algoritmi molto efficienti per ottenere un'elaborazione dei segnali in tempo reale, in modo da ridurre la quantit\u00e0 di informazione ai soli dati rilevanti. \nA met\u00e0 2011 si stimava, per l'array di sensori, la capacit\u00e0 di generare un traffico di dati grezzi pari a un exabyte al giorno, che potrebbe essere compresso a circa 10 petabyte."}
{"id": "5613145", "revid": "47767", "url": "https://it.wikipedia.org/wiki?curid=5613145", "title": "Gero I", "text": "Biografia.\nGero nacque attorno al 910 da Tietmaro, conte di Merseburgo (855-1\u00ba giugno 932) tutore di Enrico I di Sassonia. Ottone I di Sassonia lo design\u00f2 quale successore del fratello Sigfrido, conte di Merseburgo (\u2020 3 dicembre 937) come conte e margravio delle terre di fronte a quelle dove vivevano i Venedi nella regione del basso Saale. Tale nomina frustr\u00f2 il fratellastro di Ottone, Tankmaro (circa 908-28 luglio 938) che era anche cugino di Gero. Tankmaro decise quindi di ribellarsi e insieme a Eberardo di Franconia (885 circa-939) e Wichmann I il Vecchio (\u2020 23 aprile 944) si rivolt\u00f2 contro il re, la loro ribellione fall\u00ec ed entro l'anno seguente Tankmaro era morto, i suoi complici raggiunsero un accordo con Ottone e Gero conserv\u00f2 la propria marca.\nDurante l'insurrezione dei propri oppositori Gero aveva portato avanti un'inutile campagna contro gli Slavi, le perdite che le sue truppe subirono non poterono essere recuperate n\u00e9 attraverso le rendite delle terre, n\u00e9 attraverso i tributi poich\u00e9 gli slavi si rifiutarono di pagare. Quale importante signore delle marche nell'esercito di Gero si contavano anche i \"milites ad manum Geronis presidis conscripti\", che pu\u00f2 essere grossolanamente tradotto come \"un gruppo scelto di combattenti\" che indicano quindi la sua \"\u00e9lite\" di combattimento. Nel 939 un attacco da parte degli Obodriti lasci\u00f2 uno degli eserciti tedeschi in rotta a seguito della morte del loro margravio, in risposta Gero invit\u00f2 trenta capi slavi a un banchetto dove li uccise tutti tranne uno che riusc\u00ec a guadagnare la fuga. In risposta gli Evelli si ribellarono contro la supremazia tedesca e li sfidarono sulle rive dell'Elba anche se Gero fu abile a rovesciare ancora le sorti degli avvenimenti prima dell'arrivo di Ottone l'anno seguente. Poco dopo Gero spos\u00f2 Tugumir, una principessa slava battezzata, con l'intento di sottomettere il suo popolo alla Germania, poco dopo sia gli obodriti che i veleti si sottomisero alla sua autorit\u00e0.\nNel 954 Gero era lontano dalle proprie terre e gli Ukrani si ribellarono e vennero riportati all'ordine quando questi torn\u00f2 con l'aiuto di Corrado il Rosso.\nNel 955 alcuni conti sassoni si ribellarono e vennero banditi da Hermann Billung e trovarono rifugio presso la citt\u00e0 slava di Swetlastrana, la cui locazione \u00e8 oggi sconosciuta, dove vivevano i capi obotriti Nako e Stoinegin. Herman li pose sotto assedio fino a che non si giunse ad un accordo, inutile giacch\u00e9 una susseguente schermaglia rovin\u00f2 la pace appena conclusa. Diverse trib\u00f9 fra cui gli obodriti e i veleti si unirono insieme per fronteggiare l'esercito di Gero, dell'imperatore e di Liudolfo di Svevia, i negoziati fallirono poich\u00e9 i termini posti dai tedeschi erano troppo duri e gli slavi vennero sconfitti a seguito della battaglia di Drosa. Gero partecip\u00f2 ad altre campagne contro i veleti e gli slavi quale generale per l'esercito sassone nel 957, 959 e 960 e obblig\u00f2 Miecislao I di Polonia a versare i contributi dovuti ad Ottone. A lui si deve anche l'assoggettamento dei Liutici e dei Milceni ed estese il dominio tedesco su tutto il territorio compreso fra l'Elba e il B\u00f3br, in questi territori gli slavi vennero ridotti in uno stato di servit\u00f9.\nCome si \u00e8 visto Gero era molto legato ad Ottone, questi era il padrino del suo primogenito Siegfried cui fece dono delle citt\u00e0 di Egeln e Westeregeln nel 941. Come atto di devozione Gero comp\u00ec un pellegrinaggio a Roma dopo la morte del figlio Sigfrido nel 959 e sempre in suo nome eresse un monastero in stile romanico in una foresta nei pressi di un paese che venne chiamato Gernrode, conferendola alla vedova del figlio Hathui (figlia di Wichmann I il Vecchio e Frederuna, figlia di Teodorico di Ringelheim e sorella della regina Matilde), fattasi gi\u00e0 monaca, creandola quindi badessa e quindi consacrata dal vescovo Bernardo. Alla sua morte lasci\u00f2 gran parte dei propri beni a questa chiesa dedicata a Ciriaco di Roma, pi\u00f9 tardi la chiesa fu convertita in un convento. Quando Gero mor\u00ec il 20 maggio 965 anche il suo secondogenito, Gero II, era gi\u00e0 perito.\nQuando Gero per\u00ec i suoi domini si estendevano fino al Nei\u00dfe ed era tutt'altro che popolare fra la nobilt\u00e0 sassone a causa della propria rettitudine morale e dei suoi bassi natali, nondimeno fu celebrato nel poema \"La canzone dei Nibelunghi\" come il \"marcgr\u00e2ve G\u00eare\" anche se non \u00e8 certo che quel titolo gli sia mai stato dato veramente.\nLa tomba di Gero pu\u00f2 essere vista a Gernrode dove un dipinto datato al 1350 circa lo ritrae mentre sovrasta i Veleti. Alla sua morte Ottone riorganizzo il confine e smembr\u00f2 i possedimenti di Gero in molte marche pi\u00f9 piccole, come la marca orientale sassone, la marca del Nord, la marca di Mei\u00dfen, la marca di Zeitz e la marca di Merseburgo."}
{"id": "5613147", "revid": "79996179", "url": "https://it.wikipedia.org/wiki?curid=5613147", "title": "Adolf Lang", "text": "Attivit\u00e0 professionale.\nLang studi\u00f2 a Vienna e dal 1870 divenne il direttore dei lavori per la compagnia incaricata di progettare i viali della citt\u00e0 di Budapest. Progett\u00f2, inoltre, numerose abitazioni private nella capitale magiara, per poi spostarsi a Bucarest. Rientrato in Ungheria, avvi\u00f2 una societ\u00e0 con Antal Steinhardt e trascorse gli ultimi anni di vita a Vienna.\nTra le sue opere, compare anche il Teatro di Stato di Ko\u0161ice."}
{"id": "5613149", "revid": "287204", "url": "https://it.wikipedia.org/wiki?curid=5613149", "title": "Kenneth MacDonald", "text": "Kenneth MacDonald, a volte abbreviato in Kenny o Ken pu\u00f2 riferirsi a:"}
{"id": "5613154", "revid": "2184720", "url": "https://it.wikipedia.org/wiki?curid=5613154", "title": "Start It Over", "text": "Start It Over \u00e8 un singolo del gruppo musicale italiano Club Dogo, pubblicato il 27 marzo 2015 come quarto estratto dal settimo album in studio \"Non siamo pi\u00f9 quelli di Mi fist\".\nIl singolo ha visto la partecipazione vocale del cantante statunitense Cris Cab.\nVideo musicale.\nIl videoclip, diretto da Pepsy Romanoff, \u00e8 stato pubblicato il 24 marzo 2015 attraverso il canale YouTube del gruppo. Esso mostra principalmente scene del gruppo e Cab intenti a salire su un elicottero, a cui vengono aggiunte alcune riprese aeree."}
{"id": "5613156", "revid": "71155", "url": "https://it.wikipedia.org/wiki?curid=5613156", "title": "Studio di caso", "text": ""}
{"id": "5613160", "revid": "1571097", "url": "https://it.wikipedia.org/wiki?curid=5613160", "title": "Lontano (Francesca Michielin)", "text": "Lontano \u00e8 un singolo della cantante italiana Francesca Michielin, pubblicato il 25 settembre 2015 come terzo estratto dal secondo album in studio \"di20\".\nDescrizione.\nIl brano \u00e8 stato scritto da Fortunato Zampaglione e prodotto da Michele Canova Iorfida.\nVideo musicale.\nIl videoclip, pubblicato il 2 ottobre 2015 sul canale Vevo della cantante, \u00e8 stato diretto da Giacomo Triglia, che ha anche diretto i due precedenti video \"L'amore esiste\" e \"Battito di ciglia\"."}
{"id": "5613161", "revid": "287204", "url": "https://it.wikipedia.org/wiki?curid=5613161", "title": "Parco nazionale di Kavir", "text": "Il parco nazionale di Kavir \u00e8 una zona ecologica protetta dell'Iran settentrionale. Occupa un'area di 4000 km\u00b2. Si trova 120 km a sud di Teheran e 100 km a est di Qom, ed \u00e8 situato nell'angolo occidentale di uno dei due maggiori deserti dell'Iran, il Dasht-e Kavir (Gran Deserto Salato). Quasi al centro del parco si trova il Siahkuh (Montagna Nera), una grande roccia affiorante di forma semicircolare.\nMorfologia.\nIl parco comprende zone di deserto e steppa, e viene talvolta chiamato la \u00abPiccola Africa\u00bb per la sua fauna selvatica che ricorda quella dei safari, tra i cui rappresentanti spiccano specie native di capre (\"Capra aegagrus\") e pecore (\"Ovis orientalis\"), iene striate, lupi, gazzelle, rari ghepardi asiatici e leopardi persiani. Generalmente, l'area riceve circa 150 mm di pioggia all'anno, in particolare tra novembre e maggio. La vegetazione della regione \u00e8 adattata alla siccit\u00e0 e ai suoli salati. Per trattenere l'acqua e proteggersi dagli animali erbivori, alcune piante hanno sviluppato foglie spinose, proprio come molti alberi e arbusti spinosi dei deserti africani.\nIl lago Namak (Lago Salato) \u00e8 situato immediatamente fuori dai confini del parco. Si tratta in realt\u00e0 di una palude salata, e le acque fluiscono nel lago giungendo da nord attraverso il fiume Qom, che scorre anche attraverso la parte settentrionale del parco nazionale di Kavir. Il Qom \u00e8 uno dei pochissimi fiumi permanenti della vasta distesa desertica dell'Iran. Il parco nazionale di Kavir \u00e8 situato nella provincia di Semnan e ricopre un'area di 440.000 ettari.\nProblemi ambientali.\nLe autorit\u00e0 locali considerano la forza lavorativa insufficiente, l'eccessivo utilizzo dei pascoli da parte del bestiame domestico e la caccia illegale i principali problemi che il parco deve fronteggiare. Nonostante esso sia molto esteso, vi lavorano solamente 30 guardaparco, male equipaggiati e con un salario esiguo. Uno sguardo pi\u00f9 dettagliato, tuttavia, rivela che vi sono problemi pi\u00f9 gravi di quelli elencati dalle autorit\u00e0.\nIn primo luogo, si teme che i principali progetti petroliferi in fase di attuazione nel parco trasformino alla fine l'area in una distesa di sale. L'area viene inoltre utilizzata di frequente per le esercitazioni militari.\nNel parco si tengono talvolta corse automobilistiche, che, assieme alle esercitazioni militari, hanno spinto molte specie animali uniche, quali l'onagro persiano e il ghepardo asiatico, ad allontanarsi dalla zona, non sentendosi pi\u00f9 al sicuro."}
{"id": "5613163", "revid": "71155", "url": "https://it.wikipedia.org/wiki?curid=5613163", "title": "Caso studio", "text": ""}
{"id": "5613165", "revid": "298229", "url": "https://it.wikipedia.org/wiki?curid=5613165", "title": "Cougar", "text": "Cougar \u00e8 il termine in lingua inglese per indicare il puma "}
{"id": "5613172", "revid": "466539", "url": "https://it.wikipedia.org/wiki?curid=5613172", "title": "Dove (nome)", "text": "Origine e diffusione.\nRiprende il termine inglese \"dove\", indicante la colomba (in particolare la tortora), animale associato tradizionalmente ai concetti di pace, amore e anima (etimologicamente, dall'inglese antico \"dufa\" o \"dufe\"). \u00c8 quindi analogo per significato a nomi quali Giona, Colombo, Paloma, Semiramide e Jemima.\nIl nome, nella forma \"Duva\", \u00e8 attestato nel XII e XIII secolo, probabilmente originatosi come soprannome per una donna gentile; da tale nome \u00e8 derivato il cognome inglese \"Dove\", ripreso a sua volta come nome a partire dal XVII secolo.\nOnomastico.\nNon ci sono sante con questo nome, che quindi \u00e8 adespota; l'onomastico pu\u00f2 essere festeggiato il 1\u00ba novembre, festa di Ognissanti."}
{"id": "5613173", "revid": "767487", "url": "https://it.wikipedia.org/wiki?curid=5613173", "title": "Foy Vance", "text": "Biografia.\nPrimi anni.\nVance \u00e8 nato nel 1974 nei dintorni di Belfast (Irlanda del Nord), trascorrendo tuttavia i primi cinque anni di vita nell'Oklahoma insieme alla famiglia su decisione del padre; Durante la permanenza statunitense, Vance si approcci\u00f2 subito alla musica, sviluppando interesse per il blues, il soul e il gospel ed imparando i rudimenti della chitarra grazie agli insegnamenti del padre. Ritornato con la famiglia a Belfast nel 1980, durante la fase del conflitto armato che coinvolse l'Irlanda del Nord tra gli anni settanta e ottanta, Vance ampli\u00f2 le proprie conoscenze musicali ascoltando folk, rock e pop.\nNegli anni novanta divenne il cantante di un gruppo soul locale chiamato Soul Truth, abbandonato poco tempo dopo a causa della voglia di comporre brani da solista; nel 1998 si spos\u00f2 con la compagna Joanne prima di trasferirsi a Lanzarote, nelle Isole Canarie, zona nel quale il 30 gennaio 1999 tenne un'improvvisazione in un bar dalla quale scatur\u00ec, secondo le sue parole, un'epifania culminata con la frase \u00abGes\u00f9 giunge come un ladro nella notte\u00bb. Poco ore dopo tale avvenimento, il cantante venne a sapere della morte del padre e ci\u00f2 culmin\u00f2 con la composizione di oltre 40 brani nell'arco di otto mesi, materiale sufficiente per circa quattro album: \nPrimi EP e \"Hope\".\nDopo cinque anni passati a comporre, nell'agosto 2005 venne pubblicato il primo EP \"Live Sessions &amp; the Birth of the Toilet Tour\", costituito da sei brani registrati in varie localit\u00e0 del Regno Unito e dell'Irlanda. Ad esso fece seguito nel luglio 2006 il secondo EP \"Watermelon Oranges\", nel quale \u00e8 presente \"Homebird\", brano apparso nella serie televisiva statunitense \"Grey's Anatomy\" insieme a \"Gabriel &amp; the Vagabond\", quest'ultimo pubblicato nel mese di dicembre dello stesso anno come singolo apripista dell'album di debutto di Vance, intitolato \"Hope\" e uscito nel luglio 2007 nell'Irlanda del Nord attraverso l'etichetta discografica indipendente Wurdamouth Records e successivamente pubblicato anche in Irlanda a settembre attraverso un accordo stipulato con la Rubyworks Records.\nNello stesso periodo Vance ha tenuto alcune esibizioni presso alcune prigioni britanniche, tra cui il carcere femminile HM Prison New Hall di Wakefield e quello di massima sicurezza HM Prison Full Sutton di York, quest'ultimo commentato da Vance attraverso il suo blog: Nel 2010 ha composto insieme a David Holmes la colonna sonora del cortometraggio \"The Shore\" del 2011, premiato con un Oscar al miglior cortometraggio; il regista Terry George, soddisfatto del risultato, ha offerto a Vance una parte nel film \"Whole Lotta Sole\", nel quale ha interpretato un suonatore ambulante.\n\"Melrose EP\" e \"Joy of Nothing\".\nDurante il 2012 Vance torna a collaborare con David Holmes per la realizzazione del terzo EP del cantautore, intitolato \"Melrose EP\" e pubblicato il 27 agosto dello stesso attraverso la Communion Records. Ad anticiparne l'uscita \u00e8 stato il brano d'apertura \"Be the Song\", pubblicato come singolo gi\u00e0 a gennaio dello stesso anno ed impiegato nelle serie televisive \"Dr. House - Medical Division\", \"Private Practice\" e \"The Vampire Diaries\".\nL'EP \u00e8 stato promosso inizialmente da un'esibizione tenuta a Belfast l'8 settembre per conto del programma della BBC \"Proms in the Park\" e successivamente nel tour britannico del cantautore Ed Sheeran tenuto verso la fine dell'anno, per il quale ha svolto il ruolo di artista di apertura e con il quale ha duettato pi\u00f9 volte sul palco al brano \"Kiss Me\", presente in \"+\"; Vance ha supportato Sheeran anche durante il tour statunitense di quest'ultimo svoltosi a inizio 2013.\nIl 25 febbraio 2013 Vance ha pubblicato attraverso YouTube il videoclip del singolo \"Joy of Nothing\", volto ad anticipare il suo secondo album di inediti, anch'esso intitolato \"Joy of Nothing\" e pubblicato il 26 agosto dello stesso anno attraverso la Glassnote Records. Registrato sotto la supervisione del produttore Michael Keeney (un documentario illustrante il making of dell'album \u00e8 stato successivamente pubblicato il 10 giugno con il titolo di \"Recording Nothing\"), il disco presenta dieci brani, di cui hanno visto la partecipazione del sopracitato Ed Sheeran e di Bonnie Raitt, il cui loro brano \"You and I\" \u00e8 stato reso disponibile per l'ascolto pochi giorni prima dell'uscita dell'album.\nL'album \u00e8 stato promosso da un tour svoltosi durante il 2014, culminato con la pubblicazione dell'album dal vivo \"Live at Bangor Abbey\", realizzato grazie a una campagna di crowdfunding tenuta attraverso il sito PledgeMusic e uscito il 12 febbraio 2015. Nel disco, tra i 16 brani eseguiti dal vivo, \u00e8 presente anche il brano inedito \"Make It Rain\", reinterpretato da Ed Sheeran per un episodio della settima stagione serie televisiva statunitense \"Sons of Anarchy\".\n\"The Wild Swan\".\nAgli inizi del 2015 Vance ha collaborato con il gruppo musicale drum and bass britannico Rudimental alla realizzazione del brano \"Never Let You Go\", pubblicato come singolo il 27 aprile dello stesso anno e successivamente presentato dal vivo il 19 maggio presso il programma televisivo \"Later... with Jools Holland\". Nel corso dell'anno si \u00e8 nuovamente esibito come artista di apertura per i concerti dell\"'X Tour\" di Ed Sheeran, mentre il 30 novembre ha firmato un contratto discografico con la Gingerbread Man Records di Sheeran, con la quale pubblicher\u00e0 il terzo album in studio nella primavera del 2016.\nIl 26 febbraio 2016 Vance ha pubblicato il singolo \"She Burns\" e annunciato il terzo album \"The Wild Swan\", uscito il 13 maggio dello stesso anno e promosso dal tour promozionale \"Wild DeTour\". L'album \u00e8 stato anticipato da altri tre singoli, usciti tra il 18 marzo e il 6 maggio: \"Noam Chomsky Is a Soft Revolution\", \"Upbeat Feelgood\" e \"Burden\". Il 18 luglio \u00e8 stato inoltre pubblicato il videoclip del brano \"Coco\", diretto da Courteney Cox.\nL'album \u00e8 stato promosso dal \"Wild Swan World Tour\", partito il 10 settembre a Perth e proseguito nell'America del Nord e in Europa; in seguito ai tutto esaurito ottenuti nelle sue date nel Regno Unito, Vance si \u00e8 esibito nuovamente nel paese tra il 15 e il 27 maggio 2017. Tra settembre e novembre 2017 Vance ha invece intrapreso il tour \"An Intimate Evening with Foy Vance\", dove si \u00e8 esibito senza l'accompagnamento del gruppo spalla tra gli Stati Uniti d'America, il Canada e il Regno Unito. Dalle ultime due date tenute a Londra \u00e8 stato estratto l'album dal vivo \"Live in London\", pubblicato il 15 dicembre."}
{"id": "5613179", "revid": "254059", "url": "https://it.wikipedia.org/wiki?curid=5613179", "title": "Abbazia di Polirone", "text": ""}
{"id": "5613183", "revid": "767487", "url": "https://it.wikipedia.org/wiki?curid=5613183", "title": "The Writing on the Wall (film 1916)", "text": "The Writing on the Wall \u00e8 un film muto del 1916 diretto da Tefft Johnson. La sceneggiatura di Marguerite Bertsch si basa sull'omonimo lavoro teatrale di Olga Nethersole (New York 26 aprile 1909) e sul romanzo \"The Writing on the Wall: A Novel Founded on Olga Nethersole's Play by William J. Hurlbut\" di Edward Marshall e William Hurlbut, pubblicato a New York nel 1909.\nProduzione.\nIl film fu prodotto dalla Vitagraph Company of America (come A Blue Ribbon Feature).\nDistribuzione.\nIl copyright del film, richiesto da The Vitagraph Co. of America, fu registrato il 25 gennaio 1916 con il numero LP7497.\nDistribuito dalla V-L-S-E, il film usc\u00ec nelle sale cinematografiche statunitensi il 14 febbraio 1916."}
{"id": "5613193", "revid": "767487", "url": "https://it.wikipedia.org/wiki?curid=5613193", "title": "Supercoppa Primavera 2015", "text": "La Supercoppa Primavera 2015 si \u00e8 disputata il 14 novembre 2015 allo Stadio Olimpico di Torino.\nLa sfida ha visto contrapposte le formazioni Primavera del , squadra campione d'Italia 2014-2015 e al debutto nel torneo, e della , detentrice della Coppa Italia Primavera 2014-2015 (nonch\u00e9 della Supercoppa Primavera 2014).\nIl trofeo \u00e8 stato conquistato dal Torino, vincitore per 2-1 ai tempi supplementari. Essendo stata la sua prima partecipazione, si tratta del primo successo per la societ\u00e0 granata in questa competizione."}
{"id": "5613194", "revid": "75488991", "url": "https://it.wikipedia.org/wiki?curid=5613194", "title": "Riduzionismo scientifico", "text": ""}
{"id": "5613197", "revid": "767487", "url": "https://it.wikipedia.org/wiki?curid=5613197", "title": "A Night Out (film 1916)", "text": "A Night Out \u00e8 un film muto del 1916 diretto da George D. Baker.\nProduzione.\nIl film fu prodotto dalla Vitagraph Company of America (come A Blue Ribbon Feature).\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 31 gennaio 1916."}
{"id": "5613201", "revid": "287204", "url": "https://it.wikipedia.org/wiki?curid=5613201", "title": "Episodi di Bones (undicesima stagione)", "text": "L'undicesima stagione della serie televisiva Bones \u00e8 stata trasmessa in prima visione assoluta negli Stati Uniti d'America da Fox dal 1\u00ba ottobre 2015 al 21 luglio 2016. Il quinto episodio della stagione costituisce la prima parte di un crossover con la serie \"Sleepy Hollow\" e si conclude nel quinto episodio della terza stagione di quest'ultima.\nIn Italia la stagione \u00e8 stata trasmessa in prima visione assoluta su TOP Crime dal 22 settembre al 1\u00ba dicembre 2016.\nSomiglianze.\nTrama.\nSono passati sei mesi da quando Booth e Brennan hanno lasciato i rispettivi lavori all'FBI e al Jeffersonian. Brennan ha dato alla luce il suo secondo bambino, chiamato Hank come il nonno di Booth, e ha scritto un nuovo romanzo, mentre Booth ora addestra le reclute dell'FBI. La squadra del Jeffersonian viene chiamata per un corpo bruciato all'interno di un furgone e inizialmente si pensa che si tratti di Booth quando la sua pistola viene trovata sulla scena e dopo aver esaminato i resti, che presentano segni di abusi infantili. Brennan, molto preoccupata, si precipita al Jeffersonian per occuparsi personalmente del riesame e scopre che il corpo non \u00e8 di Booth. Inoltre manifesta il suo disappunto per la gestione del laboratorio in sua assenza (infatti il suo posto era stato preso da Arastoo e la percentuale di casi irrisolti \u00e8 aumentata). L'agente Aubrey \u00e8 costretto a lavorare con l'agente Grace Miller delle Indagini Interne che respinge l'idea della scomparsa di Booth e lo aggiunge alla lista dei sospetti per l'omicidio. Brennan conclude che il corpo \u00e8 di Jared Booth, il fratello di Seeley. Aubrey e Miller fanno visita a Kevin O'Donnell, un caro amico di Jared, ma non collabora. Il team scopre che Booth e altri quattro stavano rintracciando un signore della droga. L'FBI perquisisce la casa di quest'ultimo e trova tre uomini morti nell'ufficio principale e la cassaforte vuota. Arastoo ha comprato un anello per fare la proposta di matrimonio a Cam, ma vengono interrotti da Hodgins. Successivamente Angela conferma che Booth era presente sulla scena poich\u00e9 molto del suo sangue \u00e8 stato rinvenuto l\u00ec. Caroline scopre che l'agente Miller ha nascosto che anche il suo partner \u00e8 scomparso e consiglia ad Aubrey di indagare. Booth cauterizza le proprie ferite e viene rivelato che sta lavorando con Kevin e gli altri e che hanno rubato i soldi dalla cassaforte per poterli scambiare.\n\"Note: David Boreanaz, l'interprete di Seeley Booth, si era ammalato finendo in ospedale, perci\u00f2 gli sceneggiatori si sono dovuti \"inventare\" la storyline della scomparsa del personaggio per permettergli di guarire completamente.\" \"La combinazione della cassaforte di Booth \u00e8 447, un numero ricorrente nel corso dell'intera serie e apparso, ad esempio, nel duecentesimo episodio (10x10 \"200 Candeline\"), il cui significato verr\u00e0 spiegato solo nell'ultimo episodio (12x12 \"Capitolo finale\", in lingua originale \"The End in The End\").\"\nRitorno al Jeffersonian.\nTrama.\nIn un flashback si vedono Booth, Kevin e gli altri distruggere le prove e bruciare il furgone con il corpo di Jared all'interno. Booth insiste che deve essere lui a farlo. Nel presente, l'agente Miller ammette ad Aubrey e Caroline che il suo partner scomparso Richard aveva un elenco stampato di agenti sotto copertura dell'FBI. La squadra rinviene un dito mozzato della fidanzata di Richard, Chloe, che era trattenuta in cambio del riscatto per la lista, nel suo congelatore. Dopo aver recuperato le prove, la squadra scopre i corpi di Richard e Chloe. Al Jeffersonian arriva il dottor Benjamin Metzger, un analista forense digitale dell'FBI, per aiutare Angela. Tuttavia, le prove indicano che \u00e8 stato proprio quest'ultimo ad uccidere Richard e Chloe per ottenere l'elenco. Brennan si fa rivelare da Metzger la posizione di Booth. Nel magazzino in cui \u00e8 nascosto, Booth continua a curare le proprie ferite mentre gli altri aspettano di vendere la lista per 4 milioni di dollari. Kevin riceve un messaggio da Metzger che dice che Booth \u00e8 dell'FBI e che deve ucciderlo o l'affare salta; Kevin non vuole uccidere Booth, ma poi scoppia una colluttazione e Kevin viene ucciso. La squadra SWAT irrompe e Booth si riunisce con Brennan, scusandosi per non averle detto la verit\u00e0. In ospedale, dopo aver subito un intervento, Brennan gli comunica che riprender\u00e0 il suo posto al Jeffersonian e gli dice che anche lui dovrebbe tornare all' FBI perch\u00e9 fare la cosa giusta e salvare vite \u00e8 ci\u00f2 che lui \u00e8 e che \u00e8 sempre stato. Nel frattempo, Arastoo lascia Cam perch\u00e9 vuole andare avanti e non restare un tirocinante per sempre, perci\u00f2 ha intenzione di cercare (malgrado la ami) un altro impiego come Antropologo Forense capo altrove, e rimanere con lei significherebbe che dovrebbe seguirlo ovunque lo prenderanno e non vuole che lei ce l'abbia con lui per questo.\nLe ceneri scomparse.\nTrama.\nBooth e Brennan tornano ai rispettivi lavori all'FBI e al Jeffersonian; indagano sulla morte di un uomo, identificato come Lloyd Nesbit, un inventore miliardario, trovato in un allevamento ittico e i cui organi sono stati asportati e venduti al mercato nero. Booth cerca di riadattarsi, anche se scopre che il suo ufficio \u00e8 stato occupato da Aubrey, ed \u00e8 frustrato poich\u00e9 le ceneri di suo fratello sembrano scomparse. Nel frattempo, Hodgins incoraggia Angela ad esporre le sue fotografie, e organizza una mostra al \"Founding Fathers\" a cui si presenta anche Sebastian Kohl, noto giornalista/fotografo che, ammirato, le consiglia di continuare a sviluppare il suo talento. Le indagini stabiliscono che ad uccidere l'uomo con un pezzo di auto \u00e8 stato il suo collaboratore, il quale ha anche venduto i suoi organi al mercato nero. Alla fine dell'episodio, Booth scopre che \u00e8 stata la figlia a prendere la scatola contenente le ceneri di Jared, per usarla come scaletta per riuscire a entrare nella culla del fratellino.\nIl pasto dei lupi.\nTrama.\nUn padre e un figlio a caccia scoprono un corpo smembrato e distrutto dai coyote in un bosco. La vittima era un agente immobiliare, ma anche un campione di \"fanta football\" americano, alle cui competizioni sembrano essere collegati molti sospettati. L'assassino si riveler\u00e0 essere l'amministratore di tali competizioni. Brennan chiede aiuto all'antropologa forense Dr. Beth Mayer (Betty White), che fornisce diversi contributi al caso. Nel frattempo, Booth \u00e8 infastidito dal fatto che la moglie abbia \"ucciso\" il suo alter ego letterario, l'Agente Speciale Andy Lister, nel suo ultimo romanzo (scritto durante il congedo di sei mesi che i due si erano presi alla fine della precedente stagione); il tirocinante Oliver Wells confida a Hodgins di soffrire di disfunzione erettile.\nEsperimenti mortali.\nTrama.\nIn un crossover con Sleepy Hollow, ad Halloween il team del Jeffersonian, in una chiesa abbandonata, trova il cadavere di una ragazza - studentessa di Medicina - sotto le assi del pavimento e accanto a lei la tomba vecchia di 200 anni - con il simbolo di una runa nordica inciso sopra - di un Comandante delle forze britanniche della Guerra d'Indipendenza a cui manca la testa. Alla notizia della doppia scoperta, arrivano da Westchester l'Agente dell'FBI Abbie Mills (Nicole Beharie) e Ichabod Crane (Tom Mison). Una volta ritrovata la testa mancante, gli esami rivelano che \u00e8 lo strumento utilizzato dal fidanzato della ragazza per ucciderla.\n\"Note: l'indagine si conclude nell'episodio intitolato \"Dead Men Tell No Tales\" della terza stagione di \"Sleepy Hollow\", che vede la partecipazione in qualit\u00e0 di \"special guest stars\" di Emily Deschanel (Temperance Brennan) e David Boreanaz (Seeley Booth).\"\nIl senatore nella spazzatura.\nTrama.\nNella spazzatura viene trovato il corpo di un Senatore; il caso conduce Booth e Brennan fino a Capitol Hill. Tra i sospettati ci sono la moglie della vittima e il capogruppo di maggioranza. L'assassino si riveler\u00e0 essere l'assistente del Senatore, che era anche l'amante della moglie. Caroline fa eseguire ad Aubrey un controllo sui precedenti della tirocinante Jessica Warren, da cui viene fuori che all'universit\u00e0 lei si era unita a Greenpeace ed era stata coinvolta nell'esplosione di un ordigno durante una protesta. Dopo qualche tentennamento lui accetta il suo passato perch\u00e9 l'ha resa la persona che \u00e8 oggi, e alla fine la porta a cena fuori: sembra che tra i due stia nascendo pi\u00f9 di un'amicizia. Inoltre, Aubrey informa Booth delle sue ambizioni politiche in futuro.\nLa scimmia ubriaca.\nTrama.\nAlcuni ciclisti trovano nei boschi il corpo di una vittima, che si scopre essere una prestigiatrice. Booth e Brennan indagano al Magic Palace, il luogo in cui lavorava la vittima e vari sospetti riconducono all'interno della comunit\u00e0 di prestigiatori. Nel frattempo, Sebastian Kohl torna a lavorare con Angela sulla sua fotografia e in seguito chiede a Cam di uscire, ma lei non \u00e8 sicura di essere pronta per una relazione dopo la sua rottura con Arastoo. Si scopre che l'assassino \u00e8 proprio il proprietario del Magic Palace che aveva presa sotto la sua ala la vittima, ma quando aveva scoperto che la donna se ne voleva andare, aveva perso la testa strangolandola con un lucchetto. Alla fine Cam cerca di andare avanti accettando l'invito di Sebastian.\nAlto tradimento.\nTrama.\nIl team indaga sulla morte di una giornalista politica, trovata in un laghetto di un campo da golf, che aveva pubblicato documenti che denunciavano la corruzione nell'NSA. A collaborare alle indagini arriva un Agente dell'agenzia che si rivela essere sia la fonte della giornalista sia il suo assassino, venendo anche arrestato per tradimento. Nel frattempo, il primo figlio di Booth, Parker, torna da Londra chiamato da Brennan per fare una sorpresa al marito, e il gruppo del Jeffersonian festeggia insieme il Ringraziamento. Angela rivela a Brennan il suo desiderio di avere un altro bambino.\nCowboy contemporanei.\nTrama.\nUn corpo viene portato al Jeffersonian e dall'aspetto sembra si tratti di un cowboy ma in realt\u00e0 \u00e8 un ragioniere che partecipava a gare di tiro al bersaglio con fucili d'epoca e costumi da cowboy. Booth e Brennan vanno sotto copertura nei panni di Buck e Wanda in una di queste gare in stile Vecchio West, competendo uno contro l'altra mentre cercano di scovare l'assassino; \u00e8 proprio in questo ambiente che l'uomo \u00e8 stato ucciso dall'amante del proprietario che aveva minacciato di dire tutto alla moglie. Nel frattempo, Cam continua la sua relazione con Sebastian (il fotografo che sta aiutando Angela a sviluppare il suo talento fotografico) e Hodgins confessa ad Angela che non \u00e8 pronto per altri figli ed \u00e8 felice della famiglia che ha.\nUn'esplosione di paura.\nTrama.\nUn corpo viene trovato in un parcheggio; quando Cam, Hodgins e Aubrey vanno sulla scena per esaminarlo si accorgono che all'interno c'\u00e8 una bomba che esplode uccidendo diversi poliziotti: Cam si salva perch\u00e9 lontana dal corpo e Hodgins viene protetto da Aubrey che riporta gravi ferite. Mentre Hodgins sembra guarire rapidamente, Aubrey \u00e8 in condizioni pi\u00f9 critiche e necessita di un intervento chirurgico. Al Jeffersonian arriva Arastoo accorso per accertarsi delle condizioni di Cam e per dare una mano; si scopre che anche l'uomo - bomba era un poliziotto. Booth viene affiancato dalla stravagante analista comportamentale Karen Delfs per elaborare il profilo del possibile colpevole. Alla fine si risale a due ragazzi, uno dei quali aveva il padre poliziotto che beveva e lo picchiava. Dopo aver risolto il caso, Arastoo confessa a Cam che la ama ancora e che andarsene \u00e8 stato un errore, ma lei gli dice che al momento sta frequentando una persona. Il loro leggero imbarazzo \u00e8 interrotto dall'urlo terrorizzato di Angela: Hodgins \u00e8 svenuto all'improvviso. All'ospedale, la squadra viene informata che Hodgins \u00e8 paralizzato dalla vita in gi\u00f9 a causa del trauma subito dall'esplosione della bomba.\nDifesa d'ufficio.\nTrama.\nOtto settimane dopo l'esplosione della bomba, Hodgins torna al Jeffersonian su una sedia a rotelle, desideroso di rientrare al lavoro, ma si rende conto di doversi adattare ad un ambiente non \"attrezzato\" per un disabile e si sente impotente e frustrato. Malgrado le sue elevate capacit\u00e0, che lo rendono una risorsa preziosa, Cam decide di rimandarlo a casa in modo che il suo lavoro non interferisca con la sua guarigione. Tuttavia, in seguito riconsidera la sua decisione e lo lascia tornare perch\u00e9 capisce che ha bisogno di uno scopo. Quella sera, lui riceve una chiamata dalla sua dottoressa che gli dice che non camminer\u00e0 mai pi\u00f9 poich\u00e9 non c'\u00e8 connettivit\u00e0 neurale e lo nasconde ad Angela. Brennan e Booth indagano sulla morte di un difensore pubblico che aveva molti clienti con un buon motivo per ucciderla, e Brennan si preoccupa per Hodgins.\nSuperstizioni sessiste.\nTrama.\nAll'interno di una macchina viene rinvenuto il corpo bruciato di un uomo: all'inizio si pensa che sia stato un incidente ma pi\u00f9 tardi si scopre che \u00e8 stato prima ucciso e poi messo nella macchina. I sospetti si indirizzano verso l'associazione sessista per i diritti degli uomini fondata dalla vittima. Nel corso dell'interrogatorio del co-fondatore dell'organizzazione, Brennan gli d\u00e0 un pugno dopo che lui ha espresso commenti misogini nei suoi confronti. Ad uccidere la vittima \u00e8 stata l'ex moglie per poter avere il mantenimento, con la complicit\u00e0 del suo amante. Nel frattempo, l'atteggiamento freddo, scontroso, rancoroso e sarcastico di Hodgins (che si \u00e8 iscritto ad un gruppo di supporto su internet) provocato dalla sua paralisi mette a dura prova sia l'ambiente in laboratorio che il suo rapporto con Angela, che \u00e8 costretta a subirlo in prima persona e fa del suo meglio per stargli accanto. Booth crede che Brennan attiri la sfortuna nelle partite dei Philadelphia Flyers.\nLa madre ideale.\nTrama.\nIl cadavere di un'assistente sociale trovato in un parco per famiglie presenta indizi che suggeriscono che l'assassino abbia vissuto con esso per almeno sei mesi prima di abbandonarlo; inoltre, indossa un abito e ha accessori vintage, quindi l'assassino l'ha anche \"travestito\", e le ossa mostrano fori di trapano in alcuni punti. Mentre Booth e Aubrey consultano l'analista comportamentale Karen Delfs, Arastoo (che ha rifiutato un'offerta di lavoro a Berlino), assunto da Brennan come consulente esterno, spiega a quest'ultima che i segni sullo scheletro sono gli stessi di quelli su un gruppo di ossa non identificate conservate nel Limbo e da lui stesso catalogate nel periodo di congedo di Brennan. Ci\u00f2 fa dedurre che si tratta di un serial killer che usa i cadaveri come marionette. Cam prova sentimenti contrastanti per la presenza di Arastoo ma ammette ad Angela che \u00e8 bello averlo attorno, avendo deciso di lasciare Sebastian. Angela \u00e8 esausta e frustrata per il comportamento di Hodgins: ormai litigano molto spesso e non riescono pi\u00f9 a comunicare. Brennan si d\u00e0 la colpa per essere andata in congedo tempo prima, perch\u00e9 se fosse rimasta forse il killer non avrebbe continuato a uccidere, e lei e Booth sono anche impegnati sul fronte domestico, in quanto la figlia Christine ha incubi notturni su un presunto mostro nell'armadio. L'episodio si chiude con un'inquadratura su un uomo incappucciato che sta visionando al computer le riprese della telecamera nascosta a casa di uno dei sospettati, in cui i membri del Jeffersonian si erano recati alla ricerca di prove.\nUna seconda occasione.\nTrama.\nAubrey e Jessica tentano di baciarsi ma finiscono per darsi una testata. Al Jeffersonian arriva il cadavere di una donna trovata sommersa dal fango, \u00e8 un'ex detenuta che frequentava un centro di riabilitazione per tossicodipendenti. Uno dei sospettati \u00e8 un ragazzo conosciuto da Booth in prigione. L'assassino si riveler\u00e0 essere il gestore del centro. Brennan compare davanti ad una Commissione dell'FBI per aver aggredito con un pugno un sospettato (nell'episodio \"Superstizioni sessiste\") e riceve sei mesi di libert\u00e0 vigilata sotto la supervisione di Booth. Hodgins \u00e8 nella fase in cui ignora Angela e lei sente che la sta allontanando, riconoscendo che non \u00e8 pi\u00f9 l'uomo di cui si \u00e8 innamorata, e fa un sogno \"spinto\" su Sebastian. Hodgins si rende conto del modo in cui l'ha trattata recentemente e, credendo di non meritarsela, le chiede il divorzio cedendole anche tutti i suoi beni, ma lei si rifiuta dicendo che questa \u00e8 una scelta da vigliacchi e che la vita \u00e8 dura ma le cose si superano insieme, allora si riappacificano. Mentre mangiano un gelato per strada, Aubrey e Jessica parlano del fatto che entrambi vorrebbero fare un passo avanti nella loro relazione, ma finora hanno avuto paura e non \u00e8 mai arrivato il momento giusto; ad un certo punto lei rischia di essere investita da un'auto, lui la salva gettandola a terra di lato e finalmente, sul marciapiede, si baciano.\nNon tutto \u00e8 come sembra.\nTrama.\nDopo che dal Potomac viene ripescato un cadavere completamente ricoperto di ghiaccio, il team scopre che la vittima era sia un investigatore privato che un \"risolutore di problemi\" (infatti aiutava le persone ricattate); ci\u00f2 rende molto pi\u00f9 ampio il bacino dei sospettati. Al laboratorio l'atmosfera \u00e8 pi\u00f9 distesa poich\u00e9 Hodgins sta finalmente tornando quello di prima, allegro, curioso e disponibile, e per farsi perdonare il suo recente comportamento verso Angela le regala dei gioielli. Quest'ultima, pur apprezzando i suoi gesti, pensa tuttavia che il marito si stia sforzando troppo, e di comune accordo cedono i monili a Cam. Aubrey \u00e8 colto alla sprovvista da un invito ad uscire da parte di Karen Delfs, la quale gli comunica che sar\u00e0 trasferita a Kansas City. Brennan e Booth commentano orgogliosi la pagella di Christine, e successivamente Brennan fa una scommessa con il tirocinante Oliver Wells dopo che quest'ultimo le insinua il dubbio che la figlia possa aver barato nel voto di arte, e Hodgins viene incaricato di effettuare dei test per averne la certezza scientifica. Alla fine dell'episodio, Aubrey legge il file riguardante suo padre (fuggito all'estero anni prima dopo aver truffato molti clienti con uno schema Ponzi) scoprendo che \u00e8 tornato negli Stati Uniti e lo sta cercando.\nNote stonate.\nTrama.\nDue ragazzi entrati in un laboratorio di un college per liberare dei topi impiegati come cavie trovano il corpo di uno studente di quella stessa scuola che faceva parte di un gruppo a cappella. Booth cerca dei sospettati proprio nei due gruppi di coro rivali, maschile e femminile. L'assassino si riveler\u00e0 essere il compagno di stanza della vittima, perch\u00e9 quest'ultimo aveva preso i suoi ansiolitici. Gli \"squints\" del Jeffersonian accolgono Sammy Mills, una tirocinante proveniente dal programma di scambio del museo parecchio entusiasta di essere stata scelta, ma che si dimostra imprecisa, affrettata e imbranata, e il suo lavoro approssimativo; ci\u00f2 irrita la Brennan, la quale, a causa della sua incompetenza che le fa commettere numerosi errori e rallenta le indagini, successivamente la rimuove dal caso. Hodgins prende in considerazione di sottoporsi ad un'operazione chirurgica sulla rigenerazione neurale per riavere l'uso delle gambe; Angela gli dice che non le sembra una buona idea e che prima dovrebbero valutare insieme i rischi, ma lui replica che \u00e8 lui a dover decidere. Booth progetta per l'estate una gita sul sentiero degli Appalachi insieme al figlio Parker (che vive a Londra con la madre), ma \u00e8 dispiaciuto quando scopre che lui vorrebbe partecipare ad un corso di Scrittura Creativa ad Oxford che si tiene nello stesso periodo; grazie all'intermediazione di Bones, capir\u00e0 che il corso \u00e8 l'occasione per il figlio di sviluppare il suo talento di scrittore. Alla fine il passato di Aubrey da cantante a cappella al college viene alla luce, e riuniti a casa di Booth e Brennan tutti guardano il vecchio video di una sua esibizione durante una gara, prendendolo in giro. \nServizi segreti.\nTrama.\nUn ubriaco nel bosco si imbatte nel cadavere di un Agente dei Servizi Segreti, e sono proprio questi ultimi ad arrivare al Jeffersonian per condurre le indagini. Con loro c'\u00e8 Colin Fisher (ex tirocinante di Brennan che nel frattempo ha conseguito il Dottorato), mandato in qualit\u00e0 di Antropologo Forense per sostituire Brennan, a casa malata (riesce comunque a lavorare al caso). L'omicidio dell'Agente porta a chiedersi se sia stato personale o un tentativo di colpire il Presidente. Aubrey lavora con una collega della vittima dopo che i Servizi Segreti impediscono il coinvolgimento di Booth a causa del suo antenato John Wilkes Booth. (assassino di Abramo Lincoln), ma poi la sua posizione viene chiarita. Il Presidente \u00e8 in pericolo e Booth sospetta che sia uno dei suoi agenti ad aver ucciso la vittima, quindi entra a far parte della scorta per scoprire chi lo vuole uccidere. All'arrivo del Presidente un sospettato che era stato scagionato tenta di sparargli ma ad essere ferito a morte \u00e8 il capo della sicurezza. L'autopsia eseguita da Cam rivela che in realt\u00e0 \u00e8 stato lui ad uccidere il suo agente perch\u00e9, per un grave danno, il sangue gli era finito nel cervello causandogli perdite di memoria. Hodgins cerca di estorcere a Fisher i dettagli dell'incarico in cui \u00e8 stato impegnato durante l'assenza dal Jeffersonian, ma lui rifiuta di parlarne dicendo che \"sono informazioni riservate\"; alla fine dell'episodio Angela dichiara di averlo scoperto: Colin era il tutor scolastico nientemeno che della figlia del Presidente, e ha vissuto alla Casa Bianca.\nIl primo piano.\nTrama.\nUna troupe televisiva che vuole realizzare un servizio - documentario sulla sezione medico-legale del Jeffersonian segue passo per passo la squadra mentre indaga sul ritrovamento, in una discarica, di un cadavere seppellito l\u00ec dieci anni prima. L'assassino si riveler\u00e0 essere il suo amico e socio, che l'ha ucciso per una faccenda di soldi. Le telecamere riprendono i protagonisti anche \"dietro le quinte\", offrendo commenti, rivelazioni e ricordi sinceri (ad esempio, Hodgins menziona Zack Addy, primo tirocinante della Brennan apparso nelle prime due stagioni e rinchiuso in una clinica psichiatrica; in una scena Arastoo mostra la targa commemorativa di Vincent Nigel - Murray, altro tirocinante ucciso da un cecchino seriale nel finale della sesta stagione; Angela riassume la vicenda della paralisi del marito, mentre Brennan e Booth ricordano Sweets). Inoltre, Bones partecipa al \"Giorno della Carriera\" nella classe della figlia, convincendosi che Christine sia portata per l'Antropologia Forense; rimarr\u00e0 sorpresa quando la piccola esprimer\u00e0 la sua intenzione di diventare una venditrice di auto. Arastoo cerca di nascondere i propri sentimenti verso Cam alle telecamere, ma poi lei gli sente dire che desidera essere un marito e un padre, gli confessa di amarlo, gli chiede di sposarla, e lui accetta.\nOmicidio sul ghiaccio.\nTrama.\nIl cadavere decapitato di un popolare giocatore di hockey professionista viene trovato nel fiume Anacostia; Booth, che da giovane ha praticato questo sport e ne \u00e8 un grande appassionato (proprio come il suo interprete David Boreanaz), lavora al caso con grande entusiasmo, e la sua profonda conoscenza di esso risulta fondamentale. Si scoprir\u00e0 che l'assassino \u00e8 un altro giocatore, il quale, avendo messo incinta una spacciatrice, voleva proteggere quest'ultima dalla vittima che voleva denunciarla. Hodgins e il Dott. Wells diventano competitivi l'uno verso l'altro dopo che Oliver batte il collega ad un videogame, e come rivincita fanno a gara a chi individua per primo la testa della vittima pilotando da remoto due droni costruiti da Hodgins. A casa, Brennan e Booth sono alle prese con le pulizie di primavera, ma hanno qualche difficolt\u00e0 a liberarsi delle proprie cose; Cam mostra a Brennan e Angela l'anello di fidanzamento donatole da Arastoo. Alla fine dell'episodio, sulla pista di hockey, Booth \"salda\" un vecchio conto con un portiere suo rivale contro il quale aveva giocato al liceo.\nIl cadavere nel crepaccio.\nTrama.\nQuando i resti congelati dell'esploratore miliardario Henry Charles vengono rinvenuti in un crepaccio profondo 25 metri nell'Artico, la squadra di Brennan, per via della natura ad alto profilo del caso (di cui parlano anche i telegiornali), viene incaricata di verificare se si sia trattato di omicidio. Le analisi confermano che l'uomo \u00e8 stato ucciso 15 anni prima, a seguito della sua scomparsa durante una spedizione a cui parteciparono, oltre a lui, solo altre quattro persone, tra le quali l'allora studente Clark Edison, che subito finisce sulla lista dei sospettati. Non potendo lavorare al caso perch\u00e9 coinvolto direttamente, egli viene mandato a casa e al suo posto arriva Wendell. Tutti sono certi che il collega sia innocente e fanno il possibile per provarlo, anche se Clark, su consiglio del proprio avvocato, si rifiuta di condividere informazioni con Booth, e gli indizi sembrano incriminarlo. Alla fine si scopre che l'assassino \u00e8 una dei partecipanti alla spedizione, la quale aveva danneggiato una scoperta che successivamente Clark aveva tentato di coprire; quest'ultimo ammette a Brennan di essere consapevole di avere comunque sbagliato e la informa che ha intenzione di dare le dimissioni, ringraziandola per aver provato la sua estraneit\u00e0 rispetto all'omicidio, ma lei lo sorprende facendogli leggere un articolo che ha scritto in sua difesa e dicendogli che \u00e8 nuovamente il benvenuto al Jeffersonian. Da Philadelphia, giunge a Washington la sorella minore di Cam, per aiutarla ad organizzare le nozze, ma Cam si rende conto che Felicia ha gi\u00e0 pianificato tutto (dagli addobbi floreali all'abito) e non le lascia decidere nulla credendo di farle piacere, e per non litigare acconsente alle sue proposte. Alla fine tuttavia Cam trova il coraggio di confessarle che vuole essere lei stessa, essendo la sposa, a decidere l'abito da indossare o la location per il ricevimento, la sorella capisce di avere sbagliato anteponendo i propri desideri ai suoi e si chiariscono.\nI gioielli della corona.\nTrama.\nIn un tritavetro viene trovato il corpo di una donna, identificata in una nobile Marchesa francese, con un diamante in bocca; alle indagini partecipa l'Ispettore Rousseau (Sebastian Roch\u00e9) della Police Nationale di Parigi, il quale \u00e8 convinto che sia stato il marito, e che sia il ladro di gioielli a cui sta dando la caccia da mesi. L'assassino risulter\u00e0 essere il complice della Marchesa nei furti: era innamorato di lei, ma non ricambiato. Booth inizia ad avere dei problemi di vista e, dopo una visita di controllo, \u00e8 costretto ad usare degli occhiali. Nel laboratorio di Hodgins (che sta continuando la fisioterapia) capitano eventi strani: oggetti e tavolini cadono o si spostano senza che lui riesca a darsi una spiegazione. Mentre lui pensa che si tratti di scosse sismiche, Daisy \u00e8 convinta che il luogo sia \"infestato\" da un fantasma; alla fine lei conduce dei test, concludendo che \u00e8 stato Hodgins stesso a far cadere inconsciamente gli oggetti, a causa di spasmi muscolari delle gambe, segno che forse sta riacquistando sensibilit\u00e0. \nIncubi.\nTrama.\nIl team si immerge nuovamente nell'indagine sul serial killer che si serve delle vittime per creare dei burattini e vive con i loro corpi per molto tempo prima di liberarsene, chiamato appunto \"Il Burattinaio\", aggiungendo alla lista una donna trovata in un edificio abbandonato che indossa abiti che la Brennan aveva donato e porta i capelli tagliati esattamente come lei: l'assassino l'ha resa somigliante perch\u00e9 \u00e8 ossessionato dalla Dottoressa, la quale nel frattempo soffre di deprivazione del sonno a causa di spaventosi e vividi incubi in cui viene attaccata da un cadavere gravemente ustionato e il suo tirocinante Wendell ha le mani bruciate. Terrorizzata, in preda ai sensi di colpa per essersi ritirata alla fine dell'anno precedente (se fosse rimasta, probabilmente sarebbe riuscita a fermare il killer) e dopo aver scoperto che la vittima aveva gli stessi suoi incubi, Bones prenota una seduta dal suo psicologo, il Dott. Brandon Faulk, per vedere se sia possibile estrarne qualcosa e se in essi si cela un significato nascosto. Intanto Booth e Aubrey rintracciano un burattinaio nel cui laboratorio sono conservati burattini con le sembianze di tutti i membri della squadra del Jeffersonian; l'assassino non \u00e8 lui perch\u00e9 in realt\u00e0 affitta solo la sua cantina al vero killer. Al telefono con Brennan, Angela percepisce che qualcosa non va: infatti Temperance viene rapita dalla Stanza delle Ossa, e Booth, arrabbiato e nel panico, si reca dallo psicologo per farsi dire dove si trova la moglie. Lui non lo sa, ma d\u00e0 agli agenti i suoi appunti della seduta con Brennan; gli \"squints\" e Booth riesaminano tutti gli indizi raccolti fino a quel momento e, collegandoli insieme, Booth deduce che il rapitore \u00e8 nientemeno che Zack Addy (il primo tirocinante protagonista delle prime due stagioni e poi rinchiuso in una clinica psichiatrica). Nell'ultima scena dell'episodio, Brennan si sveglia in una stanza buia, e il volto di Zack appare dall'ombra salutandola e dicendole che hanno molto di cui parlare.\n\"Note: questo episodio, finale dell'undicesima stagione, \u00e8 diretto da David Boreanaz (Seeley Booth), che ha preso posto dietro la macchina da presa gi\u00e0 diverse volte nel corso della serie, dirigendo, ad esempio, il 200\u00ba episodio (10x10, omaggio ai film di Hitchcock),\""}
{"id": "5613208", "revid": "767487", "url": "https://it.wikipedia.org/wiki?curid=5613208", "title": "The Surprises of an Empty Hotel", "text": "The Surprises of an Empty Hotel \u00e8 un film muto del 1916 diretto da Theodore Marston.\nLa sceneggiatura si basa sul romanzo \"The Princess of Copper\" di Archibald Clavering Gunter, pubblicato a New York nel 1900.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film usc\u00ec nelle sale cinematografiche statunitensi il 7 febbraio 1916."}
{"id": "5613212", "revid": "1318658", "url": "https://it.wikipedia.org/wiki?curid=5613212", "title": "Gotico valenzano", "text": "Il gotico valenciano \u00e8 uno stile architettonico che si \u00e8 sviluppato nel Regno di Valencia tra il XIII e il XV secolo, collocandosi, nel panorama europeo, tra la fine del periodo gotico e l\u2019inizio del periodo rinascimentale. L\u2019espressione \u201cgotico valenciano\u201d si riferisce a Valencia e alla sua area di influenza, avendo esse delle proprie caratteristiche.\nArchitettura.\nI pi\u00f9 importanti architetti del gotico valenzano sono: Pere Compte, Francesc Baldomar, Pere Balaguer, Andreu Juli\u00e0, etc.\nArchitettura religiosa.\nIl gotico valenzano era usuale e comune in tutto il Regno di Valencia, essendo molto numerosi esempi di architettura gotica religiosa valenzana.\nArchitettura civile.\nDurante il XV secolo il gotico valenzano abbondantemente \u00e8 stato utilizzato con laurea specialistica in architettura civile, il cui esempio pi\u00f9 universale \u00e8 la Lonja de la Seda (1482-1498), dichiarata patrimonio dell'umanit\u00e0 dall'UNESCO. Suo autore fu l'architetto Pere Compte.\nI punti salienti nell'ambito dell'architettura civile gotica valenzana sono numerose."}
{"id": "5613216", "revid": "599013", "url": "https://it.wikipedia.org/wiki?curid=5613216", "title": "Matumona Lundala", "text": "Carriera.\nGioc\u00f2 con la Nazionale angolana tra il 2001 ed il 2002, venendo poi convocato per la Coppa d'Africa 2006."}
{"id": "5613218", "revid": "991694", "url": "https://it.wikipedia.org/wiki?curid=5613218", "title": "Aldatone", "text": ""}
{"id": "5613219", "revid": "991694", "url": "https://it.wikipedia.org/wiki?curid=5613219", "title": "Spirotone", "text": ""}
{"id": "5613221", "revid": "991694", "url": "https://it.wikipedia.org/wiki?curid=5613221", "title": "Spirolattone", "text": ""}
{"id": "5613224", "revid": "125484157", "url": "https://it.wikipedia.org/wiki?curid=5613224", "title": "Konstantin Somov", "text": "Biografia.\nKonstantin Somov (1869-1939) \nDal 1888 al 1896 studi\u00f2 all'Accademia di belle arti di San Pietroburgo e dal 1894 fu allievo di Il'ja Efimovi\u010d Repin. \nNelle sue opere seriet\u00e0 ed ironia sono associate in modo personale. Il suo stile era libero e raffinato, molto attento alle rifiniture. Ammirava i vecchi maestri, in particolare Vermeer. Amava i temi erotici anche se inseriva elementi spaventosi o buffi. \nLe opere degli anni '90 sono pittoresche e liberamente impressionistiche, ma alla fine del secolo il suo stile cambi\u00f2. Inizi\u00f2 ad accostarsi a temi inventati ed episodi del passato (spesso ambientati in epoca settecentesca o di inizio ottocento) ma da lui costruiti ed ideati, mescolando quindi una pittura realistica ma con scene inventate da lui stesso, quasi come una scenografia teatrale. \nLa \" Signora in blu\" (1897-1900) \u00e8 l'opera dove Somov raggiunge il suo stile maturo: di fatti mescola qui epoche diverse (l'abito della dama appartiene alla moda di inizio Ottocento, mentre il parco in cui si colloca la figura \u00e8 del XVIII secolo). La modella usata da Somov \u00e8 Yelizaveta Mikhailovna Martynova (1868-1905), artista e compagna di studi all' Accademia d'Arte. Nonostante questa strana mescolanza di periodi storici diversi, Somov crea l'immagine di una donna sofferente.\nSoggiorn\u00f2 a Parigi tra il 1897 e il 1898: nella capitale francese fu legato ad altri artisti russi e all'americano James Abbott McNeill Whistler. \nFu tra i promotori e i massimi esponenti del movimento artistico \"Mir iskusstva\" ovvero \"Il Mondo dell'arte\"; fu anche vicino al movimento secessionista berlinese e partecip\u00f2 alle mostre del 1902 e del 1906.\nFu anche noto per i suoi ritratti tra cui comparivano le bellezze della societ\u00e0, gli amici del gruppo Mir Iskusstva e pittori e scrittori contemporanei. Spesso li ritraeva a matita, pennello e gouache. Tra i ritratti pi\u00f9 famosi quello del poeta russo Aleksander Blok del 1907. Nel \"Ritratto del poeta Aleksander Blok\", il volto sembra quasi una maschera rigida che cela ogni movimento, gli occhi fissi trasmettono infelicit\u00e0 e il mondo interiore segreto del poeta. Somov venne spesso definito un artista \"gelido\" perch\u00e9 non lasciava trasparire nulla di umano nei suoi dipinti. \nDopo il 1924 visse e oper\u00f2 tra New York e Parigi, dove mor\u00ec nel 1939.\nPredilesse sempre la tecnica dell'olio su tela che non abbandon\u00f2 come fecero molti artisti del gruppo del Mondo dell'arte, ma esegu\u00ec anche numerosi acquerelli.\nFu anche un apprezzato autore di ritratti e di illustrazioni per libri."}
{"id": "5613225", "revid": "767487", "url": "https://it.wikipedia.org/wiki?curid=5613225", "title": "Rhian Dodds", "text": "Carriera.\nNazionale.\nCon la Nazionale canadese ha preso parte alla CONCACAF Gold Cup 2005 disputatasi negli Stati Uniti."}
{"id": "5613226", "revid": "1573940", "url": "https://it.wikipedia.org/wiki?curid=5613226", "title": "Lecanorales", "text": "Lecanorales \u00e8 un ordine di funghi della classe Lecanoromycetes. Le specie appartenenti al raggruppamento dei Lecanorales sono funghi lichenizzanti, ovvero che contribuiscono alla formazione dei licheni, organismi simbiotici costituiti da una specie fungina e da un cianobatterio o un'alga. Il corpo fruttifero tipico dei lecanorales \u00e8 un ascocarpo apotecio."}
{"id": "5613229", "revid": "729019", "url": "https://it.wikipedia.org/wiki?curid=5613229", "title": "Sangeang", "text": "Sangeang \u00e8 un'isola vulcanica dell'Indonesia.\nGeografia.\nL'isola di Sangeang \u00e8 un'isola vulcanica posizionata a nord-est dell'isola di Sumbawa, nel Mare di Flores, nelle Piccole Isole della Sonda.\nLa forma \u00e8 quasi circolare con un diametro di circa 15\u00a0km. Il clima \u00e8 tropicale umido. Il terreno \u00e8 ricoperto di foreste secche decidue. \u00c8 caratterizzata dalla presenza del complesso vulcanico attivo di Sangeang Api, formato dai due coni vulcanici di Doro Api, alto 1.949\u00a0m e Doro Mantoi, di 1.796\u00a0m situati rispettivamente al centro e nella parte orientale di una pi\u00f9 grande e antica caldera. L'attivit\u00e0 eruttiva intermittente \u00e8 stata registrata fin dal 1512 con un incremento durante il XX secolo. L'ultima eruzione esplosiva risale al 30 maggio 2014, quando una colonna di cenere si \u00e8 sollevata dalla cima per oltre 3 chilometri, provocando l'evacuazione delle localit\u00e0 pi\u00f9 vicine sull'isola di Sumbawa e deviazioni nel traffico aereo.\nL'isola \u00e8 pressoch\u00e9 disabitata."}
{"id": "5613231", "revid": "6923", "url": "https://it.wikipedia.org/wiki?curid=5613231", "title": "Lettera di Norberto Bobbio a Benito Mussolini", "text": "Nel giugno 1992 la rivista \"Panorama\" pubblic\u00f2 una lettera che l'allora venticinquenne libero docente Norberto Bobbio aveva inviato nel 1935 a Benito Mussolini. La pubblicazione diede l'avvio a una polemica, protrattasi negli anni successivi, riguardante i rapporti tra il filosofo torinese e il regime fascista.\nContesto.\nBobbio fu arrestato il 15 maggio 1935 durante una retata avvenuta in seguito alla delazione di Dino Segre, che coinvolse alcuni degli esponenti principali dell'antifascismo torinese. Fra gli arrestati, oltre a Bobbio, vi furono Franco Antonicelli, Giulio Einaudi, Vittorio Foa, Michele Giua, Carlo Levi, Piero Martinetti, Massimo Mila, Augusto Monti, Cesare Pavese e Zino Zini . \nBobbio rimase in carcere una settimana in attesa di essere interrogato, e fu scarcerato subito dopo l'interrogatorio. L'8 luglio 1935, Bobbio ricevette una lettera con cui lo si informava di essere oggetto di una procedura di \u00abammonizione\u00bb, con l'accusa di aver svolto attivit\u00e0 antifasciste assieme ad esponenti del gruppo Giustizia e Libert\u00e0, e gli si intimava di presentarsi di l\u00ec a pochi giorni in Prefettura per \u00abpresentare le [sue] discolpe\u00bb. Lo stesso giorno Bobbio scrisse a Mussolini chiedendo a quest'ultimo di sollevarlo dal peso di un'accusa \u00abingiustificata\u00bb.\nIl testo della lettera.\nQuesto il testo della lettera di Bobbio a Mussolini:\nIl dibattito successivo alla pubblicazione.\nLa lettera, pubblicata su \"Panorama\" del 21 giugno 1992 (ma la pubblicazione era stata preceduta da anticipazioni che la rivista aveva inviato ai giornali quotidiani), fu accompagnata da un'intervista a Bobbio a cura di Giorgio Fabre, nella quale Bobbio dichiar\u00f2 fra l'altro: \u00abChi ha vissuto l'esperienza dello Stato di dittatura sa che \u00e8 uno Stato diverso da tutti gli altri. E anche questa mia lettera, che adesso mi pare vergognosa, lo dimostra. (...) La dittatura corrompe l'animo delle persone. Costringe all'ipocrisia, alla menzogna, al servilismo. E questa \u00e8 una lettera servile. (...) Per salvarsi, in uno Stato di dittatura, occorrono delle anime forti, generose e coraggiose, e io riconosco che allora con questa lettera non lo sono stato\u00bb.\nIn un'intervista a \"la Repubblica\" del 16 giugno 1992, l'ormai anziano filosofo dichiar\u00f2 di essere profondamente pentito per quella lettera al duce, il cui testo defin\u00ec \u00aborrendo\u00bb, e aggiunse che egli non riteneva che tale \u00abpentimento bast[asse] ad annullare la colpa\u00bb. Bobbio spieg\u00f2 che, all'epoca della lettera, l'accusa di attivit\u00e0 antifascista gli parve \u00abuna deformazione della verit\u00e0\u00bb e lo indusse \u00abad esagerare i [suoi] trascorsi nel Guf\u00bb. Concluse Bobbio: \u00abIo non giustifico niente. Si tratta di un atto solo mio, e me ne vergogno. Esso dimostra, semmai, che un regime di polizia, qual era il fascismo, non somiglia in niente a uno Stato democratico, sia pure sgangherato, qual \u00e8 oggi il nostro. Non esistevano, a quel tempo, istanze intermedie fra il Capo e il cittadino. Chi cercava giustizia, doveva rivolgersi al vertice. \u00c8 come se ora un italiano, per sottrarsi a una montatura giudiziaria, dovesse prendere penna e carta e invocare l'intervento del Quirinale...\u00bb.\nLo stesso numero del quotidiano romano ospit\u00f2 vari interventi di storici e intellettuali a commento dell'episodio.\nEugenio Garin giustifica la lettera di Bobbio, definendola \u00abdi tono molto giovanile\u00bb e osservando che, a quell'epoca, specie \u00abfra i giovani (...) chi aveva scelto di restare in Italia, doveva accettare tutte le conseguenze di questa scelta. Anche se nell'intimo era contrario al regime, anche se partecipava in forme clandestine a dei tentativi di abbatterlo, doveva tenere un comportamento esteriore che gli consentisse di continuare ad esercitare la propria attivit\u00e0. (...) Era il tentativo di legittima difesa, l'unico margine che ti lasciava un'impresa irta di difficolt\u00e0 quotidiane, com'\u00e8 quella di vivere sotto una dittatura. Se non hai optato per l'esilio, devi operare in una situazione obiettivamente ambigua. Devi mentire, metterti la maschera\u00bb. Garin critica duramente l'iniziativa di \"Panorama\" di pubblicare la lettera. \u00abIniziative di questo tipo mi fanno un'impressione penosa. La stessa che provo quando leggo che, secondo i neonazisti, l'Olocausto non c'\u00e8 stato e i campi di sterminio sono una pura invenzione. Si tratta di operazioni che in qualche modo sono parenti, e che consistono nel chiudere gli occhi di fronte alla storia. Nel nostro caso, nel negare che in Italia ci sia stata, a quel tempo, una dittatura, con tutte le sue dure e strane leggi\u00bb.\nPer Gaetano Arf\u00e9, la pubblicazione della lettera \u00abnon in un saggio biografico ma a scopo sensazionalistico offende l'etica dello storico. Un episodio di debolezza verso il regime non appanna in alcun modo una biografia improntata a valori di moralit\u00e0. Mi chiedo: che senso ha ricordare oggi un cedimento di Bobbio? Non mi sembra operazione lodevole, e s'inquadra nel tentativo di livellare tutti su uno stesso piano, smarrendo quelle distinzioni che \u00e8 invece bene non smarrire\u00bb.\nLuciano Canfora, dopo aver posto l'accento sul concetto che la dittatura corrompe, delinea il dilemma etico in cui si trovarono alcuni intellettuali antifascisti, posti di fronte alla scelta fra accettare dei compromessi con il regime pur di \u00abconquistare una cattedra universitaria\u00bb, oppure rinunciare alla cattedra lasciando per\u00f2 in questo modo pi\u00f9 spazio ai professori fascisti.\nGiovanni De Luna afferma che la lettera pubblicata su \"Panorama\" in realt\u00e0 non rivela alcunch\u00e9: infatti - sostiene De Luna - Bobbio aveva gi\u00e0 parlato dei suoi rapporti col regime fascista in una intervista pubblicata pochi anni prima sul periodico \"Nuova Antologia\". De Luna cita alcuni passi di tale intervista, in cui Bobbio tra l'altro affermava \u00abdi non aver mai sentito come una contraddizione l'aver conservato la tessera, pur non essendo mai stato in coscienza un fascista\u00bb, e di aver praticato assieme ad altri \u00abquel comportamento che veniva chiamato nicodemismo, per cui avere la tessera era un obbligo esterno, non in coscienza\u00bb. In un altro intervento, uscito lo stesso giorno su \"l'Unit\u00e0\", De Luna suggerisce che la pubblicazione della lettera di Bobbio possa essere letta \u00aball'interno di un disegno politico che punta a delegittimare la prima Repubblica nel suo DNA costitutivo, ereditato dall'antifascismo\u00bb.\nVittorio Foa, dopo essersi detto \u00abdisgustato\u00bb dalla pubblicazione della lettera, asserisce di vedere in essa \u00absoltanto un rito procedurale per evitare l'ammonizione, provvedimento che avrebbe implicato una grave limitazione alla sua [di Bobbio] libert\u00e0 di lavoro e di movimento\u00bb. In una lunga intervista pubblicata su \"La Stampa\" del 16 giugno 1992, Foa espone in forma pi\u00f9 ampia la sua opinione sull'episodio, sostenendo fra l'altro che la lettera di Bobbio \u00ab\u00e8, da ogni punto di vista, politico o morale, assolutamente irrilevante. L'ammonizione era una violenza nei suoi confronti, era una misura amministrativa che poneva limiti alla libert\u00e0 personale e alla capacit\u00e0 di viaggiare e lavorare. Era una violenza dalla quale Bobbio aveva il diritto di difendersi: io mi sento di parlare di legittima difesa. (\u2026) Questa lettera va letta come un ricorso nei confronti di un provvedimento amministrativo\u00bb. Foa critica duramente l'iniziativa di \"Panorama\" definendola \u00abuna forma di denigrazione nei confronti di un uomo la cui vita, tutta la vita, merita ammirazione e rispetto. \u00c8 un'aggressione, una violenza che ci offende\u00bb.\nNicola Tranfaglia sottolinea la carenza di contestualizzazione storica che rende, a suo dire, censurabile dal punto di vista storiografico l'operazione del settimanale \"Panorama\". \u00abNessuno di noi, e tanto meno chi si occupa della tormentata storia del fascismo e dell'antifascismo, ritiene che certi documenti debbano restare segreti o non pubblicati. Al contrario io penso che la verit\u00e0 si serve ricostruendo con tutti i documenti disponibili che cosa e come avvenne. Ma perch\u00e9 questo accada e il lettore possa rendersi conto davvero di quello che \u00e8 stato il passato, bisognerebbe che anche i giornalisti che frequentano, a volte magari di sfuggita o con un po' di superficialit\u00e0, gli archivi non si prestassero a pubblicarli isolati dal loro contesto, come se fossero un unicum quando sono invece parte di un mosaico complesso che va ricostruito e interpretato, e al servizio di un'attualit\u00e0 politica che d\u00e0 ad essi un senso tutto particolare e sembra proiettare le ombre di una lotta politica in corso, aspra e spietata, su un periodo ormai concluso e, vorrei dire, per fortuna superato\u00bb.\n\"La Stampa\" del 16 giugno 1992 propose una serie di interviste circa l'opportunit\u00e0 dell'iniziativa di \"Panorama\" di pubblicare la lettera. Oltre alla testimonianza dell'allora direttore del settimanale, Andrea Monti, si espressero in senso favorevole alla pubblicazione Giulio Anselmi, Lucio Colletti, Vittorio Feltri e Vittorio Messori, mentre varie critiche all'iniziativa furono espresse da Corrado Augias, Andrea Barbato, Giorgio Bocca, Giampaolo Pansa e Gianni Vattimo. Lo storico Furio Diaz, dichiarando di non voler giudicare l'operazione editoriale di \"Panorama\", vide nella lettera di Bobbio una \u00abconferma delle atrocit\u00e0 dei tempi e del male che possono fare ad anime integerrime\u00bb.\nIn un intervento uscito su \"il manifesto\" del 17 giugno, Marco Revelli osserva come la pubblicazione della lettera di Bobbio denoti una concezione dell'uso pubblico della storia caratterizzata dalla \u00ababolizione dello scarto fra passato e presente\u00bb. Secondo Revelli, in questa concezione \u00abl'organicit\u00e0 del passato viene scomposta, ridotta a singoli \"reperti\" suscettibili di consumo da parte di un pubblico vorace ma distratto: schegge di storia possono in ogni momento balzar fuori da un fondo d'archivio\u00bb. Questo \u00abuso scandalistico della storia\u00bb, continua Revelli, ha il suo aspetto pi\u00f9 inquietante nella \u00ababolizione di ogni differenza fra sfera pubblica e sfera privata. L'attribuzione senza mediazioni di rilievo pubblico anche agli atti pi\u00f9 intimi, quelli pi\u00f9 direttamente legati alla sfera interiore delle persone\u00bb.\nBobbio conferm\u00f2 il proprio giudizio severo verso se stesso in una lettera diretta a Danilo Zolo in data 7 luglio 1992 e pubblicata postuma. Scrive Bobbio: \u00ab...quella storia l'avevo in parte raccontata, salvo la maledetta lettera, che avevo completamente rimossa... nessuno l'aveva mai notata (anche perch\u00e9 la \"Nuova Antologia\" non \u00e8 \"Panorama\")\u00bb. Bobbio ricorda che in quegli anni la dittatura fascista era durissima con gli oppositori e che lo stesso Foa si era preso otto anni di carcere per aver semplicemente distribuito dei manifestini. Il filosofo afferma che ormai nel 1935 egli non si considerava pi\u00f9 fascista ma (e questo, sostiene Bobbio, \u00e8 molto difficile farlo capire ai giovani d'oggi) \u00ab...occorreva fare dei compromessi per sopravvivere, per non dover rinunciare al proprio lavoro, o andare a finire in prigione o al confino\u00bb.\nIl politogo torinese aggiunge che tanti come lui avevano fatto quei compromessi col regime fascista \u00abma i miei, per quello che \u00e8 avvenuto dopo, appaiono naturalmente pi\u00f9 gravi... Non voglio aver l'aria di mendicare giustificazioni. Ci sono stati pur coloro che non hanno fatto compromessi\u00bb. Bobbio quindi non si autoassolve. Anzi, egli cerc\u00f2 in ogni modo di \u00ab...impedire o almeno frenare i miei difensori\u00bb che gli esprimevano la loro solidariet\u00e0 quando l'articolo di Panorama pubblic\u00f2 la sua lettera. Visto inutile ogni tentativo, afferma Bobbio, \u00ab...mi sono deciso all'ultimo momento a scrivere quel breve articolo su \"La Stampa\", in cui mi prendevo tutte le responsabilit\u00e0\u00bb.\nLa polemica con Veneziani del 1995.\nNel 1995 Marcello Veneziani pubblic\u00f2 il saggio \"Sinistra e destra: risposta a Norberto Bobbio\", in esplicita polemica col libro del filosofo torinese \"Destra e sinistra\", uscito l'anno precedente. In questo saggio il giornalista pugliese, accusando Bobbio di compromissioni col regime, cit\u00f2 \u00abalcune lettere sconvenienti: come quella del quadrumviro De Bono che raccomandava nel '38 Bobbio al Duce per la cattedra di filosofia del diritto. O come quella dello stesso Bobbio che per ottenere riconoscimenti accademici sottolineava i suoi meriti di fascista. O come quella del ministro della Rsi, Biggini, che in piena Repubblica sociale e in piena guerra partigiana raccomandava ancora Bobbio a Mussolini nel febbraio del '45 per ottenere la cattedra a Torino. Senza dire della sua iscrizione ai Guf e al Pnf, o del suo giuramento di fedelt\u00e0 al regime nel '39, dopo le odiose leggi razziali\u00bb.\nVeneziani afferm\u00f2 fra l'altro che se \u00abun antifascista come Bobbio ha potuto far carriera sotto il fascismo, allora vuol dire che non \u00e8 stato quel regime totalitario e liberticida che lo stesso Bobbio ha descritto; oppure che Bobbio era allineato con il regime, bench\u00e9 risultasse nel movimento Giustizia e Libert\u00e0\u00bb. A tali accuse Bobbio rispose con una lettera a Marcello Veneziani che, assieme alla controreplica di Veneziani, fu pubblicata sul \"Corriere della Sera\" del 13 agosto 1995.\nNella sua risposta, Bobbio asserisce che le accuse di Veneziani, \u00abinserite in quel contesto, hanno un puro scopo denigratorio\u00bb. Bobbio non fa menzione della propria lettera a Mussolini del luglio 1935; circa la \u201craccomandazione\u201d di De Bono, Bobbio afferma: \u00abla verit\u00e0 \u00e8 che il regime la cattedra non me l'ha data, come lei insinua. Al contrario, voleva togliermela. (\u2026) Era chiaro che la causa dell'esclusione era politica, e quindi era un sopruso. Perch\u00e9 avrei dovuto subirlo? Ricorsi ai mezzi di cui soltanto ci si pu\u00f2 servire in uno Stato non di diritto: il ricorso al capo. La storia \u00e8 nota: avevo uno zio generale che ne parl\u00f2 a De Bono e questi ne parl\u00f2 a Mussolini. Le dico di pi\u00f9. Volendo tentare tutte le vie possibili, il mio maestro Solari scrisse a Gentile, di cui era molto amico, perch\u00e9 intervenisse. Non molto tempo fa \u00e8 saltata fuori dall'Archivio della Fondazione Gentile una mia lettera in cui io ringrazio il filosofo del suo interessamento, di cui peraltro, aggiungevo, non c'era pi\u00f9 bisogno perch\u00e9 la faccenda era gi\u00e0 stata risolta favorevolmente\u00bb. Circa la presunta lettera di raccomandazione di Biggini, Bobbio nega l'esattezza della ricostruzione di Veneziani e afferma che si tratt\u00f2 invece di una lettera di Gioele Solari a Biggini, con la quale Solari - senza il consenso di Bobbio - lo indicava quale suo successore nella cattedra di filosofia del diritto all'Universit\u00e0 di Torino.\nRiferendosi agli episodi che lo videro direttamente coinvolto Bobbio, sempre rivolgendosi a Veneziani, scrive: \u00abSembra che lei non si renda conto che deplorare gli stratagemmi con cui in regime di dittatura ci si difende dalla prepotenza significa mettersi dal punto di vista del dittatore. Il quale ha per definizione sempre ragione. Ci si mette dal punto di vista del dittatore quando non si pronuncia una sola parola per condannare l'imposizione arbitraria, ma si levano alte grida per denunciare chi cerca di cavarsela con i soli mezzi che la dittatura concede. L'esempio classico di questo punto di vista del dittatore che ha sempre ragione (...) \u00e8 il giudizio scandalizzato sui professori che, salvo pochissimi, hanno giurato. Mi domando, e domando anche a lei: che cosa \u00e8 pi\u00f9 scandaloso, un giuramento contro coscienza, ma coatto, oppure il fatto vergognoso che un ministro dell'Educazione nazionale, il filosofo Gentile, beneamato da lei e dal Suo maestro Del Noce, abbia imposto ai suoi colleghi il giuramento di fedelt\u00e0 a un regime che aveva conquistato il potere con la forza (...)?\u00bb\nNella sua controreplica, Veneziani scrisse di aver \u00abritenuto opportuno\u00bb richiamare le vicende biografiche di Bobbio in quanto quest'ultimo era, a parere dello stesso Veneziani, \u00abil pi\u00f9 autorevole rappresentante di quella cultura che ha decretato l'ostracismo non solo verso i neofascisti, ma anche verso coloro che avevano un diverso giudizio sul fascismo e sull'antifascismo. (...) Ora, quando sono emerse quelle tracce di \"contaminazione\" con il fascismo da Lei onestamente riconosciuto (anche se sarebbe stato meglio se non avesse atteso che fossero stati altri ad accorgersene), ho avuto l'impulso a rimettere sul piatto della bilancia quelle vicende per dire: vedete, sul tema fascismo antifascismo sono stati emarginati molti che col fascismo non ebbero nulla a che spartire. E invece, un riferimento autorevole di questo tribunale antifascista permanente, come lei, col fascismo scese a patti\u00bb.\nL'intervista del 1999.\nNel 1999 Bobbio decise nuovamente di raccontare la propria versione riguardo alla sua adesione al fascismo, in un'intervista rilasciata a Pietrangelo Buttafuoco e pubblicata su \"Il Foglio\" del 12 novembre 1999: \u00abEro, come posso dirlo? Come posso dirlo senza mascherarmi nell'indulgenza con me stesso? Ero immerso nella doppiezza, perch\u00e9 era comodo fare cos\u00ec. Fare il fascista tra i fascisti e l'antifascista con gli antifascisti. Oppure, e lo dico per dare un'interpretazione pi\u00f9 benevola, era solo uno sdoppiamento quasi consapevole tra il mondo quotidiano della mia famiglia fascista e il mondo culturale antifascista. Uno sdoppiamento tra il me politico e il me culturale\u00bb.\nAnche questa intervista di Bobbio suscit\u00f2 reazioni e polemiche. Il giorno dopo la sua pubblicazione, \"La Stampa\" pubblic\u00f2, l'uno a fianco all'altro, sotto il titolo \"Bobbio e il fascismo: \u00e8 giusto vergognarsi?\", due interventi degli storici Massimo L. Salvadori e Giovanni De Luna.\nSalvadori scrisse che \u00abBobbio non \u00e8 stato all'altezza di quei suoi amici che hanno avuto la giovinezza spezzata dal fascismo. Egli lo ha sempre saputo. E per questo li ha celebrati, sapendo che essi erano anche la misura delle debolezze di quanti non erano stati al pari di loro. Bobbio non \u00e8 stato Gobetti o Ginzburg. \u00c8 stato un giovane studioso che ha vissuto e pagato il prezzo delle contraddizioni e delle ambiguit\u00e0 che il fascismo generava, obbligando alla dura scelta tra il conformarsi e il ribellarsi apertamente, ma che ad un certo punto si \u00e8 anche lui sollevato. La sua vocazione era quella degli studi e, nel perseguirli (...), non si \u00e8 in nessun momento piegato alla cultura di regime. E per questa via \u00e8 andato avanti sino a fare di s\u00e9 il maestro che ammiriamo\u00bb.\nDe Luna, dopo aver ricordato che \u00abda almeno dieci anni (...) Bobbio torna con assiduit\u00e0 sui suoi trascorsi fascisti\u00bb, cosicch\u00e9 molte delle cose dette nell'intervista a Buttafuoco erano in realt\u00e0 gi\u00e0 note, osserva che tuttavia l'intervista riveste il significato di \u00abun'appassionata testimonianza a futura memoria\u00bb. Prosegue De Luna: \u00abSolo il fascismo in Italia ha operato consapevolmente e lucidamente quella corruzione delle coscienze che induce gli individui a vergognarsi delle proprie scelte, a ragionare esclusivamente in termini di abiure e di confessioni. (...) Fu questo il grande scandalo dell'Italia del dopoguerra: la vergogna collettiva si trasform\u00f2 in rimozione collettiva e il fascismo fu archiviato e rinchiuso in una gigantesca parentesi. Rifiutando di fare i conti fino in fondo con quell'esperienza, con i suoi contorni morali e esistenziali oltre che con quelli politici, l'Italia si consegn\u00f2 ai percorsi obbligati di una continuit\u00e0 che si rispecchia anche nella situazione attuale. Oggi Bobbio ha il coraggio di rispolverare una parola desueta; nella sua testimonianza, la vergogna cessa di essere soltanto la premessa del disimpegno e dell'inganno per indicare la strada di un indissolubile intreccio tra integrit\u00e0 morale e democrazia\u00bb.\nGad Lerner, in un lungo intervento pubblicato su \"la Repubblica\" del 13 novembre 1999, scrisse che nell'intervista di Buttafuoco \u00abl'intimo disagio di Bobbio diviene il tramite di un'operazione ideologica mirata a correggere il giudizio storico del Bobbio medesimo sul fascismo\u00bb. In aperta polemica con Lerner, Giovanni Belardelli scrisse che riconoscere che il fascismo fu \u00abun regime cui poterono aderire milioni d'italiani e italiane dei pi\u00f9 diversi ceti sociali e di tutte le et\u00e0\u00bb non significa \u00abannullare il giudizio di condanna, storica e morale\u00bb di tale regime, bens\u00ec \u00abdovrebbe servire come un invito a lasciarci definitivamente alle spalle l'interpretazione\u00bb secondo la quale \u00abil fascismo sarebbe stato una sorta di male assoluto, sicch\u00e9 qualunque persona dabbene doveva dimostrare dopo il 1945 di non aver avuto nulla, ma proprio nulla, a che spartire con esso\u00bb.\nFortemente critico con l'articolo di Lerner \u00e8 anche Giuliano Ferrara, che definisce l'intervista a Bobbio \u00abuna straordinaria conversazione, non priva di ironia, tra \"giovani fascisti\" attraverso le generazioni passate sotto i ponti della storia\u00bb. Giancarlo Bosetti ritiene che il principale significato dell'intervista al \"Foglio\" risieda nella \u00ab\"diplomazia\" bobbiana del dialogo, quella stessa che lo aveva spinto ad accettare, qualche anno fa un confronto con Renzo De Felice, che era diventato un libro \"Italiani amici-nemici\"\u00bb.\nIndro Montanelli, in un'intervista televisiva di poco successiva all'uscita dell'articolo di Buttafuoco, dichiara che Bobbio \u00abcon un'onest\u00e0 assoluta, si \u00e8 presentato come uno dei tanti giovani italiani - io sono della stessa generazione - che si trovarono coinvolti involontariamente nel regime fascista. Noi non ne siamo i responsabili. Si conviveva con il fascismo in vari modi, il modo di Bobbio era largamente diffuso. (...) \u00c8 vero, non ha nemmeno militato come antifascista, ma lui non \u00e8 un militante politico, \u00e8 un militante studioso. La politica era un impegno secondario\u00bb.\nVittorio Feltri dedica alla vicenda un editoriale su \"Il Giorno\", dove scrive che Bobbio \u00abcon semplicit\u00e0 e onest\u00e0 ha posto le premesse per un'effettiva conciliazione degli italiani. Ha fatto cio\u00e8 quanto nessuno prima di lui aveva avuto il coraggio e l'intelligenza di fare: ha detto la verit\u00e0\u00bb, mentre Marcello Veneziani su \"Il Giornale\" scrive che \u00abNorberto Bobbio esce a testa alta da questa confessione dolorosa e il suo prestigio di studioso resta inviolato. Quel che crolla \u00e8 il feticcio, la mitologia bobbiesca su cui sciami di professorini e giornalisti hanno per troppo tempo svolazzato\u00bb.\nIl 14 novembre 1999 \"la Repubblica\" pubblic\u00f2 un'intervista ad Alessandro Galante Garrone sui rapporti giovanili di Bobbio col regime fascista. Alla domanda se Bobbio non avesse dimostrato \u00ablo stesso coraggio e la stessa determinazione antifascista di alcuni dei suoi migliori amici\u00bb, Galante Garrone risponde: \u00abGuardi, l'ho gi\u00e0 spiegato tante altre volte, anche quando salt\u00f2 fuori quella sua lettera spedita a Mussolini. Quello era il suo carattere: uno schivo, molto pi\u00f9 riservato di tutti noi, uno che puntava tutto sulla seriet\u00e0, sul rigore dello studio, sull'impegno morale\u00bb. Richiesto di una valutazione sul fatto che Bobbio dopo la laurea scelse la carriera accademica (la quale presupponeva l'iscrizione al partito fascista), Galante Garrone risponde: \u00abVede, anche questo fa parte del suo modo di essere. Anzi, ne discende con esattezza. Per lui lo studio, l'impegno universitario, il riflettere sulla filosofia del diritto e della politica, erano fondamentali (...). Era un non militante, un non combattivo: le sue idee, per\u00f2, sono quelle che ho sempre conosciuto e condiviso. E anche l\u00ec, nell'universit\u00e0 fascista, le sue idee continuavano ad essere uguali alle mie: ancora una volta, sono pronto a testimoniarlo. In quei giorni tremendi, anche a lui sarebbe potuto capitare ci\u00f2 che molti di noi hanno rischiato e alcuni hanno dovuto affrontare\u00bb.\nLo stesso Bobbio intervenne sulla prima pagina de \"La Stampa\" del 14 novembre 1999 per replicare ai commenti sulla sua intervista. Riferendosi a un passo dell'articolo di Buttafuoco in cui quest'ultimo aveva affermato che \u00ab[n]on \u00e8 mai troppo tardi per chiudere gli ultimi fuochi del dopoguerra\u00bb, Bobbio scrive: \u00abnon avevo nessuna intenzione, raccontando le mie vicende di allora e nel dare un giudizio sul fascismo e su altri eventi scabrosi, di \"chiudere gli ultimi fuochi del dopoguerra\". Da parte mia, li ho gi\u00e0 chiusi da un pezzo. Non so quante volte ho scritto che occorreva andare al di l\u00e0 dell'antifascismo e dell'anticomunismo. Pervicace e petulante \u00e8, semmai, ancora soltanto quest'ultimo\u00bb."}
{"id": "5613232", "revid": "430363", "url": "https://it.wikipedia.org/wiki?curid=5613232", "title": "Gotico valenciano", "text": ""}
{"id": "5613233", "revid": "70217", "url": "https://it.wikipedia.org/wiki?curid=5613233", "title": "Putzu Idu", "text": ""}
{"id": "5613238", "revid": "1234826", "url": "https://it.wikipedia.org/wiki?curid=5613238", "title": "Dele Alli", "text": "Caratteristiche tecniche.\nConsiderato da tempo come uno dei migliori prospetti del calcio inglese ed europeo, Alli \u00e8 un centrocampista moderno, \"box to box\", in grado di ricoprire pi\u00f9 ruoli a centrocampo e di essere presente in entrambe le fasi di gioco, sia difensiva che offensiva. In possesso di ottime doti balistiche, pu\u00f2 andare a segno con conclusioni di potenza da fuori area, ma anche con ottimi inserimenti senza palla o con colpi di testa su azioni da calcio piazzato, dove sfrutta la sua grande prestanza atletica. Tecnicamente valido, sa anche districarsi bene nel dribbling grazie ad un'ottima capacit\u00e0 nella conduzione della palla. Pu\u00f2 essere schierato inoltre anche come ala su entrambe le fasce, tavolta pu\u00f2 anche agire come seconda o prima punta.\nPer queste caratteristiche \u00e8 stato spesso paragonato dalla stampa inglese all'ex capitano del Liverpool, Steven Gerrard, suo idolo di infanzia e fonte di ispirazione.\nCarriera.\nClub.\nInizi con il MK Dons.\nProdotto del settore giovanile del Milton Keynes Dons, fa il suo esordio in prima squadra il 2 novembre 2012, appena sedicenne, durante un match di FA Cup contro il Cambridge City, finito poi in un pareggio a reti inviolate.\nLa stagione successiva \u00e8 quella del definitivo salto nella formazione titolare della squadra e con ben 33 presenze e 6 reti all'attivo lo vede emergere come uno dei pi\u00f9 interessanti talenti britannici al di fuori della massima serie inglese, tanto da entrare nelle mire di societ\u00e0 prestigiose come Bayern Monaco e Liverpool dopo lo storico 4-0 del MK Dons ai danni del Manchester United, il 26 agosto 2014 in League Cup.\nTottenham.\nIl 2 febbraio 2015 firma un contratto quinquennale con il Tottenham nelle ultime ore di mercato, per un costo iniziale intorno ai 5.000.000 \u00a3. Tuttavia Alli rimane in prestito a Milton Keynes per tutto il resto della stagione 2014-15, annata che lo vedr\u00e0 ancora una volta protagonista con 39 presenze e ben 16 reti all'attivo nella League One, risultando decisivo nella cavalcata dei Dons verso la promozione in Championship. Il 19 aprile gli viene assegnato il Football League Award come giovane giocatore dell'anno.\nL'8 agosto 2015 debutta in Premier League nella sconfitta esterna per 1-0 degli Spurs all'Old Trafford contro il Manchester United, subentrando nel secondo tempo al posto del compagno di squadra Eric Dier. Il 22 agosto 2015 segna il suo primo gol in Premier contro il Leicester City, partita poi finita in pareggio per 1-1. In questa stagione, dove arriva anche in doppia cifra di gol, viene nominato \"Giovane dell'anno PFA 2016\" e anche inserito nella \"Squadra dell'anno della PFA 2016\". Il 19 settembre 2016 prolunga il suo contratto con gli \"Spurs\" fino al giugno 2022. Il 4 gennaio 2017 mette a segno due reti, entrambe di testa, nella vittoria per 2-0 contro il Chelsea che pone fine alla striscia di 13 successi consecutivi della squadra allenata da Antonio Conte.\nIl 1\u00ba novembre 2017 realizza una doppietta (decisiva) nella vittoria degli \"Spurs\" per 3-1 contro il Real Madrid in un match della fase a gironi di Champions League. Il 1\u00ba aprile 2018 nel giorno della sua 100\u00aa presenza in Premier League sigla una doppietta nella vittoria esterna per 3-1 contro il Chelsea.\nIl 1\u00ba giugno 2019 con il Tottenham raggiunge la finale di Champions League, che vedr\u00e0 uscire vincitore il Liverpool per 2-0.\nLa stagione 2020-21 non \u00e8 positiva per il calciatore inglese: complice il mancato feeling con il tecnico Jos\u00e9 Mourinho e il poco tempo disputato in campo, riesce a collezionare a malapena 3 gol (di cui 2 su rigore).\nEverton.\nFinito ormai ai margini della rosa del Tottenham, nella notte tra il 31 gennaio e il 1\u00ba febbraio 2022 viene ceduto all\u2019 a costo zero con alcuni bonus che possono far salire il costo del cartellino fino a 40 milioni di euro; con i \"Toffees\" Dele Alli firma un contratto biennale.\nNazionale.\nVanta presenze in tutte le nazionali giovanili inglesi ad eccezione dell'Under-20; nel settembre 2015 ha giocato due partite con l'Under-21 inglese.\nNell'ottobre 2015 viene convocato per la prima volta, dal CT Roy Hodgson, nella nazionale maggiore per le partite di qualificazione a Euro 2016 contro e . Debutta ufficialmente nella partita giocata a Wembley contro l', vinta per 2-0 dai \"Tre Leoni\", subentrando all'88'. Il 17 novembre seguente segna il suo primo gol nell'amichevole interna giocata contro la .\nViene convocato per gli Europei 2016 in Francia, dove scende in campo in tutte e quattro le gare disputate dall'Inghilterra, fino all'eliminazione agli ottavi per mano dell'Islanda. Convocato anche per il Campionato mondiale di calcio 2018, nella fase a gironi scende in campo solamente nella gara inaugurale degli inglesi, per poi far parte dell'undici titolare negli ottavi di finale contro la Colombia, nei quarti contro la Svezia, partita in cui sigla il gol del 2-0, e in seminfinale contro la Croazia.\nStatistiche.\nPresenze e reti nei club.\n\"Statistiche aggiornate al 9 gennaio 2022.\""}
{"id": "5613241", "revid": "767487", "url": "https://it.wikipedia.org/wiki?curid=5613241", "title": "Hygeia at the Solito", "text": "Hygeia at the Solito \u00e8 un cortometraggio muto del 1917 diretto da David Smith.\nProduzione.\nIl film fu prodotto dalla Vitagraph Company of America (come Broadway Star Features).\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 1\u00ba dicembre 1917."}
{"id": "5613248", "revid": "15756", "url": "https://it.wikipedia.org/wiki?curid=5613248", "title": "Museo della casa contadina", "text": "Il Museo della casa contadina \u00e8 un museo etno-antropologico situato a Bolognetta.\nStoria.\nDedicato al recupero della locale tradizione etno-antropologica e istituito nel 1985, il Museo della casa contadina di Bolognetta conserva le caratteristiche tipiche della struttura della casa contadina di inizio 900, la cosiddetta casa terrana, dove, nell'unico grande ambiente, sono raccolti, oltre agli arredi e alle suppellettili, i tipici oggetti relativi alla cultura materica agricola utilizzati sino a qualche decennio fa nell'ambito dei cicli agricoli del grano, dell'uva e dell'olio, colture portanti dell'economia della Bolognetta di una volta.\nNell'agosto-settembre 1983 il Centro iniziative culturali con la collaborazione del Servizio Museografico della Facolt\u00e0 di lettere e filosofia dell'Universit\u00e0 degli studi di Palermo organizz\u00f2 la mostra \"Vita e lavoro contadino a Bolognetta\" che fu visitata da circa duemila persone provenienti da tutta la provincia. A conclusione dell'inaugurazione il prof. Antonino Buttitta, etnologo e antropologo, propose al Comune di acquisire una casa contadina da conservare come memoria delle abitazioni di un tempo. L'amministrazione comunale acquist\u00f2 la casa della signora Onofria Sinagra, dove avevano vissuto lei, il marito ed undici figli. Il Museo fu inaugurato nell'agosto 1989.\nEdificio.\nIl museo \u00e8 ospitato in un edificio ad unica elevazione e privo di finestre, che presenta nel prospetto principale un'importante grondaia in coppi dai profili obliqui, caratteristica peculiare delle locali case contadine di un tempo. Alla porta a 2 ante se ne addossa un'altra pi\u00f9 bassa, che aveva la funzione di chiudere lasciando entrare abbondante luce. Entrambi gli ingressi mostrano l'apertura della \"\"Jattalora\", foro realizzato per il passaggio degli utili felini.\nSale espositive.\nLe sale del museo si dispongono in due piani: piano terra e soppalco che ripropongono la tipica abitazione contadina del novecento, con una superficie di 60 m\u00b2. Prodotto della architettura spontanea la casa terrana colpisce per l'incredibile razionalit\u00e0 di spazi e mobilia. Entrando subito sulla sinistra \u00e8 la \"tannura\"\" composita struttura in mattoni che comprende il grande forno in refrattari per la cucina dei pani e delle pietanze voluminose, ed il piccolo forno dove si riscaldavano o cuocevano alimenti di scarse dimensioni. Attigua la \"tannura\" \u00e8 la mangiatoia-stalla per l'asino e il mulo, che avevano anche la funzione di riscaldamento \"Naturale\" degli ambienti. nei pressi venivano ricoverati durante la notte anche i piccoli animali da cortile che di giorno erano posti in libert\u00e0 davanti alla porta o chiusi in un' \"\"argia\", una rozza gabbia in legno e fil di ferro. Nei pressi sono i contenitori coi quali le donne si recavano alla fonte ad approvvigionarsi d'acqua: i \"quartari\" e i \"bummari\", recipienti in terracotta e i \"lanceddi\" in alluminio e zinco. Il funzionale tavolo rotondo era realizzato in due esatte porzioni di cerchio divisibili e addossabili alle parerti per ovvie ragioni di spazio. Sulla destra nell'unico vano \u00e8 il \"parmentu\"\", insolita struttura multiuso. Sul grande contenitore in muratura rettangolare per il grano realizzato sul pavimento si sistemavano i \"tavuli\", il tutto diveniva letto matrimoniale ricoperto dai materassi di lana, di crini o di pagliericcio. Sempre sulla parte di destra rispetto all'ingresso \u00e8 l'elemento onnipresente all'interno delle case terrane, la \"sena\" una credenza a muro con mensole terminante con un arco, ove venivano riposte suppellettili in ceramica o vetro. Per la biancheria veniva utilizzato il \"cantarano\", che spesso era l'unico mobile della casa terrana. Altro oggetto tipico \u00e8 l\"'\"arbitriu\", il rudimentale, ma efficace, macchinario per la pasta. La superficie calpestabile della stanza \u00e8 ampliata dalla presenza dell'importante soppalco, \"u sularu\"\", in tavolato di legno e canne dove dormiva la prole e si conservavano tutti gli attrezzi del lavoro, il fieno e perfino il raccolto. La casa-museo, ricca di molti altri oggetti \u00e8 corredata di mostra fotografica su cicli del grano e della vite, diviene un'essenziale strumento di indagine socio-economica sulla realt\u00e0 agreste dell'otto-novecento bolognettese siciliano."}
{"id": "5613249", "revid": "767487", "url": "https://it.wikipedia.org/wiki?curid=5613249", "title": "A Family Flivver", "text": "A Family Flivver \u00e8 un cortometraggio muto del 1917 diretto da C. Graham Baker.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 3 dicembre 1917."}
{"id": "5613250", "revid": "33689", "url": "https://it.wikipedia.org/wiki?curid=5613250", "title": "Marco Mezio Epafrodito", "text": "Biografia.\nLa biografia di Epafrodito \u00e8 stata registrata dalla Suda. Epafrodito nacque a Cheronea, in Beozia, da una famiglia di condizione servile}; crebbe ad Alessandria d'Egitto nella famiglia del grammatico Archias che gli impart\u00ec una buona educazione. Era alto e di carnagione scura, coi capelli irti di colore nero (o forse bruno) e la barba. Fu schiavo del prefetto d'Egitto Mezio Modesto, il quale lo acquist\u00f2 perch\u00e9 diventasse pedagogo del proprio figlio Petelinus, e riusc\u00ec ad affrancarsi grazie al grande rapporto di fiducia che aveva instaurato con la famiglia di Mezio Modesto. Si trasfer\u00ec poi a Roma, dove visse in agiatezza; di lui durante questo periodo si ricorda la biblioteca che, si dice, contenesse trentamila volumi rari oltre ad alcune sue opere come i commentari su Omero e Pindaro, e altre opere di vari argomenti. Si presume che a Roma abbia aperto una propria scuola e che questa fosse la fonte della sua agiatezza.\nRapporto con Flavio Giuseppe.\nFlavio Giuseppe dedic\u00f2 tre delle sue quattro opere a un Epafrodito: \"Antichit\u00e0 giudaiche\", La \"Vita\" e \"Contro Apione\". Nel Proemio delle \"Antichit\u00e0 giudaiche\" scrisse di essere stato incoraggiato da Epafrodito a iniziare quella vasta opera: \nSecondo Hannah M. Cotton e Werner Eck, l'identificazione di Epafrodito di Cheronea con l'Epafrodito amico di Flavio Giuseppe \u00e8 molto probabile.\nStatua.\nDi lui si conserva una statua (conservata al museo della civilt\u00e0 romana a Roma, visibile qui) che presenta la scritta:"}
{"id": "5613252", "revid": "47767", "url": "https://it.wikipedia.org/wiki?curid=5613252", "title": "Epafrodito (nome)", "text": "Origine e diffusione.\nDeriva dal nome greco \u0395\u03c0\u03b1\u03c6\u03c1\u03bf\u03b4\u03b9\u03c4\u03bf\u03c2 (\"Epaphroditos\"), composto da \u03b5\u03c0\u03b9 (\"epi\", \"su\", utilizzato come prefisso rafforzativo) combinato con il nome della dea Afrodite; il significato complessivo pu\u00f2 essere interpretato come \"amabile\", \"affascinante\", \"elegante\", \"bello\", \"leggiadro\".\nIl nome era molto comune in epoca classica, specialmente nella forma tronca \u1f18\u03c0\u03b1\u03c6\u03c1\u1fb6\u03c2 (\"Epaphras\"); in italiano moderno gode invece di scarsissima diffusione.\nOnomastico.\nL'onomastico pu\u00f2 essere festeggiato il 22 marzo, in memoria di sant'Epafrodito di Filippi, discepolo di san Paolo e primo vescovo di Terracina, oppure il 13 luglio in onore del beato Epafrodito, eremita cipriota, martire nel XII secolo. Con la forma tronca si ricorda invece sant'Epafra, missionario a Colossi, Laodicea e Ierapoli e quindi vescovo di Colossi e martire."}
{"id": "5613255", "revid": "61051", "url": "https://it.wikipedia.org/wiki?curid=5613255", "title": "Nata\u0161a Andonova", "text": "\u00c8 sorella minore di Sijche, anch'essa calciatrice della nazionale, che gioca nel ruolo di difensore o centrocampista.\nCarriera.\nClub.\nAndonova gioca la prima parte della sua carriera in repubblica di Macedonia, dal 2004 al 2009 con lo \u017dFK Tikve\u0161anka e conquistando alla sua ultima stagione il suo primo campionato nazionale, titolo bissato la stagione seguente (2009-2010), assieme con la coppa di lega, con la maglia dello \u017dFK Borec, aggiudicandosi il premio come Calciatrice macedone dell'anno negli anni 2009 e 2010, premio poi conquistato anche nel 2012, 2013 e 2014 per le prestazioni offerte nei campionati esteri.\nNell'estate Andonova coglie l'occasione offertale dal Turbine Potsdam per giocare in un campionato professionistico, quello tedesco, dalla stagione 2011-2012. Inizialmente inserita sia nella squadra titolare, iscritta alla Frauen-Bundesliga, che in quella riserve, che gioca nella 2. Frauen-Bundesliga, riesce a farsi luce conquistando la fiducia della societ\u00e0 che gi\u00e0 dalla stagione successiva la inserisce stabilmente nella rosa della prima squadra. Durante le quattro stagioni disputate con la societ\u00e0 di Potsdam conquista un titolo nazionale, alla stagione d'esordio, e decide di congedarsi dalla squadra con un tabellino personale, nella sola Frauen-Bundesliga, di 12 reti siglate su 61 presenze.\nNell'estate 2015 sottoscrive un accordo con l'FC Roseng\u00e5rd, societ\u00e0 con sede a Malm\u00f6 campione di Svezia, per giocare in Damallsvenskan, massimo livello del campionato nazionale di categoria. Con la societ\u00e0 rimane fino al termine della stagione 2016, contribuendo a conquistare un titolo nazionale nel 2015 e l'edizione 2016 della Supercupen damer, congedandosi con un tabellino personale di 20 reti realizzate su 34 incontri di campionato.\nA fine gennaio 2017 Andonova decide di sottoscrivere un contratto con il Paris Saint-Germain, con scadenza a giugno, per giocare in Division 1 F\u00e9minine, massimo livello del campionato francese, nella seconda parte della stagione. Al termine della stagione ha lasciato il Paris Saint-Germain per trasferirsi al Barcellona."}
{"id": "5613257", "revid": "899752", "url": "https://it.wikipedia.org/wiki?curid=5613257", "title": "Carlo Destefani", "text": ""}
{"id": "5613259", "revid": "298229", "url": "https://it.wikipedia.org/wiki?curid=5613259", "title": "Sacrifice 2011", "text": "Sacrifice 2011 \u00e8 stata la settima edizione in pay-per-view prodotto dalla Total Nonstop Action Wrestling (TNA). L'evento si \u00e8 svolto il 15 maggio 2011 nell'Impact Zone di Orlando Florida."}
{"id": "5613262", "revid": "2038877", "url": "https://it.wikipedia.org/wiki?curid=5613262", "title": "Partito Comunista Paraguaiano", "text": "Il Partito Comunista Paraguaiano () \u00e8 un partito comunista in Paraguay.\nStoria.\n\u00c8 stato fondato il 19 febbraio 1928 e in seguito \u00e8 stato accettato come sezione locale dell'Internazionale Comunista.\nHa riacquistato la legalit\u00e0 per un breve periodo nel 1936 e nuovamente dal 1946 al 1947. \nDurante il regime militare di Alfredo Stroessner, membro del Partito Colorado, \u00e8 stato brutalmente represso. Dopo la caduta del regime di Alfredo Stroessner \u00e8 stato legalizzato."}
{"id": "5613263", "revid": "125118070", "url": "https://it.wikipedia.org/wiki?curid=5613263", "title": "L'Alpina", "text": "L'Alpina Maglierie Sportive S.p.A. \u00e8 un'industria italiana di calzature ed abbigliamento sportivo. \u00c8 stata fondata nel 1946 e propone prodotti per il tennis tramite il marchio \"Australian by l'alpina maglierie sportive S.p.A.\" meglio conosciuto come Australian."}
{"id": "5613264", "revid": "75490405", "url": "https://it.wikipedia.org/wiki?curid=5613264", "title": "Australian", "text": ""}
{"id": "5613265", "revid": "767487", "url": "https://it.wikipedia.org/wiki?curid=5613265", "title": "Spooks and Spasms", "text": "Spooks and Spasms \u00e8 un cortometraggio muto del 1917 diretto da Lawrence Semon (Larry Semon).\nProduzione.\nIl film fu prodotto dalla Vitagraph Company of America (come Big V Comedies).\nDistribuzione.\nDistribuito dalla Vitagraph Company of America, il film - un cortometraggio in una bobina - usc\u00ec nelle sale cinematografiche statunitensi il 3 dicembre 1917."}
{"id": "5613269", "revid": "183114", "url": "https://it.wikipedia.org/wiki?curid=5613269", "title": "Epafrodito di Cheronea", "text": ""}
{"id": "5613270", "revid": "767487", "url": "https://it.wikipedia.org/wiki?curid=5613270", "title": "Paging Page Two", "text": "Paging Page Two \u00e8 un cortometraggio muto del 1917 diretto da C. Graham Baker.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film - un cortometraggio in una bobina - usc\u00ec nelle sale cinematografiche statunitensi il 10 dicembre 1917."}
{"id": "5613271", "revid": "481666", "url": "https://it.wikipedia.org/wiki?curid=5613271", "title": "The Last Leaf", "text": ""}
{"id": "5613272", "revid": "760369", "url": "https://it.wikipedia.org/wiki?curid=5613272", "title": "Ospedale di Santa Croce", "text": ""}
{"id": "5613282", "revid": "33689", "url": "https://it.wikipedia.org/wiki?curid=5613282", "title": "Marco Modio Asiatico", "text": "Riguardanti Modio rimangono principalmente due iscrizioni (una sul petto e l'altra sul peduccio) su una statua ritrovata a Smirne. Cos\u00ec sta scritto:\nQuesta prima iscrizione conferma l'origine romana di Modio che ha, come era d'uso, un prenome e un nome.\nIl contenuto ricalca un passo dell\"'Odissea\" di Omero (IV, v. 230), una porzione di esametro. Questa iscrizione \u00e8 stata probabilmente dedicata a Modio da un suo schiavo o liberto."}
{"id": "5613284", "revid": "880084", "url": "https://it.wikipedia.org/wiki?curid=5613284", "title": "Lingue siniche", "text": ""}
{"id": "5613287", "revid": "254059", "url": "https://it.wikipedia.org/wiki?curid=5613287", "title": "Richilde Pedroni", "text": "Biografia.\nFiglia di Ugone de' Pedroni, era moglie di Antonio Corradi e contribu\u00ec, con le sue ricchezze, alla fortuna dei Gonzaga di Mantova.\nNel 1287 inizi\u00f2 l'ascesa della famiglia Corradi da Gonzaga sul quasi esclusivo possesso del territorio di Gonzaga, a spese dei monaci dell'abbazia di Polirone e coinvolgendo anche i beni della famiglia Pedroni, unica ereditiera della casa, che sarebbero poi passati ai Gonzaga.\nDiscendenza.\nRichilde ed Antonio ebbero i seguenti figli:"}
{"id": "5613289", "revid": "767487", "url": "https://it.wikipedia.org/wiki?curid=5613289", "title": "Lingua bai", "text": "La lingua bai (bai: Baip\u2027ngvp\u2027zix; ) \u00e8 una lingua appartenente alla famiglia delle lingue sinotibetane che viene parlata in Cina, perlopi\u00f9 nella provincia dello Yunnan, dalla popolazione Bai.\nA questa lingua vengono associati diversi codici ISO 639: \"bca\", \"bfs\", \"bfc\", \"lay\"."}
{"id": "5613301", "revid": "2091899", "url": "https://it.wikipedia.org/wiki?curid=5613301", "title": "San Biagio (Biella)", "text": "San Biagio \u00e8 un rione di Biella e corrisponde alla parte sud-occidentale di tale Comune. Esso viene costituito nel 1938, ma inizialmente viene lasciato privo di denominazione: infatti, in sede di suddivisione urbana, i tre rioni meridionali di Biella sono provvisoriamente definiti con le lettere H, I e M, a causa dell'ancora embrionale sviluppo edilizio di tali zone e la conseguente difficolt\u00e0 nel tracciarvi dei confini netti.\nFin da subito, tuttavia, i limiti geografici del San Biagio sono in parte delineati dal confine meridionale del rione Vernato (via Tripoli), di cui il neo-rione costituisce il proseguimento verso Sud sino a lambire il territorio del Comune di Ponderano e a Ovest fino al Comune di Occhieppo Inferiore.\nIl nome assunto dal rione, di fatto e per consuetudine, deriva da almeno due fattori: 1) la zona \"Case Sparse San Biagio\" costituisce, ancora oggi, la parte pi\u00f9 a sud-ovest di Biella, ove l'omonima strada lambisce le mura del Cimitero Urbano, il pi\u00f9 grande della citt\u00e0; 2) la chiesa parrocchiale di San Biagio \u00e8, fino al 1964 (anno di consacrazione della chiesetta del rione Oremo), la pi\u00f9 occidentale di Biella Piano, e costituisce ancora oggi la parrocchia di riferimento dell'intera zona.\nOltre al gi\u00e0 citato Cimitero Urbano, il rione comprende \u2013 sempre nella sua parte pi\u00f9 occidentale \u2013 la Citt\u00e0 degli Studi (succursale dell'Universit\u00e0 di Torino e di diversi Istituti di Istruzione Superiore) e la Casa Circondariale. La parte orientale del San Biagio \u00e8 invece, di massima, divisa in due parti: quella settentrionale a peculiarit\u00e0 residenziale, e quella meridionale in prevalenza di carattere artigianale e industriale.\nAl compimento dell'urbanizzazione nella zona, i confini del San Biagio risultano cos\u00ec definiti: a nord segue via Tripoli, via Rigola e via Ivrea, separandosi cos\u00ec dai rioni Vernato, Thes e Oremo; a ovest segue il corso del Torrente Oremo al di l\u00e0 del quale si trova il Comune di Occhieppo Inferiore; a sud, corso Novellino Casalvolone lo separa dal Comune di Ponderano, per poi risalire lungo le prime propaggini del Villaggio Lamarmora e proseguire la sua linea meridionale per via Felice Piacenza e viale Macall\u00e9; infine a est percorre via Fratelli Rosselli fino all'incrocio con via Tripoli.\nCon la nascita dei consigli di quartiere, il rione San Biagio viene inglobato, per la totalit\u00e0 del suo territorio, nel quartiere/poi circoscrizione Vernato-Thes."}
{"id": "5613303", "revid": "544909", "url": "https://it.wikipedia.org/wiki?curid=5613303", "title": "La Di Da Di", "text": ""}
{"id": "5613306", "revid": "287204", "url": "https://it.wikipedia.org/wiki?curid=5613306", "title": "Come \u00e8 bello ritornare", "text": "Come \u00e8 bello ritornare (\"It's Great to Be Back!\") \u00e8 un racconto di fantascienza del 1947 dello scrittore statunitense Robert A. Heinlein.\nFa parte del ciclo della \"Storia futura\".\nStoria editoriale.\nScritto nel novembre 1946 fu pubblicato per la prima volta nel numero del 26 luglio 1947 della rivista \"The Saturday Evening Post\".\nNe esistono diverse traduzioni in italiano, la prima di Maurizio Cesari \u00e8 stata pubblicata nel 1972 dalla Libra Editrice, nel n. 19 della collana Nova SF* con il titolo \"Come \u00e8 bello ritornare\".\nQuella di Paolo Busnelli che si intitola \u00c8 bello tornare a casa \u00e8 stata pubblicata dalla Armenia Editore nel 1978 nella raccolta \"Le verdi colline della Terra. 10 racconti\" (\"The Green Hills of Earth\", 1951) e poi di nuovo nel 1980.\nLa traduzione di Giuseppe Lippi intitolata \u00c8 bello tornare a casa!, \u00e8 stata pubblicata dalla Mondadori nel 1987 e nel 1998, nell'antologia \"La storia futura\";\nquest'ultima \u00e8 basata sui testi sistemati da Heinlein, che ha apportato molte lievi modifiche alle opere del ciclo della \"Storia futura\" per aggiornarle e migliorarne la coerenza interna, in occasione dell'uscita della raccolta in volume \"The Past Through Tomorrow\" del 1967.\nTrama.\nAllan MacRae, un fisiochimico e sua moglie Josephine, dopo aver vissuto per qualche tempo a Luna City, sulla Luna, presi dalla nostalgia tornano sul pianeta natio solo per scoprire che la Terra idealizzata nella loro memoria ha pochissimo in comune con la realt\u00e0, che comprende smog, clima sgradevole, raffreddore e tecnici che rifiutano di effettuare riparazioni a domicilio, tutte cose inesistenti sulla Luna.\nAnche la vita sociale \u00e8 difficile a causa delle incomprensioni con i \"terricoli\".\nAlla fine si rendono conto di essere diventati dei \"lunatici\" e che ci\u00f2 che desiderano veramente \u00e8 di tornare a Luna City, dove ritrovano casa, amici e lavoro e dove si stabiliscono definitivamente."}
{"id": "5613308", "revid": "2094437", "url": "https://it.wikipedia.org/wiki?curid=5613308", "title": "Aquarama", "text": "La Aquarama era una nave passeggeri. Fu costruita come trasporto truppe nel 1945 con il nome di \"Marine Star\" e venne in seguito convertita in nave passeggeri per effettuare servizio sui Grandi Laghi. Rimasta in disarmo per oltre quarant'anni, nel 2007 fu venduta per la demolizione in Turchia.\nCaratteristiche.\nOriginariamente la nave era una delle cinque unit\u00e0 miste del tipo C4-S-B5, adatte al trasporto di truppe e di merci. In seguito venne convertita in un'unit\u00e0 passeggeri di lusso, capace di trasportare 2500 passeggeri e 160 automobili, su progetto dello studio \"George G. Sharp\" di New York. Gli spazi interni della nave erano divisi in nove ponti, due dei quali dedicati alle automobili. La nave non era dotata di cabine, essendo pensata per un servizio diurno, ma disponeva di numerosi servizi a bordo, tra i quali quattro ristoranti, due piste da ballo, un cinema, un'area giochi per bambini e una caffetteria da 300 posti. Lunga pi\u00f9 di 150 metri e larga oltre 21, la \"Aquarama\" era la nave passeggeri pi\u00f9 grande in servizio sui Grandi Laghi. \nL'aspetto esteriore della nave era caratterizzato dal particolare ponte di comando integrato in un fumaiolo posticcio, soluzione impiegata anche su altre navi progettate dallo stesso studio.\nStoria.\nLa nave fu costruita nel 1945 presso la Sun Shipbuilding &amp; Drydock Company di Chester, in Pennsylvania. Comp\u00ec un solo viaggio attraverso l'Atlantico, venendo poi messa in disarmo. Nel 1954 fu acquistata dalla Sand Products Company di Muskegon, venendo convertita in nave passeggeri al costo di 8 milioni di Dollari presso la Todd Shipyard Corporation di Brooklyn. I lavori furono completati dalla stessa Sand Company, che poi noleggi\u00f2 la nave alla Michigan-Ohio Navigation Company, con l'intento di metterla in servizio tra Cleveland e Detroit, collegando le due citt\u00e0 in circa sei ore.\nLa nave entr\u00f2 in servizio nel luglio 1956 (altre fonti indicano il 1957 come anno di inizio del servizio, con un impiego come \"amusement palace\" a Chicago nel 1956), la prima nuova nave passeggeri sui Grandi Laghi in vent'anni. Il servizio della nave non fu privo di difficolt\u00e0: dotata di una sola elica e priva di eliche trasversali, la nave si rivel\u00f2 poco manovriera, subendo diversi incidenti, che le guadagnarono il soprannome di \"Crusherama\". Un'ulteriore problematica era rappresentata dalla scia della nave, che in pi\u00f9 occasioni cre\u00f2 problemi a imbarcazioni pi\u00f9 piccole e persino a bagnanti. Inoltre la \"Aquarama\" non fu in grado di generare utili (del resto i traffici passeggeri erano in declino anche prima della sua entrata in servizio) e l'ultimo viaggio sulla rotta fu compiuto il 4 settembre 1962.\nLa nave fu fermata a Muskegon. Si pens\u00f2 di metterla in servizio nella traversata del Lago Michigan, tra Muskegon e Milwaukee, in sostituzione della vecchia \"Milwaukee Clipper\". I piani non andarono, per\u00f2, a buon fine, perch\u00e9 n\u00e9 la compagnia n\u00e9 la citt\u00e0 di Milwaukee vollero farsi carico delle spese per il dragaggio del canale di accesso al porto, necessario per mettere in servizio l'\"Aquarama\".\nLa \"Aquarama\" rimase, quindi, in disarmo fino al 1987, quando fu acquistata da un gruppo di investitori per 3 milioni di Dollari. La nave fu posta in disarmo in vari porti, venendo anche brevemente aperta al pubblico nel 1988, ma nessuno dei progetti previsti per essa si concretizz\u00f2. Nel 1995 la nave, ferma da sei anni a Windsor, fu venduta alla Empire Cruise Lines e rimorchiata a Buffalo, con il nome cambiato in \"Marine Star\". I piani per la conversione in un casino galleggiante, tuttavia, fallirono, e la nave rest\u00f2 ferma per altri dodici anni a Buffalo prima di essere venduta per la demolizione. Nel luglio 2007 la \"Marine Star\" part\u00ec a rimorchio per la Turchia, dove fu demolita nei cantieri di Alia\u011fa."}
{"id": "5613309", "revid": "1915706", "url": "https://it.wikipedia.org/wiki?curid=5613309", "title": "Formiato di metile", "text": "Il formiato di metile o metanoato di metile \u00e8 l'estere metilico dell'acido formico di formula ed \u00e8 il pi\u00f9 semplice degli esteri carbossilici. A temperatura ambiente appare come un liquido incolore, estremamente volatile e infiammabile (punto di fiamma -27 \u00b0C), dall'odore etereo, a differenza di quello fruttato dell'acetato di etile tipico di molti esteri a catena alifatica. La molecola \u00e8 piuttosto polare (\u03bc = 1,77 D), ma il liquido ha costante dielettrica modesta (\u03b5r = 8,73). \u00c8 solubile sia in acqua, dove per\u00f2 si idrolizza, che in solventi organici quali l'etanolo (in ogni rapporto), il dietiletere, e il cloroformio. Trova impiego a livello industriale come fluido refrigerante (identificato dal codice R611). La molecola \u00e8 stata individuata nel mezzo interstellare.\nSintesi.\nIl formiato di metile pu\u00f2 essere ottenuto per esterificazione dell'acido formico col metanolo in ambiente acquoso opportunamente catalizzato:\nIl composto pu\u00f2 altres\u00ec venir sintetizzato per carbonilazione del metanolo, reazione sfruttata soprattutto a livello industriale, eseguita ad elevate temperature e sotto pressione (di norma a 200\u00a0\u00b0C e 200 atm) ed in presenza di una sostanza basica con funzione di catalizzatore, tendenzialmente il metossido di sodio:\nReattivit\u00e0.\nIn opportune condizioni il formiato di metile va incontro ad idrolisi:\nSe esposto ad elevate temperature si decompone liberando fumi irritanti.\nUtilizzo.\nIl formiato di metile trova impiego in ambito manifatturiero come propellente, refrigerante, solvente (usato in particolare per l'acetato di cellulosa) e come reagente nelle sintesi di composti organici. Viene inoltre utilizzato come agente fumigante e larvicida nelle piantagioni di tabacco e di mais."}
{"id": "5613310", "revid": "1305772", "url": "https://it.wikipedia.org/wiki?curid=5613310", "title": "Looney Tunes B-Ball", "text": "Looney Tunes B-Ball \u00e8 un videogioco di pallacanestro del 1995 per Super Nintendo Entertainment System. \u00c8 stato sviluppato da Sculptured Software.\nModalit\u00e0 di gioco.\nLooney Tunes B-Ball \u00e8 un videogioco arcade di pallacanestro con protagonisti i Looney Tunes. Ogni partita si svolge 2 contro 2, quindi \u00e8 possibile giocare fino a 4 giocatori utilizzando il SNES Multitap. La partita \u00e8 divisa in quattro quarti. Ogni personaggio \u00e8 dotato di particolari tecniche e caratteristiche."}
{"id": "5613317", "revid": "709406", "url": "https://it.wikipedia.org/wiki?curid=5613317", "title": "Metanoato di metile", "text": ""}
{"id": "5613319", "revid": "192549", "url": "https://it.wikipedia.org/wiki?curid=5613319", "title": "\u00c8 bello tornare a casa", "text": ""}
{"id": "5613320", "revid": "1833487", "url": "https://it.wikipedia.org/wiki?curid=5613320", "title": "Guido Altarelli", "text": "Carriera.\nHa introdotto in cromodinamica quantistica, insieme a Giorgio Parisi, le cosiddette equazioni di Dokshitzer\u2013Gribov\u2013Lipatov\u2013Altarelli\u2013Parisi che forniscono le correzioni di ordine superiore alla libert\u00e0 asintotica.\nNel 2012 vinse il Premio J. J. Sakurai per la fisica teorica delle particelle insieme a Torbj\u00f6rn Sj\u00f6strand e Bryan Webber con la motivazione:\n\u00abPer idee chiave che hanno portato alla conferma del Modello Standard della fisica delle particelle, permettendo agli esperimenti di alta energia di estrarre precise informazioni sulla cromodinamica quantistica, le interazioni elettrodeboli e possibile nuova fisica.\u00bb"}
{"id": "5613321", "revid": "633110", "url": "https://it.wikipedia.org/wiki?curid=5613321", "title": "Kawakaze", "text": "Il \u00e8 stato un cacciatorpediniere della Marina imperiale giapponese, ottava unit\u00e0 appartenente alla classe Shiratsuyu. Fu varato dal cantiere di Fujinagata, a Osaka, nel novembre 1936.\nAppartenente alla 24\u00aa Divisione, nel dicembre 1941 lasci\u00f2 le isole Palau per proteggere gli sbarchi nelle isole Filippine, avvenuti senza difficolt\u00e0. Dal gennaio al febbraio 1942 partecip\u00f2 a diverse operazioni anfibie nelle Indie orientali olandesi, quindi tra il 27 febbraio e il 1\u00ba marzo ebbe parte nella distruzione della flotta alleata nel Mare di Giava. Dopo una revisione a Sasebo fu inserito in una delle flotte incaricate di portare a termine l'occupazione dell'atollo di Midway: non ebbe per\u00f2 parte nella battaglia del 4-6 giugno. A luglio fu spostato a Rabaul, base nipponica nella Nuova Britannia, dalla quale condusse decine di missioni di scorta o trasporto truppe per l'isola di Guadalcanal, sulla quale erano sbarcati gli americani. Fu altres\u00ec presente alle inconcludenti battaglie delle Salomone orientali e delle isole di Santa Cruz, mentre nel corso della battaglia navale di Guadalcanal oper\u00f2 in difesa del convoglio carico di truppe e armi; esso fu comunque annientato. Tra la met\u00e0 di novembre e il febbraio 1943 riprese le missioni di rifornimento, o di difesa delle medesime, nelle acque di Guadalcanal e anche delle isole Salomone centrali; partecip\u00f2 pure all'evacuazione finale dell'isola. Il 9 febbraio rimase gravemente danneggiato per la collisione con un trasporto e non pot\u00e9 partecipare pi\u00f9 alla campagna nelle Salomone sino a fine luglio. Il 6 agosto part\u00ec con altri cacciatorpediniere per recare truppe sull'isola di Kolombangara, ma nella notte le navi giapponesi furono sorprese da cacciatorpediniere statunitensi e il \"Kawakaze\" fu affondato con la morte di gran parte dell'equipaggio.\nCaratteristiche.\nIl \"Kawakaze\" presentava una lunghezza fuori tutto di 110 metri, una larghezza massima di 9,90 metri e un pescaggio di 3,50 metri. Il dislocamento standard ammontava a tonnellate e il dislocamento a pieno carico a / tonnellate. L'apparato motore si componeva da tre caldaie Kampon, due turbine a ingranaggi a vapore Kampon, due alberi motore con elica: era erogata una potenza totale di shp, sufficiente per una velocit\u00e0 massima di 34 nodi (64,6\u00a0km/h), e l'autonomia era di miglia a 15 nodi ( chilometri a 28,5\u00a0km/h). L'armamento era articolato su cinque cannoni Type 3 da 127\u00a0mm da 50 calibri (L/50), distribuiti in due torrette binate (una a prua, una a poppa) e una singola a poppa (adiacente a quella doppia); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presenti in numero di sedici; quattro mitragliatrici pesanti Type 93 da 13,2\u00a0mm in funzione contraerea e due lanciatori Type 94 per bombe di profondit\u00e0, conservate in numero di trentasei in un'apposita rastrelliera. All'entrata in servizio l'equipaggio era formato da 180 uomini.\nImpiego operativo.\nCostruzione.\nIl cacciatorpediniere \"Kawakaze\" fu ordinato nell'anno fiscale edito dal governo giapponese nel 1934. La sua chiglia fu impostata nel cantiere navale di Osaka, gestito dalla ditta Fujinagata, il 25 aprile 1935 e il varo avvenne il 1\u00ba novembre 1936; fu completato il 30 aprile 1937. La nave form\u00f2 con i gemelli \"Yamakaze\", \"Suzukaze\" e \"Umikaze\" la 24\u00aa Divisione cacciatorpediniere, dipendente dalla 4\u00aa Squadriglia della 2\u00aa Flotta.\n1941-1942.\nTra 1940 e 1941 il \"Kawakaze\" pass\u00f2 al comando del capitano di corvetta Kazuo Wakabayashi. Il 26 novembre 1941 la divisione salp\u00f2 dal Giappone, pass\u00f2 lo Stretto di Terashima e si radun\u00f2 per il 1\u00ba dicembre 1941 nelle isole Palau in preparazione all'offensiva simultanea nipponica al Sud-est asiatico e all'Oceano Pacifico occidentale. Il 6 dicembre il \"Kawakaze\" e le unit\u00e0 gemelle lasciarono l'ancoraggio con l'aliquota della 3\u00aa Flotta del viceammiraglio Ib\u014d Takahashi incaricata di supportare le operazioni nelle Filippine: esse ebbero avvio l'8 dicembre con un duro bombardamento aereo, seguito il 10 dicembre dallo sbarco del grosso della 14\u00aa Armata nel Golfo di Lingayen. Dopo il facile approdo a Legaspi e Mindanao, il \"Kawakaze\" si spost\u00f2 nella baia di Lamon e il 24 dicembre copr\u00ec lo sbarco di truppe imperiali. Il 2 gennaio 1942 la conquista della capitale Manila signific\u00f2 il trasferimento previsto della 3\u00aa Flotta a sud, in appoggio all'assalto alle Indie olandesi: il 12 gennaio 1942 il \"Kawakaze\" partecip\u00f2 alla battaglia di Tarakan, il 23 protesse a distanza lo sbarco a Balikpapan; quindi fu riassegnato al gruppo anfibio che l'8 febbraio esegu\u00ec l'attacco a Makassar, sulla punta sud-occidentale di Celebes. Il 27 febbraio fu aggregato, assieme a numerose altre navi da guerra, al gruppo di sbarco orientale per Giava, al comando del viceammiraglio Takahashi; il giorno successivo partecip\u00f2, senza ricevere danni, alla battaglia del Mare di Giava contro la flotta ABDACOM, che fu pesantemente sconfitta. Il 1\u00ba marzo, dunque, fu incaricato con altre unit\u00e0 di dare la caccia alle superstiti navi alleate e quel giorno prese parte alla seconda battaglia del Mare di Giava, contribuendo alla distruzione dell'incrociatore pesante e del cacciatorpediniere : in questa occasione trasse in salvo 35 marinai britannici. Dall'8 al 14 marzo scort\u00f2 un convoglio da Celebes a Singapore, quindi fece rotta per le Filippine, raggiunte il 5 aprile: qui prest\u00f2 supporto nelle operazioni secondarie per occupare integralmente l'arcipelago. Il 10 aprile la 24\u00aa Divisione fu posta alle dipendenze della 1\u00aa Squadriglia cacciatorpediniere, aggregata alla 1\u00aa Flotta; il 28 aprile, dopo che il comandante Wakabayashi fu portato al grado di capitano di fregata, il \"Kawakaze\" torn\u00f2 verso il Giappone e il 1\u00ba maggio giunse a Sasebo, dove fu messo in bacino di carenaggio.\nVerso la fine di maggio riprese il mare e, con le unit\u00e0 sorelle, fece parte della formazione del viceammiraglio Shir\u014d Takasu, distaccata dall'ammiraglio Isoroku Yamamoto dalla 1\u00aa Flotta per coprire le azioni secondarie nelle isole Aleutine. In questo modo egli sperava di distrarre una parte consistente delle modeste forze della marina statunitense dall'atollo di Midway, sul quale stavano convergendo la 1\u00aa Flotta aerea del viceammiraglio Ch\u016bichi Nagumo e la 2\u00aa Flotta del viceammiraglio Nobutake Kond\u014d, che proteggeva il convoglio d'invasione per l'atollo. La successiva battaglia (4-6 giugno 1942) si combatt\u00e9 subito a nord-est di questa posizione e il \"Kawakaze\" non vi ebbe parte. Tornato in Giappone, il 14 luglio pass\u00f2 con il resto della 24\u00aa Divisione alla 2\u00aa Squadriglia cacciatorpediniere, 2\u00aa Flotta. \u00c8 molto probabile che in questo periodo di inattivit\u00e0 sia stata aggiunta, davanti alla plancia e su un apposito ballatoio, un'installazione binata di cannoni Type 96 da 25\u00a0mm L/60. Subito dopo gli sbarchi americani su Guadalcanal la flotta fu incaricata di operare nelle isole Salomone assieme alla 3\u00aa Flotta di portaerei e all'8\u00aa, basata a Rabaul. L'11 agosto il \"Kawakaze\" salp\u00f2 da Yokosuka a fianco della portaidrovolanti e il 17 le due navi si fermarono all'atollo di Truk; il 18, comunque, il cacciatorpediniere ripart\u00ec per proteggere il convoglio che stava portando a Guadalcanal una parte del reggimento del colonnello Kiyonao Ichiki. Quindi tra il 21 e il 23 agosto esegu\u00ec una serie di pattugliamenti attorno l'isola e il 22 silur\u00f2 il cacciatorpediniere , che affond\u00f2 poco dopo. Il giorno successivo, assieme ai cacciatorpediniere \"Mutsuki\", \"Yayoi\" e \"Kagero\" bombard\u00f2 l'aeroporto della testa di ponte, mentre il 25 agosto fece parte della scorta al convoglio del contrammiraglio Raiz\u014d Tanaka, che nel corso della battaglia delle Salomone Orientali non riusc\u00ec a recare truppe alla guarnigione: il 26 si ancor\u00f2 alle isole Shortland. Tra il 29 agosto e l'11 settembre complet\u00f2 con successo cinque missioni di trasporto per Guadalcanal, quindi il 13 oper\u00f2 un secondo bombardamento in appoggio all'offensiva del maggior generale Kiyotake Kawaguchi, allora in corso. Riprese poi i viaggi per rifornire i reparti della 17\u00aa Armata sull'isola, ma il 18 settembre dovette ritirarsi a causa di una forte presenza navale statunitense; anche il 24 la missione abort\u00ec per l'attiva difesa aerea nemica. Tornato alle Shortland, il 26 settembre il \"Kawakaze\" part\u00ec per Truk, dove arriv\u00f2 il 28 settembre e rimase per qualche tempo.\nNella notte tra il 13 e il 14 ottobre fece parte della scorta alle due navi da battaglia e che cannoneggiarono per oltre un'ora l'aeroporto dell'isola; ripet\u00e9 la missione nella notte tra il 15 e il 16, quando le piste furono prese sotto il tiro degli incrociatori pesanti e . Torn\u00f2 dunque a Truk dove si riun\u00ec alla 24\u00aa Divisione, con la quale fu presente alla battaglia delle isole Santa Cruz (26 ottobre), senza tuttavia impegnare il nemico o subire danni. Di nuovo a Truk, ripart\u00ec il 3 novembre a fianco degli incrociatori pesanti \"Maya\" e \"Suzuya\" che si fermarono alle Shortland, quindi il 7 port\u00f2 un piccolo reparto di fanteria su Guadalcanal. Pochi giorni dopo fu assegnato al convoglio di undici trasporti del contrammiraglio Tanaka, incaricato di sbarcare un nutrito contingente sull'isola dopo che la 2\u00aa Flotta avesse distrutto l'aeroporto: l'operazione ebbe inizio il 12 novembre e il convoglio salp\u00f2 il 14 dalle Shortland, nonostante l'aviazione statunitense non fosse stata messa fuori combattimento. Infatti per tutta la seconda met\u00e0 della giornata i trasporti furono attaccati ripetutamente e sette affondarono o si incendiarono; il \"Kawakaze\", che come gli altri cacciatorpediniere a difesa non riusc\u00ec a contrastare i determinati attacchi statunitensi, recuper\u00f2 550 naufraghi del trasporto \"Brisbane Maru\". Il convoglio decimato fu del tutto distrutto nella mattina del 15 novembre, anche perch\u00e9 Tanaka si era ritirato con i cacciatorpediniere durante le operazioni di scarico. Dalle Shortland, il \"Kawakaze\" salp\u00f2 il 16 novembre per Rabaul (toccata il 17) e il 18 effettu\u00f2 un trasporto di truppe a Buna, uno dei capisaldi nipponici sulla costa della Nuova Guinea sud-orientale, scacchiere operativo dove la situazione si era evoluta sfavorevolmente per le forze armate giapponesi. Il 27 novembre torn\u00f2 all'ancoraggio delle Shortland, dove il giorno successivo il capitano Wakabayashi fu rimpiazzato dal capitano di corvetta Yoshio Yanase.\nIl 28 novembre il \"Kawakaze\", assieme ad altri sette cacciatorpediniere (\"Naganami\", \"Takanami\", \"Makinami\", , , \"Kagero\", \"Suzukaze\"), pass\u00f2 al diretto comando del contrammiraglio Tanaka e si prepar\u00f2 ad effettuare una rischiosa missione di rifornimento: considerando che ormai non era pi\u00f9 possibile sostare per ore davanti alle spiagge con i vulnerabili trasporti, cibo, munizioni e medicinali erano stati stipati dentro fusti stagni, che le navi dovevano rilasciare poco lontano dalla costa. All'inizio del 29 novembre le unit\u00e0 salparono dalle Shortland e giunsero senza problemi a destinazione nella notte del 30, dove tuttavia furono attaccati da una Task force statunitense nottetempo; Tanaka annull\u00f2 la missione e fece lanciare numerosi siluri per coprirsi il ripiegamento. Furono cos\u00ec colpiti e gravemente danneggiati gli incrociatori pesanti , , e , il quale ultimo affond\u00f2 nel giro di mezz'ora. Lo scontro fu breve e confuso e non \u00e8 chiaro se il \"Kawakaze\" centr\u00f2 il \"Pensacola\". Il 3 e il 7 dicembre fu coinvolto in altri due viaggi di questo genere e l'11 ne scort\u00f2 un terzo, coadiuvando il \"Suzukaze\" nella distruzione della motosilurante statunitense \"PT-44\". Tornato incolume alle Shortland, si port\u00f2 il 14 dicembre a Rabaul: da qui salp\u00f2 il 19 dicembre con il cacciatorpediniere \"Ariake\" per proteggere il trasporto \"Kozan Maru\", che rec\u00f2 uomini a punta Munda, nella Nuova Georgia occidentale. Il 1\u00ba gennaio 1943 si ferm\u00f2 alle Shortland e nella notte rimase al largo di Guadalcanal per coprire il rilascio di rifornimenti alle affamate truppe sull'isola; il 10 gennaio, invece, lo stesso \"Kawakaze\" port\u00f2 a compimento lo scarico dei fusti e poi accompagn\u00f2 il danneggiato \"Hatsukaze\" dapprima alle Shortland, poi a Rabaul (14 gennaio). Dal 16 al 23 gennaio fu quindi impegnato nella difesa di un convoglio che, muovendosi nelle ore notturne, port\u00f2 truppe e armi sull'isola di Kolombangara e torn\u00f2 a Rabaul; il 27 e il 28 gennaio, invece, port\u00f2 un piccolo distaccamento sulle isole Russell, a nord-ovest di Guadalcanal. Il 1\u00ba febbraio partecip\u00f2 all'inizio dell'operazione Ke, lo sgombero della 17\u00aa Armata nipponica: protesse l'imbarco e sembra che affond\u00f2 la motosilurante \"PT-111\", intervenuta con altre all'attacco delle navi giapponesi. Il 4 febbraio, impegnato nello stesso incarico, trasse in salvo il contrammiraglio Shintar\u014d Hashimoto (comandante in capo dell'evacuazione) dal danneggiato \"Shirayuki\" e il 7 port\u00f2 assistenza al cacciatorpediniere \"Isokaze\", danneggiato al largo delle isole Shortland mentre tornava dall'ultimo viaggio di sgombero.\n1943 e l'affondamento.\nIl 9 febbraio 1943 il \"Kawakaze\" part\u00ec dalle Shortland nella scorta di un convoglio, ma rimase gravemente danneggiato quando entr\u00f2 in collisione con il trasporto \"Ton Maru\". Il 10 torn\u00f2 con difficolt\u00e0 alle Shortland e il 13, trainato dal cacciatorpediniere \"Kuroshio\", giunse a Rabaul per riparazioni d'emergenza. Il 2 marzo salp\u00f2, scortando un convoglio per Truk, raggiunto il 6 marzo; qui fu sottoposto a ulteriori lavori per circa due settimane. Il 21 marzo riprese il mare a protezione dell'incrociatore leggero , con il quale si ferm\u00f2 a Yokosuka il 26 marzo. Prima della fine della giornata arriv\u00f2 a Sasebo e fu messo in bacino di carenaggio. Le riparazioni approfondite e la revisione delle macchine durarono quasi due mesi, poich\u00e9 torn\u00f2 in acqua il 26 maggio. Fonti affermano che tutti gli appartenenti alla classe Shiratsuyu, entrando nel 1943, abbiano subito un incremento di contraerea: non \u00e8 per\u00f2 chiaro se il \"Kawakaze\", durante il raddobbo, abbia perso la torre poppiera singola e le mitragliatrici Type 93 da 13,2\u00a0mm per fare posto a tre installazioni trinate di cannoni Type 96 da 25\u00a0mm. Il giorno seguente fu posto di scorta a un convoglio che da Sasebo arriv\u00f2 a Truk (3 giugno); il \"Kawakaze\" salp\u00f2 nuovamente il 5 giugno, sempre con compiti di scorta per un convoglio che rec\u00f2 vettovaglie e truppe sull'isola di Nauru, ritornando all'atollo il 10. Dal 14 al 19 giugno, invece, accompagn\u00f2 l'incrociatore leggero \"Jintsu\" a Kwajalein, dove scese un gruppo di aviatori. Il 30 giugno il \"Kawakaze\" fece rotta per Rabaul, ma urt\u00f2 degli scogli e dovette rimanere per circa un mese in riparazione a Truk. Il 1\u00ba agosto, tornato operativo, arriv\u00f2 a Rabaul e fu caricato con materiali vari, che port\u00f2 a Tuvulu. Il 6 agosto intraprese una missione di trasporto truppe per l'isola di Kolombangara, affiancato dai cacciatorpediniere \"Shigure\", e \"Hagikaze\". Nella notte tra il 6 e il 7, per\u00f2, il gruppo nipponico cadde in un'imboscata condotta da sei cacciatorpediniere statunitensi. Il \"Kawakaze\", colpito da siluri, fu immobilizzato e divenne bersaglio per le artiglierie nemiche, che lo fecero affondare nel Golfo di Vella, alle coordinate : nel breve combattimento rimasero uccisi 169 membri dell'equipaggio, incluso il capitano Yanase. Non si conosce il numero di superstiti, ma quattro marinai furono catturati. Solo lo \"Shigure\", in coda alla formazione, riusc\u00ec a salvarsi e tornare indietro.\nIl 15 ottobre 1943 il \"Kawakaze\" fu depennato dai registri del naviglio in servizio attivo con la Marina imperiale."}
{"id": "5613324", "revid": "125710578", "url": "https://it.wikipedia.org/wiki?curid=5613324", "title": "Obiettivi di sviluppo sostenibile", "text": "Gli obiettivi di sviluppo sostenibile, OSS (in inglese: Sustainable Development Goals, SDG) sono una serie di 17 obiettivi interconnessi, definiti dall'Organizzazione delle Nazioni Unite come strategia \"per ottenere un futuro migliore e pi\u00f9 sostenibile per tutti\". Sono conosciuti anche come Agenda 2030, dal nome del documento che porta per titolo \"Trasformare il nostro mondo. L\u2019Agenda 2030 per lo sviluppo sostenibile\", che riconosce lo stretto legame tra il benessere umano, la salute dei sistemi naturali e la presenza di sfide comuni per tutti i paesi.\nGli obiettivi di sviluppo sostenibile mirano ad affrontare un'ampia gamma di questioni relative allo sviluppo economico e sociale, che includono la povert\u00e0, la fame, il diritto alla salute e all'istruzione, l'accesso all'acqua e all'energia, il lavoro, la crescita economica inclusiva e sostenibile, il cambiamento climatico e la tutela dell'ambiente, l'urbanizzazione, i modelli di produzione e consumo, l'uguaglianza sociale e di genere, la giustizia e la pace.\nGli obiettivi, enumerati nella Risoluzione delle Nazioni Unite A/RES/70/1 approvata dall'Assemblea generale dell'ONU il 25 settembre 2015, sono complessivamente 169, da raggiungere entro il 2030. Sono stati concordati, a partire dai principi inclusi nella Risoluzione A/RES/66/288, intitolata \"Il futuro che vogliamo\", un documento non vincolante elaborato dopo la Conferenza delle Nazioni Unite sullo sviluppo sostenibile del 2012, per sostituire gli Obiettivi di sviluppo del Millennio, che avevano come orizzonte temporale il 2015. Mentre questi ultimi si rivolgevano in modo diversificato ai paesi sviluppati e in via di sviluppo, gli obiettivi di sviluppo sostenibile hanno carattere universale e sono fondati sull'integrazione tra le tre dimensioni dello sviluppo sostenibile (ambientale, sociale ed economico), quale presupposto per eradicare la povert\u00e0 in tutte le sue forme.\nTutti i 193 Stati membri delle Nazioni Unite hanno ratificato l'Agenda 2030 e si sono cos\u00ec impegnati a declinare nella loro politica gli obiettivi di sviluppo sostenibile previsti. Ogni anno gli Stati possono presentare lo stato di attuazione dei diciassette OSS nel proprio paese, attraverso l'elaborazione di Rapporti Nazionali Volontari (\"Voluntary National Reviews\"). L'Agenda 2030 individua nel Foro politico di Alto Livello (\"High Level Political Forum\") il consesso globale per monitorare, valutare e orientare l'attuazione degli obiettivi di sviluppo sostenibile. Per supportare tale attivit\u00e0 e garantire la comparabilit\u00e0 delle valutazioni, la Commissione Statistica delle Nazioni Unite ha costituito l\u2019\"Inter Agency Expert Group on SDGs (IAEG-SDGs)\", con il compito di definire un insieme di indicatori per il monitoraggio dell\u2019attuazione dell\u2019Agenda 2030 a livello globale.\nOrigini.\nNel 1972, i governi si incontrarono a Stoccolma, in Svezia, per la Conferenza delle Nazioni Unite sull'ambiente umano, per considerare i diritti della famiglia in un ambiente sano e produttivo. Nel 1983, le Nazioni Unite hanno creato la Commissione mondiale per l'ambiente e lo sviluppo (in seguito nota come Commissione Brundtland), che definiva lo sviluppo sostenibile come \"soddisfare i bisogni del presente senza compromettere la capacit\u00e0 delle generazioni future di soddisfare i propri bisogni\". Nel 1992, a Rio de Janeiro, si tenne il primo Summit della Terra (UNCED) o Vertice della Terra, in cui fu sviluppato e adottato il primo programma per l'ambiente e lo sviluppo, noto anche come Programma 21.\nNel 2012 la Conferenza delle Nazioni Unite sullo sviluppo sostenibile (UNCSD), nota anche come Rio + 20, si \u00e8 svolta come follow-up ventennale dell'UNCED. La Colombia ha proposto l'idea degli SDG in occasione di un evento di preparazione per il Rio + 20 tenutosi in Indonesia nel luglio 2011. Nel settembre 2011, questa idea \u00e8 stata ripresa dalla 64\u00aa Conferenza delle ONG del Dipartimento dell'informazione pubblica delle Nazioni Unite a Bonn, in Germania. Il documento finale ha proposto diciassette obiettivi di sviluppo sostenibile e obiettivi associati. Nella corsa verso Rio + 20 si \u00e8 discusso molto dell'idea degli SDG. Alla Conferenza Rio + 20, una risoluzione nota come \"Il futuro che vogliamo\" \u00e8 stata raggiunta dagli Stati membri. Tra i temi chiave concordati c'erano lo sradicamento della povert\u00e0, l'energia, l'acqua e l'igiene, la salute e l'insediamento umano.\nIl risultato della conferenza Rio + 20 ha affermato che \"inizialmente, l'OWG (\"Open Working Group\") decider\u00e0 sui propri metodi di lavoro, comprese le modalit\u00e0 di sviluppo per garantire il pieno coinvolgimento delle parti interessate e delle competenze della societ\u00e0 civile, della comunit\u00e0 scientifica e Il sistema delle Nazioni Unite nel suo lavoro, al fine di fornire una diversit\u00e0 di prospettive ed esperienze\".\nNel gennaio 2013 \u00e8 stato istituito il gruppo di lavoro aperto composto da trenta membri dell'Assemblea generale delle Nazioni Unite sugli obiettivi di sviluppo sostenibile per identificare obiettivi specifici per gli OSS. L\"'Open Working Group\" (OWG) \u00e8 stato incaricato di preparare una proposta sugli OSS da esaminare durante la sessantottesima sessione dell'Assemblea generale, da settembre 2013 a settembre 2014. Il 19 luglio 2014 l'OWG ha inoltrato una proposta a favore degli OSS all'assemblea. Dopo 13 sessioni, l'OWG ha presentato la propria proposta di 17 obiettivi per lo sviluppo sostenibile e 169 target alla sessantottesima sessione dell'Assemblea generale nel settembre 2014. Il 5 dicembre 2014, l'Assemblea generale delle Nazioni Unite ha accettato la sintesi del Segretario generale, in cui si affermava che il processo al programma di sviluppo per il tardo 2015 si sarebbe basato sulle proposte OWG.\nBan Ki-Moon, segretario generale delle Nazioni Unite in carica dal 2007 al 2016 ha affermato che: \"Non abbiamo un piano B perch\u00e9 non esiste un pianeta B.\" Questo pensiero ha accompagnato lo sviluppo degli Obiettivi di Sviluppo Sostenibile (OSS).\nLe negoziazioni sull'Agenda di Sviluppo Post 2015 hanno avuto inizio nel gennaio del 2015 e si sono concluse nell\u2019agosto del 2015. \u00c8 stato adottato un documento finale nel Summit delle Nazioni Unite sullo Sviluppo Sostenibile del settembre 2015 che ha avuto luogo a New York, negli Usa.\nIl 25 settembre 2015, i 193 stati dell\u2019Assemblea Generale dell\u2019ONU hanno adottato l\u2019Agenda 2030 intitolata \"Trasformare il nostro mondo\". L\u2019Agenda 2030 per lo sviluppo sostenibile\". L\u2019agenda \u00e8 costituita da 92 paragrafi. Il paragrafo 52 delinea i 17 Obiettivi di Sviluppo Sostenibile affiliati ai 169 target.\nLe agenzie dell\u2019ONU, che fanno parte del Gruppo per lo sviluppo delle Nazioni Unite, hanno deciso di supportare una campagna indipendente per diffondere i nuovi OSS a un\u2019utenza pi\u00f9 ampia. Questa campagna, \"Progetto Everyone\", ha ricevuto il supporto delle istituzioni aziendali e altre organizzazioni internazionali. Usufruendo del testo redatto dai diplomatici delle Nazioni Unite, un team di specialisti della comunicazione ha sviluppato delle icone per ciascun obiettivo. Il team, inoltre, ha abbreviato il titolo \"I 17 Obiettivi di Sviluppo Sostenibile\" in \"Obiettivi Globali/17#ObiettiviGlobali\" e in seguito ha avviato dei workshop e delle conferenze per rendere noti gli Obiettivi Globali all\u2019utenza internazionale.\nI 17 obiettivi.\nNell'agosto 2015, 193 paesi hanno concordato i 17 obiettivi seguenti:\nAnalisi degli obiettivi.\nObiettivo 1: Povert\u00e0 Zero.\nPorre fine alla povert\u00e0 in tutte le sue forme, ovunque \nLa povert\u00e0 estrema \u00e8 stata dimezzata gi\u00e0 a partire dagli anni '90. Tuttavia, pi\u00f9 di una persona su cinque vive con meno del valore indicativo di $1,25 dollari al giorno. Ci\u00f2 nonostante, tale valore potrebbe non essere adeguato alla sussistenza umana. Sarebbe indispensabile aumentare la soglia della povert\u00e0 fino a $5 dollari al giorno. La povert\u00e0 non corrisponde solo alla mancanza di reddito o risorse. Si pu\u00f2 dire che la gente vive nella miseria quando mancano i servizi basilari quali assistenza sanitaria, sicurezza ed istruzione. Le persone soffrono anche per la fame, la discriminazione sociale e l\u2019esclusione dai processi decisionali.\nI bambini corrispondono alla maggior parte, pi\u00f9 della met\u00e0, di coloro che vivono in condizioni di massima povert\u00e0. Nel 2013, secondo quanto stimato, 385 milioni di bambini sopravvivevano con meno di $1,90 dollari al giorno. Tuttavia queste cifre non sono completamente affidabili a causa di notevoli lacune nei dati circa lo condizione dei bambini in tutto il mondo. In media, il 97% dei paesi possiede dati insufficienti per determinare lo stato dei bambini poveri e per proiettarsi verso il primo obiettivo di sviluppo sostenibile, mentre il 63% delle nazioni non possono nemmeno fornire alcun dato circa la povert\u00e0 infantile.\nLe donne affrontano rischi potenzialmente mortali dovuti a gravidanze precoci o frequenti. La povert\u00e0 affligge diversamente le fasce d\u2019et\u00e0, con conseguenze peggiori riservate ai bambini. Essa incide sul loro livello di istruzione, sulla salute, la nutrizione e la sicurezza, influendo cos\u00ec sul loro sviluppo emotivo e spirituale. Il conseguimento del primo obiettivo viene ostacolato dalla crescente disuguaglianza, dalla condizione sempre pi\u00f9 debole dello stato e dagli impatti del Cambiamento climatico.\nFrancesco Barone, portavoce del dottore e attivista congolese Denis Mukwege, premio Nobel per la pace nel 2018, e missionario che lotta contro la povert\u00e0 approfondisce il tema in un progetto volto a sensibilizzare sull'Agenda 2030.\nObiettivo 2: Fame Zero.\nPorre fine alla fame, garantire la sicurezza alimentare migliorare nutrizione e promuovere l\u2019agricoltura sostenibile\nLe finalit\u00e0 dell\u2019obiettivo n.2 dichiarano che entro il 2030 dovremmo essere in grado di porre fine alla fame e a tutte le forme di malnutrizione. Ci\u00f2 si otterrebbe duplicando la produttivit\u00e0 agricola e le entrate dei piccoli produttori (in particolare donne e popolazioni indigene), garantendo sistemi di produzione alimentare sostenibili e migliorando progressivamente la qualit\u00e0 dei terreni e del suolo. L\u2019agricoltura rappresenta il pi\u00f9 grande datore di lavoro nel mondo, fornendo i mezzi di sussistenza al 40% della popolazione globale. \u00c8 la pi\u00f9 grande fonte di reddito per le povere famiglie rurali. Circa il 43% della forza lavoro agricola nei paesi in via di sviluppo \u00e8 costituito da donne e oltre il 50% in parti dell\u2019Asia e Africa. Tuttavia, le donne possiedono solo il 20% dei terreni.\nAltri obiettivi si occupano di salvaguardare la diversit\u00e0 genetica delle sementi, incrementare l\u2019accesso alla terra, prevenire le restrizioni commerciali e le distorsioni nei mercati agricoli mondiali al fine di limitare l\u2019estrema variabilit\u00e0 dei prezzi alimentari, eliminare gli sprechi con l\u2019aiuto della coalizione internazionale per la lotta agli sprechi alimentari (International Food Waste Coalition), ed abbattere la malnutrizione e la denutrizione dei bambini.\nA livello mondiale, una persona su nove \u00e8 denutrita, e vive maggiormente nei paesi in via di sviluppo. La denutrizione provoca il grave deperimento di 52 milioni di bambini nel mondo, e contribuisce a circa la met\u00e0 (45%) dei decessi nei bambini sotto i cinque anni\u00a0\u2013 3,1 milioni di bambini all\u2019anno. La malnutrizione cronica, la quale compromette all\u2019incirca 155 milioni di bambini in tutto il mondo, limita anche la loro crescita cerebrale e fisica, esponendoli ad ulteriori rischi di morte, malattie in et\u00e0 adulta. A partire dal 2017, solo 26 dei 202 paesi membri delle Nazioni Unite sono sulla buona strada per raggiungere l\u2019obiettivo di sviluppo sostenibile con lo scopo di eliminare la denutrizione e malnutrizione, mentre il 20% non ha fatto alcun passo avanti e quasi il 70% non ha dati a sufficienza per determinare i propri progressi.\nUn rapporto dell'Istituto Internazionale di Ricerca sulla Politica Alimentare (IFPRI) del 2013 ha dichiarato che l\u2019enfasi dei progetti per lo sviluppo sostenibile non dovrebbe riguardare la fine della povert\u00e0 entro il 2030, ma dovrebbe puntare all\u2019eliminazione della fame e la malnutrizione entro il 2025. Tale asserzione si basa su un\u2019analisi delle esperienza in Cina, Vietnam, Brasile e Thailandia. Sono tre i percorsi riconosciuti per raggiungere questo obiettivo: 1) guida all\u2019agricoltura; 2) guida alla protezione sociale e all\u2019intervento nutrizionale; 3) una combinazione di entrambi questi approcci.\nCarlo Roberto Maria Redaelli, presidente della Caritas Italiana analizza il secondo punto dell'obiettivo in una lunga video intervista.\nObiettivo 3: Buona salute e benessere per le persone.\nGarantire una vita sana e promuovere il benessere di tutti a tutte le et\u00e0\nSi sono ottenuti progressi significativi nel miglioramento dell\u2019aspettativa di vita e nella diminuzione di alcune fra le malattie comuni associate alla mortalit\u00e0 infantile e materna. \nTra il 2000 ed il 2016, il tasso di mortalit\u00e0 infantile sotto i cinque anni \u00e8 calato del 47% (da 78 a 41 decessi ogni 1000 nati vivi). Ci\u00f2 nonostante, il numero di bambini che muoiono al di sotto dei cinque anni \u00e8 estremamente alto: solo nel 2016 ne sono morti 5,6 milioni. I neonati costituiscono in numero crescente questi decessi e i bambini pi\u00f9 poveri sono esposti ad un rischio maggiore di mortalit\u00e0 sotto i cinque anni per svariati motivi. Il terzo obiettivo del programma per lo sviluppo sostenibile \u00e8 finalizzato a ridurre la mortalit\u00e0 sotto i cinque anni ad al massimo 25 bambini per ogni 1000 nati vivi.\nMa se l\u2019attuale stile di vita continuer\u00e0 a sussistere, pi\u00f9 di 60 paesi falliranno nello scopo dello sviluppo sostenibile per il 2030 riguardante la mortalit\u00e0 neonatale. Circa la met\u00e0 di questi paesi non raggiungerebbe il traguardo nemmeno per il 2050.\nIl terzo obiettivo mira anche a ridurre la mortalit\u00e0 materna a meno di 70 decessi ogni 100.000 nati vivi.\nSebbene il tasso di mortalit\u00e0 materna sia diminuito del 37% tra il 2000 ed il 2015, solo in quest\u2019ultimo anno ci sono stati all\u2019incirca 303.000 decessi materni a livello mondiale, con la maggior parte delle cause prevenibili.\nNel 2015, le condizioni di salute materna sono state anche il motivo principale di morte fra le ragazze fra i 15 e i 19 anni. I dati relativi alle giovani della fascia di et\u00e0 pi\u00f9 preoccupante, quella fra i 10 e i 14 anni, non sono disponibili. Le strategie chiave per realizzare il terzo progetto dello sviluppo sostenibile saranno quelle di evitare la gravidanza adolescenziale (la quale \u00e8 fortemente legata all\u2019uguaglianza di genere), fornire maggiori informazioni per tutte le donne e ragazze, ed ottenere la copertura universale da parte di personale ostetrico competente.\nAnalogamente sono stati compiuti dei progressi nel favorire l'accesso all'acqua pulita e ai servizi igienico-sanitari e nel contenere la malaria, la tubercolosi, la polio e la diffusione dell'HIV/AIDS. Nel periodo 2000-2016, le nuove infezioni da HIV sono diminuite del 66% nei bambini sotto ai 15 anni, e del 45% negli adolescenti di et\u00e0 compresa tra i 15 e i 19 anni. Ad ogni modo, i trend attuali indicano che \u00bc degli stati non perseguir\u00e0 ancora gli OSS per porre fine all\u2019AIDS nei bambini sotto i 5 anni, e i \u00be degli stati non perseguir\u00e0 ancora gli OSS per porre fine all\u2019AIDS negli adolescenti. Inoltre, solo met\u00e0 delle donne nei paesi in via di sviluppo ha ricevuto l\u2019assistenza sanitaria di cui necessita, e il bisogno di una limitazione demografica cresce esponenzialmente con l\u2019aumento della popolazione.\nMentre i bisogni vengono gradualmente affrontati, pi\u00f9 di 225 milioni di donne necessitano ancora di contraccezione. Due obiettivi dell'ONU menzionano il diritto all'accesso a servizi per la salute sessuale e riproduttiva (\"sexual and reproductive health services\"), che l'Organizzazione Mondiale della Sanit\u00e0, organizzazione medica afferente all'ONU, pi\u00f9 nello specifico interpreta come il \"diritto delle persone ad una vita sessuale responsabile, soddisfacente e sicura, che le persone abbiano la capacit\u00e0 di avere figli e di decidere se, quando e quanto spesso fare ci\u00f2\". Sebbene non siano esplicitamente menzionati aborto e contraccezione, tale definizione viene letta come il richiamo alla legittimazione e incentivazione di tali pratiche.\nL\u2019obiettivo 3 mira a raggiungere una copertura sanitaria universale che includa anche l\u2019accesso ai medicinali di base e ai vaccini. Entro il 2030, l\u2019obiettivo 3 propone di porre fine ai decessi prevenibili di neonati e bambini sotto i 5 anni e di porre fine a epidemie come per esempio AIDS, tubercolosi, malaria e malattie trasmesse attraverso l\u2019acqua. Le percentuali del 2016 riguardanti la terza dose del vaccino contro la pertosse (DTP3) e la prima dose del vaccino contro il morbillo (MCV1) hanno raggiunto rispettivamente l\u201986% e l\u201985%: ancora circa 20 milioni di bambini non sono stati sottoposti al DTP3 e circa 21 milioni di bambini non sono stati sottoposti al MCV1.\nCirca 2 paesi su 5 dovranno necessariamente accelerare il progresso al fine di raggiungere gli OSS per l\u2019immunizzazione.\nL\u2019attenzione alla salute e al benessere prevede anche gli obiettivi legati alla prevenzione e al trattamento dell\u2019abuso di sostanze stupefacenti, decessi e danni causati da incidenti stradali e prodotti chimici pericolosi, nonch\u00e9 inquinamento e la contaminazione dell\u2019aria, dell\u2019acqua e del suolo.\nMario Lizza, medico igienista e presidente della SISPeD\u00a0\u2013 Sezione Abruzzo, interviene sull'argomento per parlare dell'importanza della prevenzione primaria ambientale e della prevenzione secondaria sanitaria.\nObiettivo 4: Educazione paritaria e di qualit\u00e0.\nPromuovere un'educazione di qualit\u00e0, inclusiva e paritaria e garantire opportunit\u00e0 di apprendimento permanente per tutti\nSono stati compiuti grandi progressi in merito all'accesso all'educazione di bambini e bambine, soprattutto nella scuola primaria. Nonostante ci\u00f2, se il tasso di sviluppo non dovesse raddoppiare in 43 Paesi, almeno 22 milioni di bambini non potrebbero accedere a un'istruzione prescolare.\nAccesso all'educazione non vuol dire sempre educazione di qualit\u00e0, cos\u00ec come non garantisce sempre che i bambini portino a termine gli anni della scuola primaria. Si riscontra tuttora una mancanza di alfabetizzazione in 103 milioni di giovani nel mondo, di cui il 60% di sesso femminile. Inoltre, in almeno 1 nazione su 4, pi\u00f9 del 50% dei bambini non riesce ad acquisire le conoscenze matematiche di base entro la fine della scuola primaria. Mentre, in 1 nazione su 3, questa acquisizione non viene raggiunta nemmeno entro la fine della scuola secondaria di primo grado.\nIl primo target dell'obiettivo n.4 \u00e8 quello di garantire entro il 2030 un'educazione primaria e secondaria completamente libera, paritaria e di qualit\u00e0 per tutti i bambini e le bambine del mondo.\nPurtroppo, i progressi sono difficili da quantificare: i dati disponibili per 3/4 dei Paesi sono insufficienti o totalmente inesistenti, rendendo difficile monitorare gli sviluppi nell'ambito dell'educazione di qualit\u00e0 (primo target di questo obiettivo), dell'educazione prescolare (secondo target) e di un ambiente educativo efficace; questa mancanza di dati rende difficile un'analisi efficiente che possa identificare i bambini maggiormente a rischio di essere lasciati indietro.\nObiettivo 5: Parit\u00e0 di genere.\nRaggiungere la parit\u00e0 di genere ed emancipare tutte le donne e le ragazze\nL'ONU afferma che \"la parit\u00e0 di genere non \u00e8 solamente un diritto umano fondamentale, ma una condizione necessaria per un mondo prospero, sostenibile e in pace\". Garantire a donne e ragazze un accesso paritario all'educazione, alla sanit\u00e0, a un lavoro dignitoso, cos\u00ec come ad una rappresentanza nei processi decisionali politici ed economici, dar\u00e0 nuova linfa vitale all'economia sostenibile, apportando benefici su larga scala alla societ\u00e0 e all'umanit\u00e0. Ben 143 nazioni hanno inserito il diritto di uguaglianza tra uomo e donna nelle loro Costituzioni gi\u00e0 a partire dal 2014. Tuttavia, altre 52 sono rimaste silenti, a dimostrazione che ancora in troppe nazioni vige la disuguaglianza a livello sociale e normativo. Nonostante quello della parit\u00e0 di genere sia un obiettivo a s\u00e9 stante, molti altri obiettivi dell'Agenda 2030 potranno essere realizzati solo quando le necessit\u00e0 della donna saranno considerate alla pari di quelle dell'uomo. Tra le questioni urgenti da affrontare riguardanti unicamente la sfera femminile ci sono le pratiche tradizionali che ne ledono la sfera privata, quali le mutilazioni genitali femminili.\nLa percentuale di matrimoni precoci ha registrato un calo negli ultimi decenni. Nonostante ci\u00f2, non c'\u00e8 ancora un solo Paese che sia sul punto di eliminare completamente questa pratica e raggiungere i target prefissati dall'obiettivo n.5 entro il 2030. Se le tendenze attuali rimarranno immutate, tra il 2017 e il 2030\u00a0150 milioni di ragazze si sposeranno prima di compiere i 18 anni di et\u00e0. Nonostante la pratica delle spose bambine sia 4 volte pi\u00f9 diffusa tra le classi sociali meno abbienti rispetto a quelle benestanti, \u00e8 necessario che le nazioni accelerino i progressi in tutti i gruppi sociali, in modo tale da eliminare il fenomeno delle spose bambine entro il 2030.\nIl raggiungimento della parit\u00e0 di genere richieder\u00e0 delle normative vincolanti che promuovano l'emancipazione femminile e l'inoppugnabile necessit\u00e0 di un'educazione secondaria per tutte le ragazze. I traguardi di questo obiettivo mirano alla scomparsa della discriminazione di genere e all'emancipazione delle donne anche attraverso la tecnologia. Molti sostengono anche l'importanza dell' \"ascoltare le donne\", in quanto un cambiamento radicale pu\u00f2 essere ottenuto solo con la loro partecipazione attiva. Sono le loro priorit\u00e0 a dover determinare le priorit\u00e0 di questo obiettivo. Le donne dovrebbero essere viste non come beneficiarie del cambiamento, bens\u00ec come agenti attivi dello stesso. Coinvolgerle nella costruzione di un mondo sostenibile e paritario \u00e8 cruciale.\nIl World Pensions Council (WPC) ha sottolineato il ruolo trasformazionale che le quote rosa all'interno dei consigli di amministrazione possono ricoprire in questo campo, designando il 2018 come un anno cruciale, in quanto \"Mai prima d'ora le societ\u00e0 fiduciarie dei fondi pensionistici si erano mostrate tanto disponibili a contribuire economicamente agli obiettivi per lo sviluppo sostenibile dell'ONU, in particolar modo per raggiungere parit\u00e0 di genere e rendere possibile l'emancipazione di tutte le donne e le ragazze\".\nObiettivo 6: Acqua pulita e servizi igienico-sanitari.\nGarantire a tutti l'accessibilit\u00e0 e la gestione sostenibile dell'acqua e dei servizi igienico-sanitari\nL'obiettivo n.6 dello sviluppo sostenibile conta 8 target e 11 indicatori, necessari per monitorare i progressi nell'ambito degli obiettivi. Il termine ultimo per il raggiungimento di quasi tutti i target \u00e8 prefissato per il 2030, mentre solo per un target il termine \u00e8 anticipato al 2020.\nI primi 3 target riguardano la fornitura di acqua potabile e i servizi igienico-sanitari. 6 persone su 10 a livello mondiale vivono senza delle adeguate strutture igienico-sanitarie, mentre 3 persone su 10 non sono raggiunte da un adeguato rifornimento idrico. Acqua potabile e servizi igienici puliti evitano la diffusione di malattie e aumentano la produttivit\u00e0 economica della societ\u00e0. Frequentare la scuola o il posto di lavoro senza disagi risulta fondamentale per garantire il successo delle attivit\u00e0 scolastiche e lavorative, e proprio per questo la presenza di servizi igienici in questi luoghi \u00e8 stata inserita tra i target da realizzare.\nSono necessari dei servizi igienico-sanitari equi per rispondere alle esigenze specifiche di donne, ragazze e persone che si trovano in situazioni di vulnerabilit\u00e0, come anziani o individui con disabilit\u00e0. L'implementazione di impianti sanitari sostenibili \u00e8 fondamentale anche per porre fine alla defecazione all'aperto e, in questo modo, preservare al meglio le risorse idriche.\nPer porre fine alla defecazione all'aperto sono necessari servizi igienici e sanitari per 2,6 miliardi di persone, che devono adottare un cambiamento anche nelle modalit\u00e0 d'uso. Una misura del genere potr\u00e0 essere adottata solo attraverso la cooperazione dei governi, delle societ\u00e0 civili e dei settori privati.\nL'indicatore principale per il target dei servizi igienico-sanitari \u00e8 \"la percentuale di popolazione che utilizza servizi igienico-sanitari adeguati, compresi di lavabo, sapone e acqua\". Tuttavia, nel 2017, ancora 2/3 delle nazioni non raggiungono gli standard minimi imposti dall'indicatore per quanto riguarda la presenza del lavabo, di acqua potabile e servizi igienici. Il Joint Monitoring Programme (JMP) ha riportato la mancanza di accesso a servizi igienico-sanitari adeguati per 4,5 miliardi di persone. Per raggiungere gli obiettivi di sviluppo sostenibile entro il 2030, 1/3 delle nazioni, tra cui Brasile, Cina, Etiopia, India, Indonesia, Nigeria e Pakistan, dovr\u00e0 accelerare i propri progressi e porre fine alla defecazione all'aperto.\nLa Sustainable Sanitation Alliance (SuSanA) si sta impegnando per il raggiungimento di questo obiettivo. Secondo l'organizzazione, tutti gli obiettivi dell'Agenda 2030 sono interconnessi, tanto che non se ne potranno realizzare molti se prima non si renderanno accessibili a tutti acqua pulita e sistemi igienico-sanitari.\nObiettivo 7: Energia pulita e accessibile.\nGarantire a tutti l'accesso a servizi energetici economici, affidabili, sostenibili e moderni\nGli obiettivi da raggiungere entro il 2030 includono l'accesso a sistemi di energia economici e affidabili, oltre che l'incremento della quota di energia rinnovabile nel consumo globale di energia. Questo rende necessario un miglioramento dell'efficienza energetica e un potenziamento della cooperazione internazionale, in modo da agevolare l'accesso alle tecnologie pulite e incrementare gli investimenti nelle infrastrutture di energia rinnovabile. Delle attenzioni di riguardo vengono riservate alla costruzione di infrastrutture di supporto per i Paesi meno sviluppati, le piccole isole e i Paesi in via di sviluppo senza sbocchi sul mare.\nNel 2017, solo il 57% della popolazione mondiale utilizza carburanti e tecnologie pulite come fonti primarie di sostentamento, una percentuale molto lontana dal 95% prefissato dall'agenda 2030.\nObiettivo 8: Lavoro dignitoso e crescita economica.\nPromuovere una crescita economica inclusiva, sostenuta e sostenibile, un\u2019occupazione piena e produttiva e un lavoro dignitoso per tutti\nGli economisti dello sviluppo del World Pensions Council (WPC) hanno affermato che al binomio crescita economica a lungo termine-investimento in infrastrutture non \u00e8 stata attribuita la giusta importanza. La loro collocazione rispettivamente all\u2019ottavo e al nono posto della lista \u00e8 stata percepita come \"un ranking piuttosto mediocre, nonch\u00e9 una sfida al buon senso\".\nIl target in termini economici prevede che, nei paesi meno sviluppati, vi venga destinato annualmente almeno il 7% del PIL. Il\nconseguimento di una maggiore produttivit\u00e0 richieder\u00e0 una tecnologia avanzata e promotrice della diversity, assieme ad innovazione, spirito imprenditoriale e sviluppo delle piccole e medie imprese (PMI). Il\nraggiungimento di alcuni obiettivi \u00e8 previsto entro il 2030, mentre per altri si parla di 2020. Entro il 2020 l\u2019obiettivo \u00e8 ridurre la disoccupazione giovanile e rendere operativa una strategia globale che favorisca l\u2019occupazione delle fasce pi\u00f9 giovani della popolazione. Viene anche menzionata l\u2019implementazione del Patto Globale per l\u2019Occupazione, adottato dall\u2019Organizzazione Internazionale del Lavoro (ILO).\nEntro il 2030, l\u2019obiettivo \u00e8 definire politiche di turismo sostenibile che creino posti di lavoro. Essenziali per la crescita economica sono anche il rafforzamento degli istituti finanziari nazionali e l\u2019aumento dell\u2019Aid for Trade Support per i Paesi in via di sviluppo. L\u2019Enhanced Integrated Framework for Trade-Related technical Assistance to Least Developed Countries \u00e8 menzionato come metodo per raggiungere una crescita economica sostenibile.\nObiettivo 9: Imprese, Innovazione e Infrastrutture.\nCostruire infrastrutture resilienti, promuovere un\u2019industrializzazione inclusiva e sostenibile e favorire l\u2019innovazione\nIl settore manifatturiero costituisce una fonte primaria di impiego. Nel 2016, i Paesi meno sviluppati registravano minor \"valore aggiunto manifatturiero pro capite\". Le cifre riguardanti Europa e America Settentrionale ammontavano a $ 4\u00a0621, a fronte dei circa $ 100 nei Paesi meno sviluppati. . La copertura del segnale di rete mobile \u00e8 migliorata notevolmente. L\u201985% delle persone che precedentemente vivevano in aree \"disconnesse\", si trova adesso in zone coperte dal segnale. Su scala globale, il 95% della popolazione \u00e8 coperta.\nObiettivo 10: Ridurre le disuguaglianze.\nRidurre le diseguaglianze economiche dentro e fuori dai confini nazionali\nUno dei traguardi \u00e8 rappresentato dalla riduzione del costo di esportazione delle merci da Paesi meno sviluppati.\" Il traffico di merci in regime di duty-free ha registrato un aumento. A partire dal 2015, il 65% dei prodotti provenienti dai Paesi meno sviluppati \u00e8 stato esente da dazi, a fronte del 41% nel 2005. \u00c8 stato previsto che la quota che i lavoratori migranti devono versare per inviare denaro nel loro paese di provenienza (le cosiddette rimesse) non ecceda il 3%. Tuttavia gli uffici postali e le agenzie che effettuano trasferimenti di denaro addebitano il 6% della quota inviata. Per quanto riguarda le banche commerciali, la quota sale all'11%. Per carte prepagate e servizi di mobile money transfer la quota addebitata oscilla fra il 2 e il 4%; tuttavia, si tratta di servizi che solo a partire dal 2017 sono ampiamente disponibili nei \"corridoi\" di rimesse.\n\"Obiettivo 11: Citt\u00e0 e comunit\u00e0 sostenibili\".\nRendere le citt\u00e0 e gli insediamenti urbani inclusivi, sicuri, resilienti e sostenibili\nL\u2019obiettivo previsto entro il 2030 \u00e8 assicurare l\u2019accesso a un\u2019abitazione sicura e a prezzi accessibili. L\u2019indicatore deputato a misurare il progresso in direzione di questo obiettivo \u00e8 la percentuale di popolazione urbana che vive in baraccopoli o insediamenti informali. Fra il 2000 e il 2014, la percentuale \u00e8 calata dal 39% al 30%. Tuttavia, il numero assoluto di persone che vivono nelle baraccopoli \u00e8 passato dai 792 milioni nel 2000 a un numero stimato di 880 milioni nel 2014. L'aumento demografico e la disponibilit\u00e0 di migliori soluzioni abitative ha causato un aumento della migrazione da aree rurali ad urbane.\n\"Obiettivo 12: Consumo e produzione responsabile\".\nGarantire modelli sostenibili di produzione e di consumo\nUtilizzare metodi di produzione ecocompatibili e ridurre la quantit\u00e0 di spreco che noi generiamo sono finalit\u00e0 dell\u2019obiettivo 12. Dal 2030, le percentuali di riciclaggio nazionali dovrebbero aumentare, cos\u00ec come risulta dalle tonnellate di materiale riciclato. Inoltre, le imprese dovrebbero adottare pratiche sostenibili e pubblicare rapporti sulla sostenibilit\u00e0.\nL\u2019Obiettivo 12 sottolinea l\u2019esigenza di adottare e garantire sistemi di produzione e consumo sostenibili al fine di ridurre ai minimi termini, attraverso l\u2019attuazione di piani decennali, gli effetti negativi che minano la salute dell\u2019essere umano e di tutti gli ecosistemi. \nUtilizzare in maniera efficace le risorse, riciclare, riutilizzare, attenuare e smaltire correttamente i rifiuti, diminuire lo spreco alimentare lungo tutta la filiera di produzione, sostenere i paesi in via di sviluppo, impiegare fonti energetiche rinnovabili e promuovere un consumo critico e il decremento del rilascio di sostanze chimiche nell\u2019aria, acqua e suolo sono alcuni esempi di quanto concretamente deve essere fatto per poter ottenere risultati misurabili e soddisfacenti in termine di benessere comune: un cambio di rotta inderogabile che necessita della collaborazione di tutti i Paesi e della partecipazione attiva delle diverse aziende e dei loro stakeholder. Tra quest\u2019ultimi i consumatori, dunque potenzialmente ogni essere umano, rivestono un ruolo determinante attraverso le proprie pratiche di consumo e il sostegno alle imprese maggiormente impegnate sul fronte della sostenibilit\u00e0. Produzione e consumo non sono due attivit\u00e0 legate esclusivamente al settore economico ma riflettono e incidono sullo sviluppo di dinamiche sociali, etiche e stili di vita in genere. Per questa ragione l\u2019informazione assume un ruolo determinante nell'indirizzare la clientela verso scelte d'acquisto ragionate e in linea con modelli di consumo sostenibile.\nObiettivo 13: I cambiamenti del clima.\nsi devono adottare misure urgenti per contrastare il cambiamento climatico e i suoi impatti regolando le emissioni e promuovendo gli sviluppi nell'energia rinnovabile\nIl cambiamento climatico rappresenta una sfida centrale per lo sviluppo sostenibile. I dibattiti e le negoziazioni delle Nazioni Unite hanno individuato i legami tra il processo dopo il SDG del 2015 e il processo di Finanziamento per lo sviluppo che si \u00e8 concluso ad Addis Abeba nel giugno 2015 e la conferenza sui cambiamenti climatici COP 21 a Parigi nel dicembre 2015. Nel maggio 2015, un rapporto ha concluso che solo un accordo molto ambizioso a Parigi nel 2015 avrebbe permesso agli stati di ottenere gli obiettivi e i target dello sviluppo sostenibile. Il rapporto precisa anche che combattere il cambiamento climatico sar\u00e0 possibile solo se gli SDG verranno soddisfatti. Inoltre, lo sviluppo economico e il clima sono strettamente legati, in modo particolare attorno ai temi di povert\u00e0, parit\u00e0 di genere ed energia. Le Nazioni Unite incoraggiano il settore pubblico a prendere iniziativa in questo impegno per minimizzare gli effetti negativi sull\u2019ambiente. Quest\u2019enfasi rinnovata sulla mitigazione dei cambiamenti climatici \u00e8 stata resa possibile dalla convergenza parziale Sino-americana che si \u00e8 sviluppata nel 2015-2016, precisamente in occasione del summit COP 21 delle Nazioni Unite (Parigi) e della successiva conferenza del G20 (Hangzhou).\nEssendo una delle regioni pi\u00f9 vulnerabili agli effetti senza precedenti del cambiamento climatico, la regione dell\u2019Asia e del Pacifico ha bisogno di pi\u00f9 Relazioni pubblico-privato (RPP) per realizzare con successo le proprie iniziative di sviluppo sostenibile..\nObiettivo 14: Vita sott'acqua.\nPreservare e usare in modo sostenibile gli oceani, i mari e le risorse marine per lo sviluppo sostenibile\nGli oceani ricoprono il 71% della superficie terrestre. Sono essenziali per rendere il pianeta vivibile. L\u2019acqua piovana, l\u2019acqua potabile e il clima sono tutti regolati dalle temperature e dalle correnti dell\u2019oceano. Pi\u00f9 di 3 miliardi di persone dipendono dalla vita marina per la loro sopravvivenza. Gli oceani assorbono il 30% di tutto il diossido di carbonio prodotto dagli umani.\nGli oceani contengono pi\u00f9 di 200.000 specie identificate, e potrebbero esserci migliaia di specie ancora da scoprire. Gli oceani sono le pi\u00f9 vaste risorse di proteine esistenti sulla Terra. Tuttavia, dalla rivoluzione industriale c\u2019\u00e8 stata una crescita del 26% nell\u2019acidificazione. Un intero 30% degli habitat marini \u00e8 stato distrutto e il 30% degli stock ittici del mondo \u00e8 sovrasfruttato. L\u2019inquinamento marino ha raggiunto livelli spaventosi: ogni minuto 15 tonnellate di plastica sono rilasciate negli oceani. Il 20% delle barriere coralline \u00e8 stato irrimediabilmente distrutto e un altro 24% \u00e8 in un immediato rischio di collasso. Circa 1 milione di uccelli marini, 100.000 mammiferi marini e annualmente un numero sconosciuto di pesci viene ferito o muore a causa dell\u2019inquinamento marino provocato dagli uomini. \u00c8 stato rilevato che il 95% dei fulmari in Norvegia ha componenti in plastica nelle proprie viscere. Le microplastiche sono un'altra forma di inquinamento marino.\nGli individui possono ridurre il consumo di energia di ogni singolo e l\u2019uso delle plastiche. Le nazioni possono anche prendere iniziativa. In Norvegia, per esempio, i cittadini possono lavorare attraverso una pagina web chiamata finn.no per essere pagati per raccogliere la plastica sulla spiaggia. Parecchi paesi, incluso il Kenya, hanno proibito l\u2019uso dei sacchetti di plastica per gli acquisti al dettaglio.\nPreservare gli oceani contribuisce alla riduzione della povert\u00e0 dal momento in cui d\u00e0 alle famiglie a basso reddito una fonte di sostentamento e un\u2019alimentazione sana. Rendere le spiagge e l\u2019acqua dell\u2019oceano puliti nei paesi meno sviluppati pu\u00f2 attirare il turismo, come affermato nell\u2019Obiettivo 8, e ridurre la povert\u00e0 fornendo pi\u00f9 lavoro. I target prevedono anche prevenire e ridurre l\u2019inquinamento marino e l\u2019acidificazione, proteggendo gli ecosistemi marini e costieri, e regolare la pesca. Gli obiettivi richiedono un aumento della conoscenza scientifica sugli oceani.\nObiettivo 15: Vita sulla terra.\nProteggere, recuperare e promuovere l'uso sostenibile degli ecosistemi terrestri, gestire in modo sostenibile le foreste, combattere la desertificazione, arrestare il degrado del suolo e fermare la perdita della biodiversit\u00e0\nQuest\u2019obiettivo articola le finalit\u00e0 per preservare la biodiversit\u00e0 degli ecosistemi forestali, deserti e montani, come percentuale della massa di terra totale. La realizzazione di \"un mondo neutrale al degrado del suolo\" pu\u00f2 essere raggiunta recuperando foreste degradate e terre perdute a causa della siccit\u00e0 e delle inondazioni.L\u2019obiettivo 15 richiede pi\u00f9 attenzione a prevenire l\u2019invasione di specie non autoctone e pi\u00f9 protezione delle specie a rischio di estinzione.\nIl mountain green cover index segue i progressi nei confronti della finalit\u00e0 15.4 che si focalizza sulla salvaguardia degli ecosistemi montani. L\u2019indice \u00e8 chiamato come l\u2019indicatore per la finalit\u00e0 15.4. Analogamente,l\u2019Indice rosso (Red List Index o RLI) svolger\u00e0 la funzione di monitoraggio per gli obiettivi sulla biodiversit\u00e0 documentando la traiettoria delle specie a rischio d\u2019estinzione.\nObiettivo 16: Pace, giustizia e istituzioni solide.\nPromuovere societ\u00e0 pacifiche e solidali per lo sviluppo sostenibile, garantire l'accesso alla giustizia per tutti e costruire istituzioni efficaci, responsabili e solidali a tutti i livelli\nRidurre crimini violenti, sfruttamento della prostituzione, lavoro forzato e violenza sui minori sono chiari obiettivi globali. La comunit\u00e0 internazionale valorizza la pace e la giustizia e richiede sistemi giudiziari pi\u00f9 forti che rafforzino le leggi e lavorino per una societ\u00e0 pi\u00f9 pacifica e giusta. Dal 2017, le Nazioni Unite hanno potuto documentare i progressi individuando le vittime dello sfruttamento. Pi\u00f9 donne e ragazze che uomini sono state perseguitate, anche se la percentuale di donne e ragazze \u00e8 lentamente diminuita. Nel 2004, l\u201984% delle vittime erano donne ed \u00e8 dal 2014 che il numero \u00e8 calato al 71%. I numeri degli sfruttamenti sono diminuiti ma il lavoro forzato \u00e8 aumentato.\nUna finalit\u00e0 \u00e8 porre fine allo sfruttamento sessuale,al lavoro forzato e a tutte le forme di violenza e tortura contro i bambini. Tuttavia,l\u2019affidabilit\u00e0 all\u2019indicatore di \"crimini registrati\" fa s\u00ec che si controlli e raggiunga l\u2019obiettivo. Ad esempio,l\u201984% dei paesi ha dati insufficienti sulle violente punizioni dei bambini. Dei dati disponibili,\u00e8 chiaro che la violenza contro i bambini da parte di chi se ne prende cura resta dilagante. Quasi 8 bambini su 10 di et\u00e0 compresa tra 1 e 14 anni sono soggetti a una disciplina violenta su base regolare(indipendentemente dal reddito),e nessun paese \u00e8 sulla buona strada per eliminare la disciplina violenta dal 2023.\nL'SDG 16 ha come obiettivo anche l\u2019identit\u00e0 legale universale e la registrazione delle nascite, assicurando il diritto a un nome e a una nazionalit\u00e0, diritti civili, riconoscimento dinanzi alla legge, e accesso alla giustizia e ai servizi sociali. Con pi\u00f9 di un quarto di bambini sotto i 5 anni in tutto il mondo non registrati come successo nel 2015, circa 1 su 5 paesi avr\u00e0 bisogno di accelerare il progresso per ottenere la registrazione delle nascite universale dal 2023.\nObiettivo 17: Partnership per gli obiettivi.\nRafforzare le modalit\u00e0 di attuazione rilanciare il partenariato globale per lo sviluppo sostenibile\nL\u2019Agenda 2030 per avere successo, richiede partenariati tra governi, settore privato e societ\u00e0 civile. Queste collaborazioni, costruite su principi, valori e obiettivi condivisi, sono necessarie a livello globale. \u00c8 necessaria una collaborazione sia nel settore privato che pubblico, dal singolo cittadino all'intera comunit\u00e0. L'obiettivo 17 chiama a collaborare tutti i Paesi sviluppati. Per eliminare le differenze tra Paesi sviluppati e quelli meno sviluppati sono necessari investimenti a lungo termine nei settori chiave, soprattutto nei Paesi sviluppati. Per quanto riguarda il primo target, la finanza, tutti i Paesi sviluppati sono chiamati a dare una mano, sotto l'aspetto economico, verso i Paesi in via di sviluppo o meno sviluppati, attraverso fondi economici reperibili in qualsiasi modo. Altro target, la tecnologia, invita allo sviluppo delle tecnologie e all'utilizzo di queste nei Paesi meno sviluppati, sempre grazie alla collaborazione dei Paesi sviluppati, promuovendo l'accesso alla scienza e all'innovazione. Il terzo target \u00e8 quello relativo alla capacit\u00e0 di sviluppo dei paesi meno sviluppati in modo da rendere efficaci gli obiettivi dello sviluppo sostenibile. Il quarto target, il commercio, prevede scambi commerciali aperti, incrementando l'esportazione dei paesi meno sviluppati e la realizzazione per questi di un mercato libero da dazi e restrizioni. Il quinto target prevede di rendere stabile l'economia globale promuovendo la coerenza politica, soprattutto nei paesi meno sviluppati, e implementare politiche per la lotta alla povert\u00e0; intensificare la parternship globale; entro il 2020 rafforzare il sostegno allo sviluppo dei Paesi meno sviluppati e entro il 2030 sviluppare misure di progresso nell\u2019ambito dello sviluppo sostenibile che completino il prodotto interno lordo, e supportare la capacit\u00e0 di sviluppo dei paesi meno sviluppati.\nAccoglienza.\nGli obiettivi di sviluppo sostenibile sono stati il risultato di una conferenza dell'ONU che ha visto la convergenza di tutti i Paesi Membri sulla risoluzione finale e che ha riscosso il sostegno della maggior parte delle principali organizzazioni non governative, senza che nessuna si sia dichiarata contraria, a differenza di quanto accaduto in precedenza con gli Obiettivi di sviluppo del Millennio. In particolare, \u00e8 stato apprezzato il tentativo di definire i problemi dello sviluppo, del benessere e dell'ambiente in una prospettiva unitaria e di affrontarne le cause alla loro base.\nNon sono tuttavia mancati alcuni pareri discordanti. Ad esempio, l'Economist nel 2015 ha ospitato un editoriale particolarmente critico, che metteva in confronto gli SDG con gli Obiettivi di Sviluppo del Millennio, e bollava come \"un disastro\" i risultati raggiunti: ad esempio, riteneva eccessiva la definizione di ben 169 target, stigmatizzava la scelta di non tenere conto del contesto dei singoli Paesi e bollava come \"pura fantasia\" il reperimento delle risorse (stimate in 2-3 trilioni di dollari all'anno) necessarie al raggiungimento degli obiettivi.\nUn'altra critica \u00e8 stata espressa in riferimento alla contraddittoriet\u00e0 di alcuni degli obiettivi inclusi nell'Agenda 2030. Per esempio, la crescita dell'occupazione \u00e8 ritenuta in contrasto con la riduzione del costo della vita, e la crescita economica non compatibile con gli obiettivi ecologici e con la promozione di una maggiore uguaglianza sociale. Per superare contraddizioni come queste viene enfatizzata l'importanza che l'attuazione dell'Agenda sia guidata da una ricerca multidisciplinare.\nFra gli altri punti deboli degli obiettivi di sviluppo sostenibile sono stati citati il rischio che la promozione dello sviluppo sostenibile possa mettere a repentaglio la biodiversit\u00e0 e il ruolo marginale riconosciuto alla diffusione della connettivit\u00e0 mediante Internet, che secondo la Broadband Commission per lo Sviluppo Sostenibile istituita presso l'UNESCO meriterebbe di essere considerata un pilastro fondante per il raggiungimento di tutti gli obiettivi."}
{"id": "5613328", "revid": "1123217", "url": "https://it.wikipedia.org/wiki?curid=5613328", "title": "Lingua Bai", "text": ""}
{"id": "5613330", "revid": "729019", "url": "https://it.wikipedia.org/wiki?curid=5613330", "title": "Cieszki", "text": "Cieszki \u00e8 una localit\u00e0 della Polonia, nel distretto di \u017buromin del voivodato della Masovia.\nIl suo territorio \u00e8 ricompreso in quello del comune rurale di Lubowidz ed \u00e8 situato circa 5 chilometri a sud-ovest dal capoluogo comunale.\nTra il 1975 e il 1998 appartenne, invece, al voivodato di Ciechan\u00f3w.\n\u00c8 patria di Ludwika Szcz\u0119sna, fondatrice delle Ancelle del Sacro Cuore di Ges\u00f9, beatificata nel 2015."}
{"id": "5613331", "revid": "192549", "url": "https://it.wikipedia.org/wiki?curid=5613331", "title": "Il fiore dell'oblio", "text": ""}
{"id": "5613335", "revid": "36426", "url": "https://it.wikipedia.org/wiki?curid=5613335", "title": "Dante Alighieri (Ximenes)", "text": "Dante Alighieri \u00e8 una scultura in bronzo dell'artista italiano Ettore Ximenes, situata nel Meridian Hill Park a Washington DC (Stati Uniti)."}
{"id": "5613339", "revid": "729019", "url": "https://it.wikipedia.org/wiki?curid=5613339", "title": "Wirehog", "text": "Wirehog \u00e8 stato un programma di file sharing peer-to-peer collegato a Facebook.\nStoria.\nFu creato da Andrew McCollum, Mark Zuckerberg, Adam D'Angelo e Sean Parker durante lo sviluppo di Facebook, a Palo Alto, nell'estate e nell'autunno del 2004.\nPer accedere a Wirehog bisognava essere invitati da un amico. Per usarlo, bisognava essere iscritti a Facebook. Questo avrebbe dunque portato pi\u00f9 iscritti al social network.\nWirehog fu lanciato nell'Ottobre del 2004, il servizio fin\u00ec nel Gennaio del 2006.\nWirehog \u00e8 stato scritto in Python ed era disponibile solo per Windows e macOS."}
{"id": "5613344", "revid": "75491950", "url": "https://it.wikipedia.org/wiki?curid=5613344", "title": "\u00c8 bello tornare a casa!", "text": ""}
{"id": "5613347", "revid": "1310927", "url": "https://it.wikipedia.org/wiki?curid=5613347", "title": "Sam Johnson (calciatore 1993)", "text": "Carriera.\nJohnson ha lasciato la Liberia nel 2011 per sostenere un provino con i norvegesi dell'Haugesund, i quali gli hanno offerto un contratto giovanile. Il giocatore ha preferito accettare l'offerta del Dalkurd in Svezia, ma \u00e8 stato fermato da alcuni problemi legati al permesso di soggiorno. \u00c8 riuscito a rimanere nel paese scandinavo ed a giocare in quarta serie con l'Assyriska IF, squadra di Norrk\u00f6ping (da non confondere con l'Assyriska FF di S\u00f6dert\u00e4lje).\nHa continuato a giocare nei campionati minori svedesi anche nelle parentesi immediatamente seguenti: nel 2012 si \u00e8 diviso tra lo Juventus IF (squadra di V\u00e4ster\u00e5s ispirata alla compagine torinese) in Division 3 e l'H\u00e4rn\u00f6sands FF in Division 2, dove \u00e8 stato nominato miglior centrocampista di quel campionato. Nel 2013, dopo un provino fallito con lo J\u00f6nk\u00f6pings S\u00f6dra, ha firmato un triennale con il Frej: al secondo anno, schierato nel ruolo di attaccante, con 12 reti \u00e8 stato il miglior marcatore della sua squadra, la quale ha conquistato per la prima volta una promozione in Superettan.\nA partire dalla stagione 2015 \u00e8 diventato un giocatore del Djurg\u00e5rden, con un contratto valido fino al 2018. Il 13 aprile 2015 ha realizzato il suo primo gol in Allsvenskan, alla 3\u00aa giornata, nel derby stoccolmese Hammarby-Djurg\u00e5rden (2-1). Ha chiuso la sua prima stagione in Allsvenskan con 10 reti segnate in 29 incontri, poi ha iniziato la stagione 2016 con 7 gol in 12 partite.\nNonostante fosse stato dichiarato incedibile dal Djurg\u00e5rden, a campionato in corso \u00e8 stato venduto al Wuhan Zall, formazione allenata da Ciro Ferrara e militante nel secondo campionato cinese. Al debutto in Asia ha segnato una doppietta contro lo Shenzhen guidato da Clarence Seedorf. In Cina \u00e8 rimasto per una stagione e mezzo, poi ha rescisso.\nIl 23 gennaio 2018, i norvegesi del V\u00e5lerenga hanno reso noto il suo ingaggio, col giocatore che si \u00e8 legato al nuovo club con un contratto valido fino all'estate 2021. La sua permanenza in Norvegia tuttavia \u00e8 durata solo il tempo di disputare un campionato (durante il quale ha realizzato 11 reti in 21 partite) dato che circa un anno pi\u00f9 tardi il club norvegese ha accettato l'offerta di trasferimento da parte degli americani del Real Salt Lake.\nCon la franchigia dello Utah ha trovato spazio soprattutto nel suo primo anno, mentre nel corso della MLS 2019 ha avuto modo di scendere in campo in sette occasioni, solo due delle quali da titolare. Il club ha ufficializzato la rescissione consensuale del contratto il 1\u00ba novembre 2020, a poche settimane di distanza da quando il club lo ha sospeso per via di una sparatoria avvenuta ad una festa privata presso la casa dello stesso Johnson.\nNel febbraio 2021 si \u00e8 unito ai malesi del Sabah, rimanendovi fino al successivo mese di maggio.\nNell'agosto 2021, a poco pi\u00f9 di cinque anni dalla parentesi al Djurg\u00e5rden, Johnson \u00e8 tornato a giocare in Svezia, questa volta per\u00f2 con la maglia del\nMj\u00e4llby. La squadra in quel momento era posizionata al penultimo posto in classifica dell'Allsvenskan 2021.\nStatistiche.\nPresenze e reti nei club.\n\"Statistiche aggiornate al 23 gennaio 2018.\""}
{"id": "5613349", "revid": "228587", "url": "https://it.wikipedia.org/wiki?curid=5613349", "title": "Samuel Johnson (disambigua)", "text": ""}
{"id": "5613356", "revid": "869710", "url": "https://it.wikipedia.org/wiki?curid=5613356", "title": "Diamante grezzo", "text": ""}
{"id": "5613362", "revid": "380453", "url": "https://it.wikipedia.org/wiki?curid=5613362", "title": "Liga de Voleibol Superior Masculino 1994", "text": "La Liga de Voleibol Superior Masculino 1994 si \u00e8 svolta nel 1994: al torneo hanno partecipato 13 franchigie portoricane e la vittoria finale \u00e8 andata per la quarta volta ai .\nRegolamento.\nLa competizione vede le tredici franchigie partecipanti affrontarsi due volte in regular season:"}
{"id": "5613369", "revid": "287204", "url": "https://it.wikipedia.org/wiki?curid=5613369", "title": "Rhinochimaeridae", "text": "I Rhinochimaeridae sono una famiglia di pesci cartilaginei marini, in gran parte abissali, appartenenti all'ordine Chimaeriformes.\nDistribuzione e habitat.\nPresenti in maniera discontinua in gran parte dei mari e gli oceani tropicali e temperati. L'oceano in cui si trova la maggior parte delle specie \u00e8 l'Atlantico. Sono sconosciuti nel mar Mediterraneo. Vivono soprattutto in acque profonde, si incontrano da 200 a pi\u00f9 di 2000 metri di profondit\u00e0.\nDescrizione.\nIn questa famiglia il muso \u00e8 fornito di un lungo rostro appuntito e pi\u00f9 o meno appiattito nelle varie specie. Due pinne dorsali, la prima alta e dotata di una spina che pu\u00f2 essere eretta, molto appuntita e debolmente tossica, la seconda lunga e bassa. La pinna caudale \u00e8 divisa in due dalla parte terminale del corpo che \u00e8 filiforme, il lobo inferiore in alcune specie \u00e8 unita alla pinna anale.\nSono pesci abbastanza grandi, \"Rhinochimaera pacifica\" raggiunge i 165\u00a0cm di lunghezza.\nBiologia.\nRiproduzione.\nSono animali ovipari, le capsule ovigere sono fusiformi con un bordo filamentoso disposto orizzontalmente."}
{"id": "5613372", "revid": "767487", "url": "https://it.wikipedia.org/wiki?curid=5613372", "title": "Noisy Naggers and Nosey Neighbors", "text": "Noisy Naggers and Nosey Neighbors \u00e8 un cortometraggio muto del 1917 scritto, diretto e interpretato da Lawrence Semon (Larry Semon).\nProduzione.\nIl film fu prodotto dalla Vitagraph Company of America (come Big V Comedies).\nDistribuzione.\nDistribuito dalla Vitagraph Company of America, il film - un cortometraggio in una bobina - usc\u00ec nelle sale cinematografiche USA il 17 dicembre 1917."}
{"id": "5613378", "revid": "1543377", "url": "https://it.wikipedia.org/wiki?curid=5613378", "title": "Paesi Bassi ai Giochi della XXI Olimpiade", "text": "I Paesi Bassi parteciparono alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 108 atleti impegnati in 11 discipline per un totale di 58 competizioni. Il portabandiera alla cerimonia di apertura fu l'hockeista Andr\u00e9 Bolhuis, alla sua seconda Olimpiade.\nIl bottino della squadra fu di cinque medaglie: due d'argento e tre di bronzo."}
{"id": "5613379", "revid": "339392", "url": "https://it.wikipedia.org/wiki?curid=5613379", "title": "Foot-Ball Club Alzano", "text": ""}
{"id": "5613380", "revid": "767487", "url": "https://it.wikipedia.org/wiki?curid=5613380", "title": "One Dollar's Worth", "text": "One Dollar's Worth \u00e8 un cortometraggio muto del 1917 diretto da David Smith.\nLa sceneggiatura di Harry Southwell si basa su un racconto del famoso scrittore statunitense O. Henry che forn\u00ec in quegli anni alla Vitagraph lo spunto per una lunga serie di film tratti dalle sue opere.\nTra gli attori compare il nome di Jack P. Pierce che in seguito sarebbe diventato uno dei pi\u00f9 celebri truccatori di Hollywood: lavorando per l'Universal, avrebbe creato la mummia, l'uomo lupo, la creatura di Frankenstein e molti altri mostri dello schermo.\nProduzione.\nIl film fu prodotto dalla Vitagraph Company of America (come Broadway Star Features).\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 15 dicembre 1917."}
{"id": "5613381", "revid": "123991244", "url": "https://it.wikipedia.org/wiki?curid=5613381", "title": "Conte di Cork", "text": "Quello di conte di Cork \u00e8 un titolo nobiliare inglese nella Paria d'Irlanda.\nStoria.\nIl titolo venne creato nel 1620 per il politico anglo-irlandese Richard Boyle, I barone Boyle, il quale era gi\u00e0 stato creato Lord Boyle, Barone di Youghal, nella contea di Cork nel 1616 e Visconte di Dungarvan, nella contea di Waterford, al momento della concessione della contea. Questi titoli vennero tutti creati nella par\u00eca d'Irlanda. Richard Boyle, noto come \"Il Gran Conte\", nacque a Canterbury in Inghilterra, ma si insedi\u00f2 in Irlanda gi\u00e0 dal 1588, dove spos\u00f2 una ricca ereditiera irlandese e acquis\u00ec vasti possedimenti nella contea di Cork. Dal 1631 al 1643 prest\u00f2 servizio come Lord Tesoriere d'Irlanda. Suo figlio terzogenito Sir Roger Boyle venne creato Conte di Orrery nel 1660. Il primo conte di Cork divenne particolarmente noto in quanto quattro dei suoi figli ottennero titoli nobiliari; l'altro suo figlio, Robert Boyle, fu un noto fisico e scopr\u00ec la cosiddetta legge di Boyle.\nLord Cork venne succeduto dal figlio secondogenito, Richard Boyle, II conte, in quanto il primogenito mor\u00ec in tenera et\u00e0. Questo Richard Boyle era gi\u00e0 succeduto al fratello minore come secondo Visconte Boyle di Kinalmeaky secondo una speciale lettera patente. Spos\u00f2 Elizabeth Clifford, II baronessa Clifford, e nel 1644 venne nominato Barone Clifford di Lanesborough nella contea di York, nella Paria d'Inghilterra. Lord Cork prest\u00f2 servizio quindi come Lord Gran Tesoriere d'Irlanda e come Lord Luogotenente del West Riding dello Yorkshire. Nel 1664 venne onorato ulteriormente con il titolo di Conte di Burlington nella par\u00eca d'Inghilterra. Il suo unico figlio ed erede legittimo, Charles Boyle, visconte Dungarvan, venne elevato alla Camera dei Lord irlandese con un \"writ of acceleration\" basato sul titolo minore di suo padre nel 1663. Successivamente rappresent\u00f2 Tamworth e lo Yorkshire alla camera dei comuni inglese. Nel 1689 venne elevato alla Camera dei Lord inglese con un \"writ of acceleration\" nel titolo minore di suo padre di barone Clifford di Lanesborough.\nLord Cork venne succeduto da suo nipote, il III conte, figlio del visconte Dungarvan. Quest'ultimo fu Lord Tesoriere d'Irlanda e Lord Luogotenente del West Riding dello Yorkshire. Alla sua morte i titoli passarono al suo unico figlio, il IV conte di Cork e III conte di Burlington. Egli, noto con il nome di Lord Burlington, fu un famoso architetto che pubblic\u00f2 i disegni di Andrea Palladio su architetture romane e progett\u00f2 Chiswick House con William Kent. Non ebbe figli e alla sua morte, nel 1753, la baronia di Clifford di Lanesborough e la contea di Burlington si estinsero. Venne succeduto nei possedimenti dei conti di Burlington e nella baronia di Clifford dalla figlia primogenita (unica sopravvissutagli) Charlotte Elizabeth Boyle, VI baronetta Clifford. Ella spos\u00f2 William Cavendish, IV duca di Devonshire. Il loro figlio terzogenito Lord George Augustus Henry Cavendish venne nominato Conte di Burlington nel 1831.\nLord Burlington venne succeduto nella contea di Cork e negli altri titoli da un suo cugino di terzo grado, John Boyle, V conte di Orrery, che divenne V conte di Cork e fu noto scrittore e amico di Jonathan Swift, Alexander Pope e Samuel Johnson. Venne succeduto dal figlio secondogenito, il primo tra i suoi sopravvissuti, il quale fu politico rappresentante per la costituente di Charleville nella camera dei comuni irlandese e di Warwick in quella inglese. Mor\u00ec senza eredi all'et\u00e0 di trentatr\u00e9 anni e venne succeduto dal fratellastro, Edmund Boyle, VII conte di Cork, il quale fu particolarmente noto per la sua seconda moglie, Mary Boyle, contessa di Cork e Orrery, la famosa Lady Cork il cui salotto fu il centro della via intellettuale per oltre cinquant'anni. Alla sua morte, nel 1798, i titoli passarono al suo secondo figlio (unico tra quelli sopravvissutigli), il quale fu generale d'esercito e combatt\u00e9 nelle guerre rivoluzionarie e napoleoniche.\nA quest'ultimo successe suo nipote, il IX conte. Egli era figlio del capitano Charles Boyle, visconte Dungarvan. Lord Cork fu un politico liberale e serv\u00ec come Master of the Buckhounds e Maestro di stalla sotto i governi di Lord Russell, William Ewart Gladstone e Lord Rosebery. Il figlio primogenito, il X conte, combatt\u00e9 nella seconda guerra boera ma mor\u00ec senza eredi nel 1925, venendo succeduto pertanto dal fratello minore, l'XI conte, il quale mor\u00ec anch'egli senza eredi e venne succeduto da un suo cugino di secondo grado. Quest'ultimo era nipote di John Boyle, figlio terzogenito dell'VIII conte. Lord Cork fu ammiraglio ed ebbe il comando della spedizione navale che cattur\u00f2 Narvik nel 1940. Mor\u00ec senza eredi e venne succeduto dal nipote, il XIII conte, il quale era il figlio primogenito del maggiore Reginald Courtenay Boyle e fu Deputy Speaker della camera dei Lord e Deputy Chairman of Committees nella medesima camera dal 1973 al 1978. Mor\u00ec senza figli e venne succeduto da suo fratello minore, il XIV conte. Attualmente i titoli appartengono al figlio di quest'ultimo, il XV conte, succeduto nel 2003.\nConti di Cork (1394?).\nEdoardo di Norwich, Conte di Rutland, figlio primogenito di Edmondo di Langley, I duca di York, figlio quintogenito di Edoardo III d'Inghilterra, favorito del cugino Riccardo II d'Inghilterra, era stato creato \"Conte di Cork\" nella Par\u00eca d'Irlanda durante il regno personale del nipote. Sebbene la registrazione ufficiale non sia mai stata trovata egli comp\u00ec con questo nome delle campagne in Irlanda dal 1394 al 1395.\nEgli \u00e8 chiamato dagli storici con altri titoli: conte di Rutland, duca di Aumale, o duca di York. Venne creato infatti Duca di Aumale nel 1397 e poi privato del suo ducato il 6 ottobre 1399 come conseguenza della deposizione di Riccardo II, mentre succedette al padre come Duca di York nel 1402. La contea e tutti gli onori creati per lui si estinsero alla sua morte senza eredi durante la battaglia di Azincourt del 1415.\nConti di Cork (1620).\nL'erede legittimo \u00e8 il figlio dell'attuale detentore del titolo, (Rory) Jonathan Courtenay Boyle, visconte Dungarvan (n. 1978)"}
{"id": "5613382", "revid": "339392", "url": "https://it.wikipedia.org/wiki?curid=5613382", "title": "Football Club Alzano", "text": ""}
{"id": "5613386", "revid": "339392", "url": "https://it.wikipedia.org/wiki?curid=5613386", "title": "Unione Sportiva Alzano", "text": ""}
{"id": "5613387", "revid": "339392", "url": "https://it.wikipedia.org/wiki?curid=5613387", "title": "U.S. Alzano", "text": ""}
{"id": "5613388", "revid": "339392", "url": "https://it.wikipedia.org/wiki?curid=5613388", "title": "US Alzano", "text": ""}
{"id": "5613389", "revid": "339392", "url": "https://it.wikipedia.org/wiki?curid=5613389", "title": "F.B.C. Alzano", "text": ""}
{"id": "5613390", "revid": "339392", "url": "https://it.wikipedia.org/wiki?curid=5613390", "title": "FBC Alzano", "text": ""}
{"id": "5613393", "revid": "339392", "url": "https://it.wikipedia.org/wiki?curid=5613393", "title": "FC Alzano", "text": ""}
{"id": "5613394", "revid": "339392", "url": "https://it.wikipedia.org/wiki?curid=5613394", "title": "F.C. Alzano", "text": ""}
{"id": "5613397", "revid": "767487", "url": "https://it.wikipedia.org/wiki?curid=5613397", "title": "The Last Leaf (film 1917)", "text": "The Last Leaf \u00e8 un cortometraggio muto del 1917 diretto da Ashley Miller.\nProduzione.\nIl film fu prodotto dalla Vitagraph Company of America (come Broadway Star Features).\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 15 dicembre 1917."}
{"id": "5613399", "revid": "339392", "url": "https://it.wikipedia.org/wiki?curid=5613399", "title": "Alzano 1909 Virescit F.C.", "text": ""}
{"id": "5613400", "revid": "339392", "url": "https://it.wikipedia.org/wiki?curid=5613400", "title": "Alzano 1909 Virescit FC", "text": ""}
{"id": "5613401", "revid": "339392", "url": "https://it.wikipedia.org/wiki?curid=5613401", "title": "Alzano 1909 Virescit Football Club", "text": ""}
{"id": "5613402", "revid": "339392", "url": "https://it.wikipedia.org/wiki?curid=5613402", "title": "F.C. Alzano Cene 1909", "text": ""}
{"id": "5613403", "revid": "339392", "url": "https://it.wikipedia.org/wiki?curid=5613403", "title": "FC Alzano Cene 1909", "text": ""}
{"id": "5613406", "revid": "339392", "url": "https://it.wikipedia.org/wiki?curid=5613406", "title": "Football Club Alzano Cene 1909", "text": ""}
{"id": "5613407", "revid": "767487", "url": "https://it.wikipedia.org/wiki?curid=5613407", "title": "Frauds and Free Lunch", "text": "Frauds and Free Lunch \u00e8 un cortometraggio muto del 1917. Il nome del regista non viene riportato nei credit del film.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America , il film - un cortometraggio in una bobina - usc\u00ec nelle sale cinematografiche USA il 10 dicembre 1917."}
{"id": "5613408", "revid": "1728", "url": "https://it.wikipedia.org/wiki?curid=5613408", "title": "Conte di Westmeath", "text": "Conte di Westmeath \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato nel 1621 per Richard Nugent, barone Delvin. Durante l'era Tudor la lealt\u00e0 della famiglia Nugent fu spesso messa in discussione ed il padre di Richard, il VI barone, mor\u00ec imprigionato attendendo il processo per tradimento. Richard stesso da giovane venne sospettato di complottare una ribellione e per questo imprigionato, ma negli anni della maturit\u00e0 fu uno strenuo sostenitore della corona, fatto che lo ricompens\u00f2 riccamente. Il V conte fu maggiore generale del British Army. Il VI conte fu membro del Irish Privy Council nel 1758. Suo figlio avuto dalla prima moglie, Richard Nugent, lord Delvin, venne ucciso durante un duello in et\u00e0 giovanile. Lord Westmeath venne succeduto dal secondo figlio avuto dalla sua seconda moglie, il VII conte appunto. Questi fu parlamentare alla camera dei Lords ed uno dei 28 pari d'Irlanda originari; egli venne inoltre coinvolto in un divorzio largamente pubblicizzato e per questioni criminali. Venne succeduto da suo figlio, l'VIII conte, che venen creato Marchese di Westmeath nella Par\u00eca d'Irlanda nel 1822. Questi non ebbe figli e pertanto il marchesato si estinse alla sua morte nel 1871. Venne succeduto nella baron\u00eca e nella contea de un suo parente, Anthony Francis Nugent, il IX conte. L'XI conte fu parlamentare dal 1901 al 1933.\nConti di Westmeath (1621; ripristinato).\nL'erede apparente \u00e8 il figlio dell'attuale detentore del titolo, Sean Charles Weston Nugent, lord Delvin (n. 1965)."}
{"id": "5613410", "revid": "339392", "url": "https://it.wikipedia.org/wiki?curid=5613410", "title": "F.C. Alzano 1909", "text": ""}
{"id": "5613411", "revid": "339392", "url": "https://it.wikipedia.org/wiki?curid=5613411", "title": "FC Alzano 1909", "text": ""}
{"id": "5613412", "revid": "339392", "url": "https://it.wikipedia.org/wiki?curid=5613412", "title": "Football Club Alzano 1909", "text": ""}
{"id": "5613414", "revid": "339392", "url": "https://it.wikipedia.org/wiki?curid=5613414", "title": "Alzano Cene", "text": ""}
{"id": "5613415", "revid": "339392", "url": "https://it.wikipedia.org/wiki?curid=5613415", "title": "Alzano Seriate", "text": ""}
{"id": "5613416", "revid": "339392", "url": "https://it.wikipedia.org/wiki?curid=5613416", "title": "Alzano Calcio", "text": ""}
{"id": "5613417", "revid": "339392", "url": "https://it.wikipedia.org/wiki?curid=5613417", "title": "Calcio Alzano", "text": ""}
{"id": "5613420", "revid": "481666", "url": "https://it.wikipedia.org/wiki?curid=5613420", "title": "In the Balance", "text": ""}
{"id": "5613422", "revid": "120063772", "url": "https://it.wikipedia.org/wiki?curid=5613422", "title": "Polonia ai Giochi della XXI Olimpiade", "text": "La Polonia partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 207 atleti impegnati in 18 discipline per un totale di 116 competizioni. Il portabandiera alla cerimonia di apertura fu il canoista Grzegorz \u015aledziewski, alla sua seconda Olimpiade.\nIl bottino della squadra fu di ventisei medaglie: sette d'oro, sei d'argento e tredici di bronzo, che le valsero il sesto posto nel medagliere per nazioni, guadagnando una posizione rispetto a . Da segnalare le tre medaglie d'oro nell'atletica leggera e il primo posto nel torneo maschile di pallavolo."}
{"id": "5613425", "revid": "770813", "url": "https://it.wikipedia.org/wiki?curid=5613425", "title": "Esercito della Repubblica Islamica dell'Iran", "text": "Le Forze terrestri dell'Esercito della Repubblica Islamica dell'Iran (, \"Nirvi-ye Zemini-ye Artesh-e Jimhuri-ye Esl\u00e2mi-ye Iran\"), acronimate NEZAJA (, NUZEJA) sono le forze terrestri dell'Esercito della Repubblica Islamica dell'Iran..\nIn Iran \u00e8 anche chiamato \"Artesh\" () che in persiano significa \"esercito\". Secondo il CSIS, nel 2007 si stima che l'esercito regolare iraniano contasse 357.000 persone (167.000 coscritti e 190.000 professionisti) pi\u00f9 circa 350.000 riservisti per un totale di 700.000 soldati. \u00c8 la nona forza di terra pi\u00f9 grande al mondo, la nona forza corazzata pi\u00f9 grande a livello globale e possiede la pi\u00f9 grande flotta dell'aviazione dell'esercito del Medio Oriente. I coscritti prestano servizio per 21 mesi e hanno un addestramento militare professionale.\nL'Iran ha due forze terrestri parallele con una certa integrazione a livello di comando: il regolare Artesh (Esercito) e il Corpo delle guardie della rivoluzione islamica, noto anche come Sepaah (IRGC)\".\"\nStoria.\nAntichit\u00e0.\nIn Iran, un esercito nazionale venne formato dopo l'istituzione dell'impero persiano. Gli eserciti nazionali di solito apparivano in tutti i punti di forza del paese, mentre nei periodi di debolezza i mercenari e gli eserciti di leva venivano reclutati temporaneamente dai feudi. Il nucleo originale delle truppe a tempo pieno e delle guardie del corpo imperiali era chiamato Immortali e venne istituito nel 580 aC da Ciro il Grande. Questi vennero sostituiti dai Junishapur del Sh\u00e2hansh\u00e2h (Re dei Re) durante la dinastia sasanide dopo un periodo di disunione e caos nel paese. In seguito all'invasione islamica dell'Iran e all'eventuale rinascita delle dinastie iraniane, venne formato un nuovo esercito a tempo pieno con il nome di Qezelbash nella dinastia safavide. Il periodo Qajar vide diversi tentativi di rimodellare l'esercito iraniano tradizionale basato su modelli occidentali. Questi vennero accolti con successo limitato al momento.\nL'era Pahlavi.\n\"Nel 1918 le forze armate Qajar consistevano di quattro unit\u00e0 militari separate, comandate da stranieri. Anche diverse forze provinciali e tribali avrebbero potuto essere attivate in caso di emergenza, ma la loro affidabilit\u00e0 era molto discutibile. Il pi\u00f9 delle volte, queste si opposero ai tentativi di centralizzazione del governo, in quanto Teheran veniva percepita essere subordinata alla volont\u00e0 delle potenze straniere. Le condizioni delle forze armate Qajar erano fonte di forte preoccupazione per il governo centrale : primo, per la rissosit\u00e0 mai sopita tra le trib\u00f9, soprattutto per motivi religiosi, e secondariamente la costante presenza di ufficiali stranieri nelle posizioni di comando.\"\n\"Leale, disciplinata e ben addestrata, l'unit\u00e0 di governo pi\u00f9 efficace era la brigata cosacca persiana, composta da circa 8 000 uomini. Venne creata nel 1879 e sotto il comando di ufficiali dell'esercito imperiale russo fino alla Rivoluzione d'Ottobre del 1917. Dopo tale data il comando pass\u00f2 in mano iraniana, rappresentando comunque il nucleo delle nuove forze armate iraniane. Ufficiali svedesi comandavano la Gendarmeria composta da circa 8 400 uomini, organizzata dal 1911 come prima forza di sicurezza interna. Il Regno unito finanzi\u00f2 la formazione di 6 000 fucilieri della Persia meridionale, comandati da ufficiali britannici fin dal loro inizio, avvenuto nel 1916. Il loro compito principale era quello di combattere le forze tribali fomentate da agenti tedeschi nel corso della prima guerra mondiale. La Guardia di palazzo Qajar, il Ni\u1e93\u0101m, comandata da un ufficiale svedese, era una forza originariamente composta da 2 000 uomini, anche se cal\u00f2 rapidamente a causa di rivalit\u00e0 interne. Cos\u00ec, durante la prima guerra mondiale, i 24 400 soldati di queste quattro distinte unit\u00e0 militari composero una delle forze pi\u00f9 deboli della storia iraniana.\"\nDopo la prima guerra mondiale, l'esercito si era ridotto, ma non molto sulla carta, contando apparentemente 25.000 in totale. Nel 1920 consisteva dei cosacchi persiani; la Gendarmeria, ampliata da due reggimenti rimasti fedeli; e i fucilieri della Persia meridionale e l'esercito regolare, ridotto alla Brigata centrale a Teheran, con una forza teorica di 2.200 uomini.\nNel 1925, in seguito all'ascesa della dinastia Pahlavi, il nuovo esercito imperiale iraniano divenne una priorit\u00e0. Nel 1941, era pari a 125.000 soldati, cinque volte la sua dimensione originale, considerato ben addestrato e ben attrezzato. Tuttavia, l'esercito si concentr\u00f2 sulle operazioni di sicurezza interna, piuttosto che, Farrokh affermava, alla \"\"lotta alle armate sovietiche e occidentali ben guidate e attrezzate\".\" Ward scrive che \"le sedici divisioni dell'esercito erano sparse in tutto il paese nelle loro guarnigioni domestiche, e solo alcune delle divisioni occidentali avevano ricevuto rinforzi significativi di fanteria e artiglieria\". Il mag. gen. Hassan Mogaddam, il comandante della 5\u00aa Divisione, venne messo a capo di tutte le forze occidentali. La difesa dell'area di Khorramshahr-Ahvaz fu posta sotto il contrammiraglio della marina Gholamali Bayandor, con i suoi marinai pi\u00f9 una brigata della 6\u00aa Divisione dell'esercito.\nNel 1941 i sovietici ed i britannici lanciarono l'Invasione dell'Iran, dal 25 agosto al 17 settembre 1941 . Londra e Mosca avevano insistito affinch\u00e9 lo Sci\u00e0 espellesse la grande popolazione tedesca dell'Iran e consentisse alle spedizioni di rifornimenti bellici di attraversare il paese in rotta verso l'Unione Sovietica. Entrambe queste richieste si rivelarono inaccettabili per Reza Shah; era solidale con la Germania, e l'Iran aveva dichiarato la sua neutralit\u00e0 nella seconda guerra mondiale. La posizione dell'Iran era cos\u00ec strategicamente importante per lo sforzo bellico degli Alleati, tuttavia, che Londra e Mosca scelsero di violare la neutralit\u00e0 di Teheran. Da sud mosse la \"Paiforce\" britannica, sotto il comando del tenente generale Edward Quinan, costituita dalla 8\u00aa e 10\u00aa Divisione di fanteria indiana, pi\u00f9 altre tre brigate. Nel frattempo, i sovietici invasero da nord. Tre armate, la 44\u00aa, la 47\u00aa e la 53\u00aa Armata del Fronte Transcaucasico sotto il comando del generale Dmitrij Timofe'evi\u010d Kozlov, occuparono le province del nord dell'Iran.\nLe forze Alleate travolsero l'esercito iraniano in soli tre giorni, mentre la neonata Forza Aerea Imperiale iraniana e la Marina Imperiale iraniana subirono gravi danni. I coscritti disertarono a migliaia. Con la base del suo potere istituzionale in rovina, Reza Shah abdic\u00f2 in favore del suo giovane figlio, Mohammad Reza Pahlavi. In assenza di una vasta base del potere politico e con un esercito in frantumi, il giovane sci\u00e0 affront\u00f2 un compito quasi impossibile di ricostruzione. Non vi era alcuna simpatia popolare per l'esercito, in vista della percezione diffusa, e in gran parte precisa, che si trattava fino ad allora di un brutale strumento per sostenere un regime dittatoriale. Mohammad, nel 1942, distanziandosi dalle forze armate europee, invit\u00f2 gli Stati Uniti ad inviare una missione militare per operare una ricostruzione dell'esercito. \nIl piccolo, ma pi\u00f9 sicuro esercito, sorto grazie alla formazione americana, fu sufficientemente in grado di partecipare alla campagna del 1946 in Azerbaigian per abbattere una ribellione separatista ispirata dal regime sovietico. Durante i tre anni di occupazione, Stalin aveva esteso l'influenza politica, sia in Azerbaigian, che nella zona curda nel nord-ovest dell'Iran. Il 12 dicembre 1945, dopo settimane di scontri violenti, venne fondata la separatista e filo-sovietica Repubblica Popolare dell'Azerbaigian e, verso la fine del 1945\",\" la Repubblica Popolare Curda. Le truppe iraniane, inviate a ristabilire il controllo, vennero bloccate da unit\u00e0 sovietiche dell'Armata Rossa. Quando giunse il termine per il ritiro, il 2 marzo 1946, sei mesi dopo la fine delle ostilit\u00e0, gli inglesi iniziarono a ritirarsi, ma Mosca rifiut\u00f2, con la giustificazione secondo cui vi erano potenziali minacce alla sicurezza sovietica, e scatenando la crisi iraniana del 1946. Le truppe sovietiche non si ritirarono dall'Iran fino al maggio del 1946, a seguito della denuncia ufficiale dell'Iran al neonato Consiglio di Sicurezza delle Nazioni Unite e l'intensa pressione degli Stati Uniti.\nA differenza del suo omologo del 1925, il Majles del 1946 era sospettoso dei piani dello Shah per la formazione di un forte esercito. Molti membri del parlamento temevano che l'esercito sarebbe stato ancora una volta usato dal potere politico. Per limitare la potenziale dominazione dello sci\u00e0 sul paese, l'assemblea limit\u00f2 i bilanci militari.\nDall'edizione 1966-67 all'edizione 1969-70, l'IISS Military Balance elenc\u00f2 l'esercito iraniano con una divisione corazzata, sette divisioni di fanteria e una brigata corazzata indipendente. Nell'edizione 1971-72 vennero elencate due divisioni corazzate, cinque divisioni di fanteria, la brigata corazzata indipendente ed altre brigate indipendenti. Nel giro di due anni, l'elenco pass\u00f2 rapidamente a tre divisioni corazzate e tre divisioni di fanteria.\nDrammatiche riforme condussero nel paese molteplici consulenti occidentali, e, nel corso di pi\u00f9 di tre decenni l'esercito, dal 1979, divenne il quinto pi\u00f9 forte al mondo. Nel corso degli anni settanta le \"Forze di Terra Imperiali iraniane\", come venivano chiamate allora, subirono una rapida trasformazione, seguito da un aumento dei reclutamenti. Durante questo periodo, l'Iran vide la formazione dell'aviazione militare, chiamata \"Aviazione dell'Esercito Imperiale iraniano\" (AEII), dotata soprattutto di aerei di fabbricazione americana.\nNei primi anni settanta il sultano dell'Oman, con il sostegno britannico. stava combattendo la guerra del Dhofar. Come risultato di iniziative diplomatiche del sultano Q\u0101b\u016bs, lo Sci\u00e0 invi\u00f2 una brigata di 1 200 soldati e con i propri elicotteri per assistere le forze armate del sultano nel 1973. La brigata iraniana, per prima cosa, assicur\u00f2 la liberazione della strada Salalah-Thumrait. Nel 1974, il contributo iraniano venne ampliato alla Task Force Imperiale iraniana. Tentarono di stabilire un'altra linea d'interdizione, nome in codice \"Damavand Line\", che andava dal \"Manston\", a poche miglia ad est di Sarfait, alla costa vicino al confine con lo Yemen del Sud (la RPDY). La pesante opposizione dei ribelli, che comprendeva il fuoco d'artiglieria da dentro lo Yemen del Sud, ostacol\u00f2 tale obiettivo per diversi mesi. Alla fine, la citt\u00e0 di Rahkyut, che il FPLO aveva a lungo mantenuto come capitale del loro territorio liberato, si arrese alla task force iraniana. La TFII rimase in Oman nel dicembre 1975, poi ad una forza di 3000 uomini.\nIl volume Library of Congress Country Studies per l'Iran pubblicato nel 1978 scrisse che:\n\"Durante gli anni '70 [...] le forze terrestri imperiali iraniane stavano subendo un rapido aumento di forza; quell'anno [sic] era una forza in gran parte meccanizzata e corazzata di circa 220.000 uomini. Alla fine del 1977 la sua precedente organizzazione in tre corpi d'armata, con quartier generali a Kermanshah, Teheran e Shiraz, venne abbandonata; i comandanti di divisione riferirono successivamente direttamente al comandante dell'esercito. L'esercito conteneva tre divisioni corazzate, ciascuna con sei battaglioni di carri armati e cinque battaglioni di fanteria meccanizzata; quattro divisioni di fanteria; quattro brigate indipendenti (due di fanteria, una aviotrasportata e 1 forza speciale); e il Comando dell'Aviazione dell'Esercito (una divisione di fanteria e una brigata di fanteria indipendente formavano la Guardia Imperiale). Si diceva che queste unit\u00e0 da combattimento fossero operative all'85 per cento, sebbene alcuni osservatori esterni dubitassero di questa affermazione. Durante la met\u00e0 degli anni '70, l'80 per cento delle forze terrestri iraniane era dispiegato lungo il confine iracheno, anche se fonti ufficiali sostenevano che una gran parte poteva essere inviata ovunque nel paese [...] tramite i trasporti dell'aviazione. Si prevedeva che lo schieramento delle truppe si sarebbe spostato a sud alla fine degli anni '70 con l'apertura della struttura di Chah Bahar.\"\n\"Il Comando dell'aviazione dell'esercito in rapida crescita, le cui principali strutture operative erano situate a Isfahan, era in gran parte equipaggiato con aerei americani, sebbene alcuni elicotteri fossero di fabbricazione italiana. Nel 1977 l'aviazione militare operava una sessantina di velivoli leggeri ad ala fissa, sebbene la sua forza risiedesse nella sua flotta di circa 700 elicotteri da combattimento.\"\nDue anni dopo, Gabriel elenc\u00f2 le principali formazioni delle forze terrestri imperiali iraniane nell'ultimo anno dello Sci\u00e0, il 1979, tra cui la 16\u00aa (Hamadan), l'81\u00aa, l'88\u00aa (Zahedan/Chah Bahar), e la 92\u00aa Divisione corazzata. Altri dati suggeriscono che una divisione fosse organizzata nel Sistan e Baluchistan, presumibilmente l'88\u00aa Divisione corazzata. Elenc\u00f2 anche tre divisioni di fanteria, la 2\u00aa a Teheran, la 28\u00aa Divisione di fanteria a Sanandaj, e la 77\u00aa Divisione di fanteria a Mashad; due brigate di fanteria (la 64\u00aa a Mahabad e l'84\u00aa a Khorramabad), la 55\u00aa Brigata aviotrasportata a Shiraz e il quartier generale della brigata delle forze speciali a Teheran.\nLa Repubblica Islamica dell'Iran.\nSubito dopo la rivoluzione del 1979 una serie di purghe rimossero gran parte dei comandanti dell'esercito addestrati dagli occidentali. Queste includevano numerose esecuzioni ordinate da Sadegh Khalkhali, il nuovo giudice della Corte rivoluzionaria. Tra febbraio e settembre 1979, il governo iraniano giustizi\u00f2 85 generali anziani e costrinse tutti i maggiori generali e la maggior parte dei generali di brigata al pensionamento anticipato. Nel settembre 1980, il governo aveva epurato 12.000 ufficiali dell'esercito. Queste epurazioni provocarono un drastico calo delle capacit\u00e0 operative dell'esercito iraniano. Il loro esercito regolare (che, nel 1978, era considerato il quinto pi\u00f9 potente del mondo) era stato gravemente indebolito. Una carenza di pezzi di ricambio per l'equipaggiamento di fabbricazione statunitense e britannica dell'Iran inizi\u00f2 a paralizzare le forze militari iraniane. Il tasso di diserzione raggiunse il 60% e il corpo degli ufficiali venne devastato. I soldati e gli aviatori pi\u00f9 abili vennero esiliati, imprigionati o giustiziati.\nL'ultimo generale a capo dell'esercito imperiale iraniano fu il generale Gholam Ali Oveissi, assassinato a Parigi insieme a suo fratello nel 1984. Venne sostituito dal generale Abbas Gharebaghi, come capo di stato maggiore delle forze armate, che si alle\u00f2 con la Repubblica islamica e smantell\u00f2 l'esercito imperiale iraniano, che venne ribattezzato Esercito della Repubblica islamica dell'Iran.\nLe due divisioni della Guardia Imperiale iraniana furono riunite nella 21\u00aa Divisione di Fanteria.\nLe epurazioni lasciarono l'esercito mal preparato quando l'Iraq invase l'Iran all'inizio della guerra Iran-Iraq. Una valutazione della Central Intelligence Agency del 7 novembre 1979 affermava che le capacit\u00e0 militari iraniane \u00ab[...] non si sono riprese in modo significativo dal crollo delle forze armate nella rivoluzione di febbraio. Le capacit\u00e0 delle forze terrestri rimangono limitate nonostante alcuni miglioramenti nella disciplina e nella prontezza operativa negli ultimi mesi.\u00bb\nLa guerra Iran-Iraq.\nL'Iraq invase l'Iran, dando inizio alla guerra Iran-Iraq, il 22 settembre 1980. Durante tutta la guerra, l'Iran non riusc\u00ec mai a riprendersi completamente dalla fuga post-rivoluzionaria del personale militare. Le continue sanzioni impedirono all'Iran di acquisire molte armi pesanti, come carri armati e aerei. Quando si verific\u00f2 l'invasione, molti piloti e ufficiali vennero rilasciati dal carcere, o le loro esecuzioni vennero commutate per combattere gli iracheni. Inoltre, molti ufficiali subalterni vennero promossi a generali, con il risultato che l'esercito era pi\u00f9 integrato come parte del regime entro la fine della guerra, come lo \u00e8 oggi. L'Iran aveva ancora almeno 1.000 carri armati operativi e poteva cannibalizzare attrezzature per procurarsi pezzi di ricambio.\nDal luglio 1985, l'IISS inizi\u00f2 a definire le sedi delle tre armate dell'esercito iraniano, dove in precedenza non venne individuato alcun quartiere generale a livello di divisione. Questi centri vennero identificati da altre fonti come 1\u00aa Armata (QG Kermanshah), 2\u00aa Armata (QG Teheran) e 3\u00aa Armata (QG Shiraz).\nNel 1987, e verso la fine della guerra Iran-Iraq, l'Artesh venne organizzato come segue:\ne alcune brigate corazzate indipendenti che comprendevano la fanteria ed una \"forza costiera\".\nDopo la guerra Iran-Iraq.\nL'IISS ha stabilito che a un certo punto tra il 1992 e il 1995 venne creato un quartier generale portando a quattro le sedi delle armate. Pi\u00f9 tardi, tra la met\u00e0 del 1997 e la met\u00e0 del 1999, venne formato u n quarto ed effettivo corpo militare. Anche il Jaffee Center's Middle East Military Balance , elenca quattro corpi che l'IISS aveva ipotizzato esistere.\nStatus nel 2006/08.\nJanes ha riferito nel 2006 che l'esercito iraniano era composto da tre armate, per un totale di 15 divisioni. L'IISS riport\u00f2 nel Military Balance 2008, l'esistenza di 2 quartier generali di corpo d'armata a livello regionale, cinque divisioni corazzate con alcune brigate indipendenti, sette divisioni di fanteria con alcune brigate indipendenti, una brigata delle forze speciali, due divisioni di commando con alcune brigate indipendenti, pi\u00f9 una brigata aviotrasportata. Vi erano anche sei gruppi d'artiglieria e le forze aeree. Il numero di divisioni per alcuni anni non cambi\u00f2. Le formazioni spesso riportate includono la 23\u00aa Divisione Forze speciali, fondata tra il 1993 ed il 1994, e la 55\u00aa Divisione paracadutisti. La Jane's Sentinel Security Assessments riferisce che la 23\u00aa Divisione Forze speciali \u00e8 tra le formazioni pi\u00f9 professionali dell'esercito iraniano, con almeno 6.000 soldati, i quali si ritiene siano regolari.\nLe divisioni corazzate regolari, tra cui la 92\u00aa Divisione corazzata, sono suddivise in tre brigate.\nIl sito, Globalsecurity.org sulla sua pagina afferma, riferendosi all'esercito iraniano:\nMolte di queste valutazioni sembrano essere violazioni del copyright da ricerche condotte da una ricerca condotta dalla Cattedra Burke in Strategia presso il Center for Strategic and International Studies, Washington D.C., tra i quali, per esempio, possiamo leggere un datato 2012.\nLa maggior parte dei soldati dell'esercito iraniano sono ben addestrati e determinati, ma la loro attrezzatura \u00e8 obsoleta. Usano principalmente attrezzature obsolete in stile occidentale o attrezzature pi\u00f9 recenti prodotte localmente, che sono di qualit\u00e0 inferiore. I comandanti generalmente nominano gli uomini a posizioni di alto livello in base alla lealt\u00e0, piuttosto che alle abilit\u00e0 militari.\nDal 2010 l'esercito iraniano ha subito un processo di riorganizzazione denominato Piano Generale di Struttura Thamen alaeme \"(\u0637\u0631\u062d \u062c\u0627\u0645\u0639 \u0633\u0627\u062e\u062a\u0627\u0631\u06cc \u062b\u0627\u0645\u0646 \u0627\u0644\u0627\u0626\u0645\u0647).\" Il piano prevedeva la trasformazione da un modello centrato sulla divisione, verso un modello centrato sulla brigata, un riposizionamento delle basi militari, l'aggiunta di nuove unit\u00e0 e un aumento della mobilit\u00e0 delle unit\u00e0 dell'esercito esistenti. A tal fine, tale riorganizzazione ha spostato alcune brigate da divisioni esistenti e creandone di nuove al fianco di esse. Entro marzo 2012, in tutto l'esercito, erano state istituite 31 nuove brigate indipendenti.\nIl comandante delle forze terrestri dell'esercito iraniano \u00e8 il generale di brigata Kioumars Heydari.\nEquipaggiamento.\nI carri armati iraniani comprendono una stima di ca. 1 500 o forse pi\u00f9, chiamati Zulfiqar: 480 T-72, 150 M-60A1, 75 T-62, 100 Chieftain Mk 3/Mc 5, 540 T-54/T-55/Type 59, e 150 M-47/M-48.\nLo Zulfiqar \u00e8 il pi\u00f9 recente carro armato da combattimento prodotto dall' \"industria della difesa dell'Iran,\" dal nome della spada leggendaria di Hazrat Ali. Nato da un'idea del generale di brigata Mir-Younes Masoumzadeh, vice comandante delle forze terrestri per la ricerca e l'autosufficienza delle forze armate, il veicolo venne sviluppato dalle principali componenti del carro armato americano M-60. Una delle caratteristiche che attir\u00f2 l'attenzione del Ministero della Difesa \u00e8 che le parti prodotte dagli indigeni vennero utilizzate in esso. I prototipi del carro armato vennero testati nel 1993. Sei prototipi semi-industriali vennero prodotti e testati nel 1997. L'IISS stima che circa 150 Zulfiqar 1 sono ora in servizio.\nIl principale elicottero d'attacco dell'Esercito della Repubblica islamica dell'Iran \u00e8 l'AH-1J Sea Cobra. Il numero di AH-1JS in servizio venne stimato dall'IISS nel 2009 come 50, anche se 202 vennero consegnati prima della rivoluzione iraniana del 1979. L'Iran gestisce anche un numero imprecisato di Panha 2091, un aggiornamento privo di licenza e prodotto localmente, dell'AH-1J.\nIl principale elicottero da trasporto dell'Esercito della Repubblica Islamica dell'Iran \u00e8 il CH-47C Chinook. Il numero di CH-47C in servizio venne stimato in 20. Probabilmente 57 furono consegnati prima della Rivoluzione iraniana del 1979. L'Esercito della Repubblica Islamica dell'Iran perse uno dei loro nel 2011.\nMezzi Aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "5613429", "revid": "123319026", "url": "https://it.wikipedia.org/wiki?curid=5613429", "title": "Alma Mater Europaea", "text": "L'Alma Mater Europaea \u00e8 un'universit\u00e0 internazionale basata a Salisburgo, in Austria, con campus in diverse citt\u00e0 europee. Fu fondata per iniziativa dell'Accademia europea delle scienze e delle arti, un'istituzione culturale che conta 1500 scienziati tra cui 29 premi Nobel, nel 2010.\nStoria.\nNel 2010, viene ufficialmente fondata l'Alma Mater Europaea. Il cardiologo Felix Unger viene nominato presidente, mentre lo scienziato e politico tedesco Werner Weidenfeld ne diventa rettore.\nAd un incontro tenutosi a Monaco di Baviera nel febbraio 2011 col patrocinio dei presidenti di 12 Stati dell'Unione europea, il direttivo determin\u00f2 quali corsi avrebbe offerto l'Universit\u00e0. Questi sarebbero stati insegnati in diverse citt\u00e0 all'interno dell'Unione e in diverse lingue, tra cui l'inglese, il tedesco e lo spagnolo. In linea con la natura internazionale dell'Universit\u00e0, studenti, insegnanti e personalit\u00e0 illustri si sarebbero incontrati in un simposio internazionale ad ogni cerimonia di laurea. Fu anche deciso che l'Alma Mater Europaea avrebbe integrato i network universitari europei ed internazionali attraverso degli accordi di cooperazione.\nNel 2011, l'Universit\u00e0 apr\u00ec in Slovenia (Alma Mater Europaea \u2013 Evropski center, Maribor) (AMEU-ECM), il suo primo campus nella citt\u00e0 di Maribor. Nel primo anno si iscrissero circa 500 studenti. Nel luglio 2011 l'Universit\u00e0 co-sponsorizz\u00f2 la scuola estiva a San Gallo in Svizzera. Nell'anno accademico 2012-2013, circa 800 studenti erano iscritti a Maribor.\nNel 2013 fu creato il campus di Salisburgo, dove \u00e8 ubicata la sede centrale. Nel 2016 vengono aperti due nuovi campus in due stati europei diversi: in Italia nella citt\u00e0 di Ascoli Piceno e in Kosovo nella citt\u00e0 capitale Pristina.\nOrganizzazione.\nSede.\nLa sede centrale dell'Universit\u00e0 si trova a Salisburgo, in Austria.\nCampus universitari.\nAttualmente, l'universit\u00e0 ha attivato campus universitari e sedi distaccate in Austria, Slovenia, Germania, Italia, Kosovo, Serbia e Croazia."}
{"id": "5613430", "revid": "767487", "url": "https://it.wikipedia.org/wiki?curid=5613430", "title": "His Wife Got All the Credit", "text": "His Wife Got All the Credit \u00e8 un cortometraggio muto del 1917 diretto da C. Graham Baker.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 24 dicembre 1917."}
{"id": "5613433", "revid": "6923", "url": "https://it.wikipedia.org/wiki?curid=5613433", "title": "Conte di Desmond", "text": "Conte di Desmond \u00e8 un titolo nobiliare inglese nella Par\u00eca d'Irlanda.\nStoria.\nLe origini del titolo sono da ricercare nella baronia di Desmond nella provincia di Munster che venne retta dai discendenti di Thomas FitzMaurice FitzGerald, lord di O'Connelloe. Thomas fu un figlio minore di Maurice FitzGerald, lord di Lanstephan, supporter chiave di Lord Pembroke (\"Strongbow\") nella sua invasione dell'Irlanda nel 1169. Maurice fu quindi il fondatore della dinastia FitzGerald di stirpe cambro-normanna in Irlanda. Discendente da un figlio minore di Maurice FitzGerald, la Casa di Desmond fu un ramo cadetto dei cosiddetti \"geraldini\" irlandesi; il ramo maggiore, la casa di Kildare, \u00e8 antenata dei duchi di Leinster e venne fondata dal fratello maggiore di Thomas, Gerald FitzMaurice FitzGerald, I lord di Offaly.\nIl figlio di Thomas, John FitzThomas FitzGerald, divenne I Barone Desmond dopo aver ricevuto, in ricompensa al fedele servizio svolto, nel 1259 delle terre a Decies ed a Desmond dal principe Edoardo d'Inghilterra. Prima di passare ad Edoardo, queste terre furono di Thomas FitzAnthony, padre della moglie di John, Margery FitzAnthony.\nIl titolo di conte di Desmond venne creato per la prima volta per Maurice FitzGerald, IV barone Desmond nel 1329 circa. Secondo fonti inglesi, la famiglia FitzGerald divenne assimilata particolarmente alla cultura irlandese locale. L'ultimo conte di Desmond di questa creazione fu Gerald FitzGerald, il XV (o secondo altre fonti XVI) conte. I FitzGeralds resistettro alla riforma di Enrico VIII e dopo alcune ribellioni, il XV conte venne sconfitto e ucciso dalle forze leali ad Elisabetta I l'11 novembre 1583. Il titolo cos\u00ec come le propriet\u00e0 della famiglia tornarono alla corona inglese. Suo nipote, James FitzThomas FitzGerald, tent\u00f2 di riprendere il controllo dei titoli e dei propri averi durante la Guerra dei Nove anni, ma venne catturato dagli inglesi e decapitato nel 1603.\nLa seconda creazione del titolo avvenne nel 1600 per James FitzGerald, che fu anche creato barone Inchiquin. Questi titoli si estinsero alla sua morte l'anno successivo.\nLa terza creazione fu nel 1619 per Richard Preston, I lord Dingwall, che venne anche creato barone Dunmore. Alla sua morte nel 1628 la contea e la baronia irlandesi divennero estinte mentre il parlamento scozzese riconobbe sua figlia Elizabeth Preston, sposata col I duca di Ormonde, come sua legittima erede.\nLa quarta creazione fu nel 1628 per George Feilding, I visconte Callan. Per informazioni circa questa creazione vedi Conte di Denbigh.\nConti di Desmond, I creazione (1329).\nLa genealogia di questi conti \u00e8 diversa a seconda del fatto che alcuni storici vi inclusero come III conte tale Nicholas, indicato avere problemi mentali e descritto dai registri contemporanei come \"un idiota\". Nicholas mor\u00ec senza eredi e come tale venne succeduto dal fratello minore, Gerald FitzGerald, III conte di Desmond. Nella genealogia che segue, secondo lo schema classico, Nicholas non \u00e8 annoverato tra i conti."}
{"id": "5613434", "revid": "1728", "url": "https://it.wikipedia.org/wiki?curid=5613434", "title": "Conte di Cavan", "text": "Conte di Cavan \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato nel 1647 per Charles Lambart, II barone Lambart. Egli venne creato anche Visconte Kilcoursie, nella King's County, sempre nella par\u00eca d'Irlanda. Lord Cavan era figlio di Oliver Lambart, che era stato elevato nella par\u00eca d'Irlanda con il titolo di Lord Lambart, Barone di Cavan nella contea di Cavan, nel 1618.\nIl VII conte di Cavan fu un generale durante le guerre napoleoniche e venne succeduto da suo nipote, l'VIII conte. Il X conte fu comandante militare durante la prima guerra mondiale e poi feldmaresciallo e Chief of the Imperial General Staff. Dal momento che mor\u00ec senza eredi maschi il titolo venne ceduto a suo fratello minore, l'XI conte. Quando il XII conte mor\u00ec il titolo pass\u00f2 a Roger Cavan Lambart, un discendente del VII conte.\nConti di Cavan (1647).\nNon vi sono eredi diretti per questo titolo per questo \u00e8 conteso da rami collaterali."}
{"id": "5613435", "revid": "767487", "url": "https://it.wikipedia.org/wiki?curid=5613435", "title": "Vengeance - and the Woman", "text": "Vengeance - and the Woman \u00e8 un serial muto del 1917 diretto da William Duncan e Laurence Trimble.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Vitagraph Company of America, il serial - presentato da Albert E. Smith - usc\u00ec nelle sale cinematografiche statunitensi in quindici episodi a cadenza settimanale dal 24 dicembre 1917 fino al 1\u00ba aprile 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "5613437", "revid": "297059", "url": "https://it.wikipedia.org/wiki?curid=5613437", "title": "Malocclusione dentale", "text": ""}
{"id": "5613438", "revid": "599013", "url": "https://it.wikipedia.org/wiki?curid=5613438", "title": "DTH van der Merwe", "text": "Biografia.\nCresciuto in patria nelle giovanili dei , van der Merwe vive in Canada dal 2003, anno in cui la sua famiglia si trasfer\u00ec a Regina, in Saskatchewan.\nDi tale provincia fu rappresentante a livello giovanile, poi nel 2005 si trasfer\u00ec a Victoria, in Columbia Britannica, ed entr\u00f2 nelle file della James Bay Athletic Association, con cui vinse due titoli provinciali e uno nazionale.\nNel 2007 fu convocato nella rappresentativa canadese alla Coppa del Mondo in Francia, dove fu notato da alcuni club europei: gli inglesi del lo misero sotto contratto, ma una serie di infortuni non gli permise mai di scendere in campo in campionato, le sue apparizioni limitandosi solo a un incontro in Coppa Anglo-Gallese; tornato in Canada e ricostituitosi fisicamente, fu contattato nel 2009 dalla \"franchise\" scozzese dei Glasgow Warriors che lo ingaggi\u00f2 per la successiva stagione di Celtic League.\nIn Scozia van der Merwe si impose come ala di grande rendimento, divenendo in meno di cinque stagioni il realizzatore-principe di mete della squadra nonostante infortuni che lo tennero spesso fuori dal terreno di gioco.\nA febbraio 2015, dopo sei stagioni a Glasgow, van der Merwe firm\u00f2 un accordo con la \"franchise\" gallese degli Scarlets di Llanelli, altra compagine di Pro12.\nIn Nazionale canadese van der Merwe esord\u00ec appena ventenne a Bridgetown contro le nel giugno 2006 in occasione delle qualificazioni americane alla Coppa del Mondo 2007; la partita fu vinta dal 69-3 e van der Merwe realizz\u00f2 due mete al debutto.\nFece parte della rosa al torneo e, successivamente, anche in quelli del 2011 in Nuova Zelanda e del 2015 in Inghilterra."}
{"id": "5613439", "revid": "767487", "url": "https://it.wikipedia.org/wiki?curid=5613439", "title": "B\u00e9atrice Bofia", "text": "Curiosit\u00e0.\nLei e la sorella Suzy detengono dal 2006 il Guinnes come le gemelle pi\u00f9 alte."}
{"id": "5613445", "revid": "767487", "url": "https://it.wikipedia.org/wiki?curid=5613445", "title": "When Men Are Tempted", "text": "When Men Are Tempted \u00e8 un film muto del 1917 diretto da William Wolbert.\nLa sceneggiatura si basa sul romanzo \"John Burt\" di Frederick Upham Adams pubblicato a Filadelfia nel 1903.\nTrama.\nAl college, due amici, John Burt e Arthur Morris, diventano rivali perch\u00e9 innamorati entrambi della stessa ragazza, Jessie Garden. I due arrivano a battersi e John, nella lotta, crede di aver ucciso l'amico. Fugge via e parte per l'Ovest, dove vuole ritrovare la miniera di suo nonno. Riscoperta la miniera, torna indietro milionario. Ma scopre che Jessie, per salvare il padre rovinato finanziariamente da Arthur, sta per sposare il suo rivale. John, allora, mette a disposizione di Garden padre la sua fortuna, evitando cos\u00ec il matrimonio dell'amata. Arthur, rabbioso, tenta di ucciderlo ma senza riuscirci e finisce invece per suicidarsi. Senza pi\u00f9 dover temere le minacce di Arthur, John e Jessie ora sono liberi di amarsi.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film usc\u00ec nelle sale cinematografiche statunitensi il 24 dicembre 1917.\nNon si conoscono copie ancora esistenti della pellicola che viene considerata presumibilmente perduta."}
{"id": "5613449", "revid": "767487", "url": "https://it.wikipedia.org/wiki?curid=5613449", "title": "The Diary of a Puppy", "text": "The Diary of a Puppy \u00e8 un cortometraggio muto del 1917 diretto da J. Stuart Blackton.\nProduzione.\nIl film fu prodotto dalla Vitagraph Company of America.\nDistribuzione.\nIl film - un cortometraggio in una bobina - usc\u00ec nelle sale cinematografiche statunitensi il 23 dicembre 1917."}
{"id": "5613453", "revid": "767487", "url": "https://it.wikipedia.org/wiki?curid=5613453", "title": "The Enchanted Kiss", "text": "The Enchanted Kiss \u00e8 un cortometraggio muto del 1917 diretto da David Smith.\nProduzione.\nIl film fu prodotto dalla Vitagraph Company of America (come Broadway Star Features).\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 22 dicembre 1917."}
{"id": "5613461", "revid": "79227", "url": "https://it.wikipedia.org/wiki?curid=5613461", "title": "Lico (figlio di Lico)", "text": "Lico () \u00e8 un personaggio della mitologia greca, figlio dell'omonimo Lico. Appare nell'\"Eracle\" di Euripide.\nMitologia.\nOriginario dell'Eubea, ottenne il potere a Tebe uccidendo Creonte, che al tempo regnava come reggente di Laodamante, figlio di Eteocle. Lico perseguit\u00f2 i membri della famiglia di Creonte, cacciandoli dalla loro casa, privandoli di cibo e vestiti e violentando Megara, figlia di Creonte. Creonte per\u00f2 era suocero di Eracle, che ritorn\u00f2 inaspettatamente a Tebe e uccise Lico. Laodamante gli succedette come re."}
{"id": "5613464", "revid": "181699", "url": "https://it.wikipedia.org/wiki?curid=5613464", "title": "Prima Categoria (campionato prime squadre)", "text": "La Prima Categoria fu la classificazione data ai giocatori del massimo campionato italiano di calcio dal 1904 fino al 1922, anno della grande riforma del calcio nazionale nota come Compromesso Colombo.\nFino al 1912 rappresent\u00f2 la divisione unica del campionato per quanto riguarda le societ\u00e0, esistendo poi una Seconda e una Terza Categoria per i giocatori di riserva; successivamente e in conseguenza all\u2019aumento delle squadre tesserate venne invece creato il campionato di Promozione come torneo inferiore dedicato ai club che non avevano ancora guadagnato un titolo sportivo abilitante alla massima serie. \nLa manifestazione evolse negli anni partendo da una formula ad eliminazione diretta per poi introdurre un mutevole meccanismo basato su gironi regionali ed interregionali.\nStoria.\nI primi anni.\nIl Genoa si aggiudic\u00f2 il torneo nel 1904, ancora incentrato sui regolamenti dei campionati passati nonch\u00e9 al relativo trofeo, la Coppa Fawcus. Dal 1905 al torneo venne abbinata la nuova Coppa Spensley, donata dall'omonimo socio genoano. Il regolamento della trofeo, come per le precedenti Coppa Fawcus e Coppa Duca degli Abruzzi, prevedeva che esso sarebbe stato assegnato in via permanente alla societ\u00e0 che se lo fosse aggiudicato per tre annate consecutive o per cinque complessive.\nLo svilupparsi del movimento calcistico convinse la FIF (dal 1909 FIGC), appena iscrittasi alla FIFA, ad una riforma del campionato a partire dal 1905, sostituendo alle gare secche una serie di \"gironi eliminatori regionali\", propedeutici al \"girone finale nazionale\", ed introducendo le partite di andata e ritorno. La Juventus, squadra che aveva raggiunto le due precedenti finali, riusc\u00ec a cogliere la sua prima vittoria dopo un inaspettato scivolone casalingo del \"Grifone\" contro la Milanese all'ultima giornata.\nMentre le pionieristiche societ\u00e0 avversarie pian piano chiudevano i battenti, rossobl\u00f9, rossoneri e bianconeri erano gli autentici pilastri di questo primordiale \"football\" italiano. Col passare degli anni, tuttavia, la primigenia matrice inglese cominci\u00f2 ad attenuarsi, mentre larghissimo piede acquist\u00f2 la nuova componente formata da giocatori svizzeri tedeschi: fu grazie ad essi che il Milan torn\u00f2 alla vittoria nel 1906, dopo la rinuncia della Juventus a disputare la ripetizione della gara di spareggio per la assegnazione del titolo, e nel 1907.\nIntanto, gi\u00e0 nel 1906 soci dissidenti della Juventus si erano riuniti a sportivi orfani delle altre defunte squadre del capoluogo piemontese, fondando il Torino.\nLa crisi del 1908 e l'italianizzazione del torneo.\nVerso la fine del decennio, il calcio italiano and\u00f2 incontro ad importanti cambiamenti, dovuti alla decisione della FIF di italianizzare a forza il campionato, escludendovi i giocatori stranieri che pure avevano fondato il gioco in Italia. La scelta della Federazione colp\u00ec duramente i \"Football Club\" e diede largo spazio alle \"Societ\u00e0 Ginniche\" che, pi\u00f9 deboli in quanto non dirette dai maestri albionici, erano per\u00f2 usualmente formate completamente da atleti italici e fino ad allora si erano interessate maggiormente al parallelo campionato organizzato dalla Federazione della Ginnastica. All'assemblea del 20 ottobre 1907, infatti, il presidente della Doria, Oberti, present\u00f2 un ordine del giorno con cui proponeva di dividere la Prima e la Seconda Categoria (ma non la Terza) in due competizioni parallele: una \"italiana\" (che assegnava il tradizionale titolo di \"Campione d'Italia\" e la nuova Coppa Romolo Buni) per i soli giocatori del Belpaese, e una \"federale\" (assegnataria del neonato titolo di \"Campione Federale d'Italia\" e della prestigiosa Coppa Spensley) che fosse aperto sia ai calciatori nostrani che a quelli stranieri.\nI \"Football Club\" contestarono duramente la separazione \"de iure\" fra i due campionati, in quanto sottraeva agli atleti stranieri il diritto di competere per il titolo di \"Campione d'Italia\" e li relegava a disputarsi il minor riconoscimento di \"Campione Federale\". Malgrado la FIF avesse pubblicamente definito il torneo federale \"maggior gara\" rispetto a quello italiano, tale \"deminutio capitis\" apparve evidente quando il Milan, maggior candidato alla conquista definitiva della Coppa Spensley, annunci\u00f2 il 1\u00ba gennaio 1908 la propria decisione di rinunciare a disputare entrambe le competizioni \u00abin segno di protesta contro l'illegale ed arbitrario procedere della Federazione\u00bb: secondo \"La Stampa\", infatti, \u00abil Milan Club aveva inviato la propria iscrizione al Campionato Federale, subordinandola ai diritti acquisiti con vincere per due anni consecutivamente la Coppa Spensley, con il titolo di \"Coppa del Campionato Italiano\". La Federazione non poteva aderire al desiderio del Milan Club, sconfessando le deliberazioni di una vasta maggioranza, che volle per l'avvenire destinata al Campionato Federale tale Coppa, mutando cos\u00ec titolo e significato alla medesima; e in questo senso il Comitato direttivo della FIF rispose al Milan Club, aggiungendo che in caso di nuova vittoria si sarebbe cercato di salvaguardare i diritti preesistenti.\u00bb\nQuesta considerazione, e in pi\u00f9 il timore che l'accettazione della politica nazionalistica della Federazione sarebbe stata il primo passo verso la completa epurazione degli stranieri, port\u00f2 la maggioranza dei Club a ritirarsi per protesta dal torneo \"federale\", vinto poi dalla Juventus. A vincere il torneo \"italiano\", snobbato anch'esso dai Club, fu la debuttante Pro Vercelli: i nuovi arrivati neutralizzarono i liguri dell'Andrea Doria e i lombardi dell'US Milanese conquistando il loro primo titolo. Il nuovo calcio italiano usciva cos\u00ec dalle metropoli: cominciava il periodo d'oro delle \"provinciali\". I cambiamenti non finirono per\u00f2 qui, poich\u00e9 a Milano, il 9 marzo 1908, il Milan sub\u00ec un'analoga secessione che diede origine all'Inter.\nA settembre si tenne nel capoluogo lombardo una riunione delle societ\u00e0, nella quale i club ribelli, onde mediare con la Federazione, proposero di chiamare i due tornei \"Campionato Italiano Nazionale\" e \"Campionato Italiano Federale\" e di istituire una finale tra i due vincitori per il titolo assoluto, con lo scopo di eliminare la differenziazione giuridica fra i due tornei. All'assemblea dell'8 novembre 1908, si decise di assegnare definitivamente la Coppa Spensley al due volte detentore Milan a titolo risarcitorio (fatto che contribu\u00ec a invalidare il campionato federale del 1908 e a far riconoscere come unico campionato regolare quello italiano), tuttavia fu mantenuta anche per la stagione successiva la formula dei due campionati \"federale\" e \"italiano\", rifiutando la concessione ai dissidenti del cambiamento di denominazione del campionato federale. La reazione dei \"Football Clubs\" al nuovo affronto subito fu stavolta pi\u00f9 tattica: agendo esattamente all'opposto rispetto all'anno prima, parteciparono al gran completo al campionato federale in modo da renderlo il solo campionato di rilievo, continuarono il boicottaggio del \"campionato italiano\" e rinviarono all'anno seguente la ricomposizione del braccio di ferro con la Federazione. La Pro Vercelli vinse cos\u00ec la Coppa Zaccaria Oberti abbinata alla vittoria del Campionato Federale, il quale venne poi riconosciuto negli albi d'oro come vero titolo di \"Campione d'Italia\", mentre il Campionato Italiano vinto dalla Juventus fu a posteriori disconosciuto.\nNel frattempo la Federazione, ora ridenominata FIGC, fece una parziale marcia indietro riaprendo a quote di stranieri, ma soprattutto decise una drastica riforma del campionato. Sul modello della \"First Division\" inglese, nella stagione 1909-10 il meccanismo del torneo venne semplificato iscrivendo tutte le nove partecipanti ad un \"girone unico\": esso avrebbe determinato una classifica di cui la squadra che ne avesse guadagnato la testa a fine stagione avrebbe vinto il titolo \"federale\", ovvero di \"Campione d'Italia\", mentre alla squadra \"pura italiana\" che avrebbe totalizzato pi\u00f9 punti negli scontri diretti sarebbe stato assegnato il titolo \"italiano\", di secondaria importanza e di l\u00ec a poco nuovamente disconosciuto. Alla fine della stagione, essendo l'Inter e la Pro Vercelli campione italiana appaiate in classifica, si dovette ricorrere ad uno spareggio per il titolo federale: il successo tricolore arrise ai nerazzurri dopo una grandissima polemica dei vercellesi contro la FIGC riguardo alla scelta della data della disputa della gara, schierando la quarta squadra comprendente giocatori dagli 11 ai 15 anni, che persero 10-3. Per il forte comportamento antisportivo, la Pro Vercelli sub\u00ec una squalifica. Dopo il 1910 la separazione fra i due titoli cess\u00f2 ufficialmente di esistere, e venne ripristinato lo \"status quo\" precedente al 1907.\nL'allargamento del torneo.\nLa Federazione era a questo punto intenzionata ad allargare gli angusti confini del torneo, onde dargli davvero una valenza nazionale, ma il problema era la nettissima differenza di valore fra le squadre provenienti dalle diverse parti del Paese. Nel 1910, comunque, la FIGC decise di innalzare il campionato veneto, che gi\u00e0 si disputava da alcune stagioni, facendolo diventare parte del torneo nazionale a seguito dell'istituzione del \"Comitato Regionale Veneto-Emiliano\", a cui partecip\u00f2 anche il Bologna, unica squadra transpadana cui fu riconosciuto il livello di Prima Categoria. Nel 1911 furono inserite in Prima Categoria il Vicenza e nel 1912 il a sfidare i campioni occidentali, ma in entrambi i casi dato il troppo elevato valore tecnico la Pro Vercelli, nella gara conclusiva, inflisse loro sonore lezioni con cinque gol al passivo per i biancorossi e addirittura tredici per i neroverdi lagunari.\nPer garantire la definitiva patente di nazionalit\u00e0 al titolo, la FIGC aveva per\u00f2 bisogno che il campionato coinvolgesse anche tutto il Centro e il Sud, e non solo la Pianura Padana. A quei tempi le formazioni meridionali disputavano vari tornei regionali inquadrati nella Terza Categoria. Data la disparit\u00e0 del numero delle societ\u00e0 affiliate, per raggiungere l'obiettivo prefissatosi la Federazione non poteva non attuare una sfasatura tra l'organizzazione calcistica delle due parti del Paese, elevando d'ufficio i tornei del Sud alla Prima Categoria per le squadre in possesso di un campo cintato di dimensioni , pur non essendo tali raggruppamenti minimamente paragonabili al livello tecnico raggiunto da quelli del Nord ed apparendo dunque tale ricatalogazione puramente fittizia. Dato che contemporaneamente al Nord erano stati ristabiliti i \"gironi eliminatori\" regionali propedeutici al \"girone finale\", gli incontri conclusivi fra i campioni del Nord e quelli del Sud presero il nome di \"girone finalissimo\" o, semplicemente, di finalissima. Questo piano di riforma rese necessaria l'introduzione di promozioni e retrocessioni con la nuova Promozione, il cosiddetto progetto Valvassori-Faroppa, che venne approvato all'assemblea federale del 31 agosto 1912. Il nuovo campionato, che per la prima volta introduceva il concetto di titolo sportivo, prevedeva:\nQuesto complicato meccanismo rese per\u00f2 sempre pi\u00f9 lungo ed affollato il campionato perch\u00e9, grazie al neo costituito campionato di Promozione che metteva in palio la promozione al massimo torneo, le retrocessioni stabilite sul campo venivano sistematicamente revocate all'inizio della stagione successiva grazie al progressivo e continuo allargamento del numero delle squadre ammesse alla massima categoria.\nNella stagione sportiva 1913-1914 venne la volta del piccolo ma grande rivelazione del torneo , sorprendente formazione del Monferrato mentre il successivo torneo fu bloccato ad un passo dalla conclusione a causa dell'intervento italiano nella prima guerra mondiale. Per quest'ultima stagione il titolo del Genoa fu riconosciuto solo dopo la fine del conflitto.\nLa crisi del 1921 e la Prima Divisione.\nCon la ripresa postbellica del 1919 cominciarono intensi dibattiti in vista di una riduzione e razionalizzazione del campionato, discussioni che sfociarono per\u00f2 in un nulla di fatto a causa dell'ostruzionismo delle \"provinciali\" che temevano per il proprio futuro all'interno di un eventuale torneo pi\u00f9 elitario. L'Inter nel 1920 e la Pro Vercelli nel 1921 si laurearono cos\u00ec campioni dopo una lunghissima serie di gironi e partite, molte delle quali inutili e scontate. Nella stagione 1920-21 si arriv\u00f2 addirittura a ben 88 squadre di cui 64 iscritte al torneo del Nord, quello di gran lunga pi\u00f9 importante, tant'\u00e8 che la finalissima si dovette disputare addirittura il 24 luglio.\nVittorio Pozzo, sostenuto dalle grandi societ\u00e0, present\u00f2 quindi un piano di riforma che prevedeva l'eliminazione delle eliminatorie regionali, sostituite con grandi gironi estesi all'intero Nord Italia; ci\u00f2 postulava ovviamente una decisa decurtazione delle partecipanti al campionato riducendo le partecipanti a sole 24 divise in due gruppi, un livello leggermente superiore a quello delle 16 ammesse alle semifinali della stagione in via di conclusione, calcolato in modo da mantenere sostanzialmente invariato il numero di gare disputate dai futuri campioni d'Italia rispetto al recente passato. Il progetto Pozzo prevedeva cos\u00ec:\nFu cos\u00ec che le 24 maggiori societ\u00e0 italiane, approvando la riforma di Pozzo, si riunirono a Milano firmando il cosiddetto patto di Milano, che stabiliva che le squadre ammesse alla nuova Prima Divisione ridotta a 24 squadre sarebbero state solo loro. Tale atto arbitrario gener\u00f2 alcune polemiche riguardo alla scelta delle 24 elette, perch\u00e9 se da un lato si ammettevano squadre che la stagione precedente avevano disputato campionati deludenti (come ad esempio il Brescia il cui giocatore Albertoni fu processato per professionismo e squalificato per due anni, eliminato nelle eliminatorie, e con il campo squalificato per ripetuti atti d'indisciplina, oppure l'Hellas Verona, eliminato nel girone Veneto), dall'altra parte si escludevano squadre che per meriti sportivi avrebbero avuto pieno diritto a parteciparvi, come la Bentegodi semifinalista subnazionale e Saronno e Trevigliese finaliste lombarde. Le piccole societ\u00e0 ritenevano inoltre che il numero di promozioni dalla Seconda alla Prima Divisione fosse troppo ridotto: solo la vincente della Seconda Divisione avrebbe sostituito una retrocedenda dalla Prima Divisione, mentre le societ\u00e0 minori pretendevano un numero maggiore di promozioni. Fu cos\u00ec che le societ\u00e0 minori proposero un piano di riforma alternativo di quello Pozzo, il \"progetto delle societ\u00e0 minori\", concordato a Novi e a Milano:\nIl progetto prevedeva inoltre la disputa di una Coppa Italia, riservata per le eliminate dalla Prima Categoria e dalla Promozione.\nFu cos\u00ec che Pozzo arriv\u00f2 a presentare il suo progetto a Torino, sede della Federazione, in un clima di tensione la mattina di domenica 24 luglio, lo stesso giorno della finalissima fra Pro Vercelli e Pisa in programma nel pomeriggio nel capoluogo piemontese, e in occasione della quale il Consiglio Federale era stato convocato. Le piccole societ\u00e0, ritrovatesi a loro volta a Novi Ligure il giorno prima, erano decise a dar battaglia. E infatti il Consiglio Federale, con 113 voti contro 65, bocci\u00f2 la riforma Pozzo. L'insofferenza delle societ\u00e0 metropolitane era per\u00f2 giunta al culmine: fu cos\u00ec che 24 squadre, le pi\u00f9 forti e rappresentative, abbandonarono la federazione fondando una Confederazione Calcistica Italiana col compito di organizzare un campionato sul sistema del Progetto Pozzo (ma con la sola differenza che le ultime classificate dei gironi di Lega Nord non sarebbero retrocesse direttamente, bens\u00ec avrebbero potuto disputare degli spareggi-salvezza contro le migliori compagini di Seconda Divisione). Nella stagione 1921-1922 si ebbero cos\u00ec due campioni, la federata Novese e una confederale Pro Vercelli giunta al canto del cigno, mentre la Coppa Italia FIGC fu vinta dal sorprendente Vado Ligure, una squadra di Promozione; l'insostenibilit\u00e0 di una situazione senza sbocchi port\u00f2 le due fazioni a riconciliarsi di fronte a un arbitro super partes e sulla base del Compromesso Colombo, tanto da stabilire che:\nIl Compromesso Colombo consacrava cos\u00ec la nuova massima categoria, la Prima Divisione, composta da una Lega Nord a 36 societ\u00e0, da ridursi a 24 a partire dalla stagione successiva, pi\u00f9 una Lega Sud che invece continuava coi vecchi gironi regionali. La nuova Seconda Divisione comprendeva invece 48 societ\u00e0, suddivise in sei gironi da otto partecipanti, cos\u00ec stabilite:\nIn seguito allo scioglimento o la mancata iscrizione di ben dieci delle aventi diritto a parteciparvi, furono ammesse al loro posto le seconde classificate dei campionati regionali di Promozione FIGC e Seconda Divisione CCI.\nDi fatto, quindi, il campionato di Prima Categoria fu soppresso e al suo posto furono istituite due nuove categorie di livello subnazionale/interregionale gestite dalla Lega Nord:"}
{"id": "5613467", "revid": "75493346", "url": "https://it.wikipedia.org/wiki?curid=5613467", "title": "Stazione di Marino del Tronto", "text": ""}
{"id": "5613472", "revid": "767487", "url": "https://it.wikipedia.org/wiki?curid=5613472", "title": "He Had to Camouflage", "text": "He Had to Camouflage \u00e8 un cortometraggio muto del 1917 diretto da Wesley Ruggles.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 17 dicembre 1917."}
{"id": "5613473", "revid": "767487", "url": "https://it.wikipedia.org/wiki?curid=5613473", "title": "The Marionettes (film 1917)", "text": "The Marionettes \u00e8 un cortometraggio muto del 1917 diretto da Thomas R. Mills.\nProduzione.\nIl film fu prodotto dalla Vitagraph Company of America (come Broadway Star Features).\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 28 aprile 1917."}
{"id": "5613474", "revid": "767487", "url": "https://it.wikipedia.org/wiki?curid=5613474", "title": "Apartment 29", "text": "Apartment 29 \u00e8 un film muto del 1917 diretto da Paul Scardon.\nTrama.\nIl critico teatrale Stanley Ormsby stronca \"An Arabian Night\", una commedia il cui intreccio lui giudica assai poco plausibile, rifiutando la richiesta del suo autore, Bobby Davis, di ritornare sul suo giudizio. Il giorno seguente, Ormsby si reca in un palazzo dove ha un appuntamento per un'intervista con una cantante lirica. Davanti all'appartamento 29, trova riversa a terra una donna apparentemente morta mentre all'interno giace il cadavere del marito. La polizia, arrivata in quel momento, accusa Ormsby dei delitti; lui, allora, scappa, trovando riparo presso Davis, inquilino del palazzo, che lo nasconde nel baule di una ragazza che dice essere la moglie di un amico. La ragazza, per\u00f2, gli confessa che non \u00e8 moglie di nessuno ma che \u00e8, invece, un'assassina. I due, che fuggono insieme, prima vengono assaliti da una gang, infine catturati dalla polizia. Davis allora ammette che ha progettato il piano per incastrare Ormsby e dimostrargli che una trama come quella del suo lavoro teatrale \u00e8 credibile e realistica. Il critico si rimangia la stroncatura, riscrive il pezzo e sposa la ragazza.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film usc\u00ec nelle sale cinematografiche statunitensi il 9 aprile 1917. In Finlandia, fu distribuito il 25 ottobre 1920."}
{"id": "5613476", "revid": "871355", "url": "https://it.wikipedia.org/wiki?curid=5613476", "title": "E io ci sto (Luca Carboni)", "text": "E io ci sto \u00e8 una cover di un brano musicale di Rino Gaetano, incisa da Luca Carboni nell'album \"Solo con io\" nel 2014 e pubblicata nello stesso anno, il 24 ottobre, come singolo."}
{"id": "5613477", "revid": "1494169", "url": "https://it.wikipedia.org/wiki?curid=5613477", "title": "E io ci sto", "text": ""}
{"id": "5613478", "revid": "339392", "url": "https://it.wikipedia.org/wiki?curid=5613478", "title": "E io ci sto (singolo)", "text": ""}
{"id": "5613480", "revid": "1233442", "url": "https://it.wikipedia.org/wiki?curid=5613480", "title": "Adria (ex Jugoslavia)", "text": ""}
{"id": "5613481", "revid": "729019", "url": "https://it.wikipedia.org/wiki?curid=5613481", "title": "4\u00aa Brigata proletaria d'assalto montenegrina", "text": "La 4\u00aa Brigata proletaria d'assalto montenegrina, in cirillico \u0427\u0435\u0442\u0432\u0440\u0442\u0430 \u043f\u0440\u043e\u043b\u0435\u0442\u0440\u0435\u0441\u043a\u0430 \u0446\u0440\u043d\u043e\u0433\u043e\u0440\u0441\u043a\u0430 \u043d\u0430\u0440\u043e\u0434\u043d\u043e-\u043e\u0441\u043b\u043e\u0431\u043e\u0434\u0438\u043b\u0430\u0447\u043a\u0430 \u0443\u0434\u0430\u0440\u043d\u0430 \u0431\u0440\u0438\u0433\u0430\u0434\u0430, in serbo-croato \"\u010cetvrta proleterska crnogorska udarna brigada\", \u00e8 stata una formazione militare dell'Esercito Popolare di Liberazione della Jugoslavia che venne costituita nel giugno 1942 in Bosnia con alcuni distaccamenti reclutati nel Montenegro.\nLa nuova brigata dimostr\u00f2 tenacia e combattivit\u00e0 durante tutti i sanguinosi e difficili combattimenti affrontati nella Seconda guerra mondiale sul fronte jugoslavo contro gli eserciti occupanti dell'Asse e i reparti collaborazionisti cetnici e usta\u0161a.\nStoria.\nLa brigata venne costituita su ordine del Comando supremo dell'Esercito popolare di Liberazione tra il 10 e il 17 giugno 1942 sulle montagne del Zelen Gora con cinque battaglioni montenegrini tratti dai distaccamenti del monte Lov\u0107en, della Zeta, del Kom e del Durmitor; nella nuova formazione militarono inizialmente 1.080 partigiani. Il primo comandante della brigata fu il famoso capo montenegrino Peko Dap\u010devi\u0107 mentre il commissario politico fu Mitar Baki\u0107; entrambi questi comandanti ricevettero durante la guerra l'onorificenza di Eroi nazionali del popolo.\nLa 4\u00aa Brigata proletaria fu costantemente in azione e percorse oltre 20.000 chilometri perdendo durante la guerra circa 5.000 combattenti, oltre la met\u00e0 di tutti quelli che militarono in questa formazione; 48 partigiani ricevettero la decorazione di \"Eroi nazionali\" della Jugoslavia. In occasione del 15\u00ba anniversario della battaglia della Sutjeska, nel giugno 1958, alla brigata fu assegnato l'Ordine dell'Eroe del popolo; inoltre durante la sua storia ha ricevuto anche l'Ordine della Liberazione Nazionale, l'Ordine della Stella partigiana e l'Ordine della Fratellanza e Unit\u00e0. La 4\u00aa Brigata proletaria montenegrina entr\u00f2 a far parte dal 1 novembre 1942 della 2\u00aa Divisione proletaria con la quale rimase, sotto il controllo diretto del Comando supremo, per la maggior parte della guerra. Nel periodo 17 novembre 1943-25 gennaio 1944 invece combatt\u00e9 inquadrata nella 3\u00aa Divisione d'assalto.\nLa brigata prese parte dal 24 giugno 1942 alla marcia verso la Bosnia occidentale insieme alle altre formazioni del gruppo operativo del comando supremo di Tito e nel mese di luglio partecip\u00f2 ai primi scontri e ottenne una vittoria conquistando, sotto la guida del nuovo comandante Ljubo Vu\u010dkovi\u0107, la stazione ferroviaria di Had\u017ei\u0107i sulle linea Sarajevo-Mostar-Gornji Vakuf; subito dopo combatt\u00e9 duramente nell'area di Bugojno. Nel mese di agosto invece la 4\u00aa montenegrina sferr\u00f2, insieme ad altre brigate, due pesanti attacchi contro la roccaforte usta\u0161a di Kupres che vennero respinti con dure perdite; l'unit\u00e0 ebbe 122 partigiani morti e feriti, cadde anche il vice-comandante della brigata \u0160piro Mugo\u0161a\nIn seguito la brigata venne trasferita nel settore di Banja Luka e affront\u00f2 le forze tedesche a Manjaca; nel corso del primo attacco a Jajce del 24-25 settembre 1942, l'unit\u00e0 liber\u00f2 i villaggi della periferia e avanz\u00f2 in direzione di Travnik e Donji Vakuf; subito dopo respinse il contrattacco nemico dopo aspri combattimenti tra Donji Vakuf e Jajce-Travnik. La 4\u00aa montenegrina prese parte il 12-13 ottobre alla liberazione di Mrkonji\u0107 Grad. Nel mese di novembre la brigata venne assegnata alla 2\u00aa Divisione proletaria di Peko Dap\u010devi\u0107 per combattere contro italiani, cetnici e usta\u0161a nel settore di Knin e Strmica. I montenegrini si distinsero nei combattimenti per la liberazione di Livno (15 dicembre) e Duvno (19 dicembre); fino ai primi di gennaio 1943 la brigata continu\u00f2 ad essere impegnata nella direzione di Duvno-Imotski; nel combattimento del 25-27 gennaio 1943 furono sconfitte le truppe italo-cetniche nella zona di Strmica, Golubi\u0107 e Plavno e i partigiani si avvicinarono di nuovo a Knin.\nA gennaio 1943 le forze dell'Asse sferrarono l'\"operazione Weiss\", la cosiddetta \"Quarta offensiva nemica\" che diede origine a violenti combattimenti per oltre due mesi; la brigata montenegrina, passata al comando dell'esperto Radovan Vukanovi\u0107, ebbe un ruolo decisivo in molte fase della battaglia a partire dai combattimenti del 9-10 febbraio per liberare Imotski e Posusje. Subito dopo la 4\u00aa Brigata partecip\u00f2 ai cruciali combattimenti nella valle della Neretva: il 15-16 febbraio contribu\u00ec alla distruzione dei reparti italiani della divisione \"Murge\" schierati a Dre\u017enica e il 22 febbraio conquist\u00f2 d'assalto Jablanica e l'importante ponte sul fiume dopo aver sbaragliato un altro reparto italiano. Non ebbe invece successo l'attacco della 3\u00aa Divisione d'assalto a Konjic il 24-26 febbraio e la situazione dei partigiani divenne critica dopo l'arrivo al settore della Neretva delle divisioni tedesche. Tito decise di contrattaccare e fermare a tutti i costi l'avanzata tedesca che rischiava di mettere in pericolo i feriti, la 4\u00aa Brigata montenegrina quindi venne richiamata e trasferita d'urgenza nel settore di Gornji Vakuf dove il 2 marzo 1943, in collaborazione con la 3\u00aa Brigata della Craina, riusc\u00ec dopo scontri violentissimi, a fermare i tedeschi sulla linea della alture; per questo successo la brigata del Montenegro venne elogiata dal comandante supremo partigiano.\nIl 4 marzo i partigiani contrattaccarono con otto brigate concentrate a Gornij Vakuf e sconfissero i tedeschi, salvando i feriti e proteggendo il principale raggruppamento del quartier generale di Tito. L'8 marzo 1943 la 4\u00aa Brigata attravers\u00f2 la Neretva e si mosse nella direzione generale Cicevo-Glavati\u010devo-Zaborani-Kru\u0161evljani-Zalu\u017eani superando la resistenza delle formazioni cetniche che cercavano di sbarrare la strada ai partigiani; la brigata montenegrina venne aggregata alla 3\u00aa Divisione d'assalto e nei mesi di marzo e aprile prese parte alle battaglie che portarono alla liberazione di Nevesinje, Ga\u010dko e Avtovac. In seguito, entrata in Montenegro, combatt\u00e9 insieme alla 5\u00aa Brigata proletaria e a tre battaglioni della 2\u00aa Brigata proletaria nella regione di Javrka e Nik\u0161i\u0107 dove tra l'1-2 maggio sconfisse reparti italiani e cetnici prima di essere impegnata nel settore Mora\u010da-Kola\u0161in. In questa fase il III battaglione della brigata venne unito con il II e il IV battaglione della 5\u00aa Brigata montenegrina per formare un nuovo gruppo operativo, il \"Distaccamento Zetski dell'Esercito Popolare di Liberazione\" che entr\u00f2 in azione nei distretti dei Bjelopavlici e dei Piperi dove inflisse pesanti perdite ad alcuni reparti italiani; questi successi furono importanti alla vigilia dell'inizio della micidiale \"Quinta offensiva antipartigiana\" che le truppe tedesche stavano per sferrare contro il gruppo operativo del quartier generale partigiano.\nDall'inizio dell'offensiva dell'Asse, il 26 maggio 1943, la brigata montenegrina fu impegnata in violenti combattimenti contro la 1\u00aa Divisione da montagna tedesca che avanzava da sud-est; i partigiani sbarrarono l'accesso alle valli della Mora\u010da e della Tara e difesero la Siniajevina; vennero sferrati contracchi per guadagnare tempo a Javorka e Budanj. In seguito la 4\u00aa Brigata proletaria venne trasferita a nord dove blocc\u00f2 temporaneamente l'avanzata della 7\u00aa Divisione SS \"Prinz Eugen\" e della 118\u00aa Divisione cacciatori tedesca verso Mratinje, nella valle della Sutjeska. Nella battaglia della Sutjeska i montenegrini parteciparono ai drammatici scontri per aprire un varco alle forze partigiane accerchiate; la seconda compagnia del III battaglione, in particolare, fu impegnata in duri combattimenti e respinse i numerosi attacchi tedeschi, contribuendo a proteggere l'unica strada disponibile a nord del fiume verso il Zelen Gora. Il comando supremo di Tito, la 2\u00aa Divisione proletaria e 7\u00aa Divisione della Banija riuscirono a sfuggire dalla trappola; nella tragica battaglia la brigata montenegrina sub\u00ec perdite elevatissime; il 9 giugno cadde il comandante della brigata Vasilije Vako \u0110urovi\u0107 e in totale su 1471 partigiani, i morti furono 595, con una percentuale del 40% degli effettivi; per il valore dimostrato alla Sutjeska la 4\u00aa Brigata proletaria ricevette l'onorificenza dell'Ordine al Merito.\nDopo aver trovato rifugio nello Zelen Gora, il gruppo operativo principale partigiano, compresa la 4\u00aa Brigata montenegrina, pass\u00f2 in Bosnia orientale e nei mesi di luglio e agosto, l'unit\u00e0 prese parte a numerosi combattimenti tra i fiumi Spreca e Krivaja e il monte Ozren; distinguendosi nella battaglia del 20-23 luglio 1943 a Velikoj Ostravic dove sconfisse sette battaglioni cetnici e alcuni reparti della 369. Divisione tedesco-croata. Successivamente la 4\u00aa Brigata proletaria entr\u00f2 a far parte delle forze del II Korpus di Peko Dap\u010devi\u0107 incaricate di ritornare in Montenegro e il 28 agosto entr\u00f2 a Olovo, quindi intercett\u00f2 la linea ferroviaria Sarajevo-Vi\u0161egrad e partecip\u00f2 alla liberazione di Gora\u017ede, avanzando lungo la valle della Drina. Alla fine del mese di settembre i montenegrini vennero trasferiti nel distretto Kola\u0161in-Mate\u0161evo; il 27 settembre la brigata liber\u00f2 Kola\u0161in ma il successivo attacco a Mate\u0161evo non ebbe successo. Dal 30 settembre al 4 ottobre 1943 combatt\u00e9 duramente, rinforzata da reparti di volontari italiani, per respingere un attacco cetnico a Kola\u0161in e invi\u00f2 una parte delle sue forze nel vecchio Montenegro.\nNel periodo marzo-maggio 1944 la brigata partecip\u00f2 insieme ad altri reparti partigiani, al tentativo di penetrazione in Serbia; dopo l'attraversamento del fiume Lim a Studenice, l'unit\u00e0 fu coinvolta in dure battaglie nella valle del Studenica e nell'area di Draga\u010deva ha portato pi\u00f9 battaglie. In questi territori, il dal 21 aprile al 5 maggio, i montenegrini effettuarono una marcia forzata oltre il crinale Suvobor-Maljen-Medvednik. Le forze tedesche e collaborazioniste era molto pi\u00f9 forti e i partigiani erano in netta inferiorit\u00e0 numerica; l'offensiva in Serbia quindi dovette essere interrotta e la 4\u00aa Brigata proletaria si ritir\u00f2, insieme alle altre formazioni della 2\u00aa Divisione proletaria e della 5\u00aa Divisione della Craina, lungo la direttrice Zlatibor, Zlatar, Jadovnik, prima di riattraversare il Lim e tornare in Montenegro.\nDopo il ritiro dalla Serbia, la 4\u00aa Brigata proletaria partecip\u00f2 ai combattimenti nella zona di Andrijevica per contrastare l'operazione Draufgenger sferrata dai tedeschi in Montenegro all'inizio dell'estate 1944, quindi venne aggregata alle altre formazioni incaricate di nuovo di penetrare in Serbia. La brigata montenegrina avanz\u00f2 il 3-4 agosto 1944 lungo la valle dell'Ibar e contribu\u00ec a sconfiggere il 4\u00ba gruppo di corpi d'assalto cetnici, subito dopo annient\u00f2 i presidi bulgari in Kur\u0161umlija e partecip\u00f2 alla liberazione di Kru\u0161evac, Kraljevo, Po\u017eega e U\u017eice. Nell'ultima fase della guerra sul fronte jugoslavo, la 4\u00aa Brigata venne schierata sul fronte dello Srem a partire dal 22 gennaio 1945, mentre nel mese di aprile 1945 fu in azione in Bosnia orientale e prese parte alla liberazione di Br\u010dko, Ora\u0161je, \u0160amac e \u017dupanje.\nSecondo la documentazione presente negli archivi jugoslavi, il 10 giugno 1942, giorno della costituzione della 4\u00aa Brigata era formata da 1082 partigiani, di cui 862 uomini e 220 donne; al termine della guerra 577 di questi combattenti originari, 486 uomini e 91 donne, erano morti. In totale la brigata montenegrina, considerata tra le migliori e pi\u00f9 combattive formazioni dell'Esercito popolare di liberazione, ebbe durante il conflitto, 2092 morti, di cui 262 uccisi nel 1942, 1016 nel 1943, 644 nel 1945 e 170 nel 1945.\nNumerosi famosi comandanti partigiani combatterono nei reparti e guidarono la 4\u00aa Brigata proletaria d'assalto montenegrina durante la sua lunga e movimentata storia bellica; alcuni, oltre Dap\u010devi\u0107 e Baki\u0107, completarono brillanti carriere nell'esercito popolare, assumendo il comando di divisioni o corpi d'armata partigiani, tra questi: Radovan Vukanovi\u0107, Ljubo Vu\u010dkovi\u0107 e Bla\u017eo Jankovi\u0107.\nEroi nazionali della 4\u00aa Brigata proletaria d'assalto montenegrina.\nAlcuni dei pi\u00f9 famosi partigiani della brigata montenegrina che ricevettero l'onorificenza di Narodni heroj Jugoslavije, \"Eroi nazionali della Jugoslavia\", furono:"}
{"id": "5613483", "revid": "392608", "url": "https://it.wikipedia.org/wiki?curid=5613483", "title": "Umberto Martina", "text": ""}
{"id": "5613491", "revid": "729019", "url": "https://it.wikipedia.org/wiki?curid=5613491", "title": "Conte di Drogheda", "text": "Conte di Drogheda \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato nel 1661 per Henry Moore, III visconte Moore.\nLa famiglia Moore discende da Sir Garrett Moore, strenuo amico e sostenitore di Hugh O'Neill, il Gran Conte di Tyrone, che ospit\u00f2 nella propria abitazione i negoziati che portarono al Trattato di Mellifont nel 1603 che pose fine alla Guerra dei Nove anni. Questi fu inoltre parlamentare per le costituenti di Dungannon nella camera dei comuni irlandese, e fu presidente di Munster. Nel 1616 venne elevato nella par\u00eca d'Irlanda col titolo di Barone Moore, di Mellefont nella contea di Louth. Venne ulteriormente onorato nel 1621 col titolo di Visconte Moore, di Drogheda, sempre nella par\u00eca d'Irlanda. Venne succeduto nel 1628 da suo figlio Charles, II visconte, che rimase ucciso nella Battaglia di Portlester combattendo per Carlo I nella guerra civile inglese. Charles venne succeduto da suo figlio Henry, il gi\u00e0 menzionato III visconte, che venne elevato al titolo di Conte di Drogheda, nel 1661. Il figlio minore del I conte, Henry, III conte (che succedette a suo fratello maggiore nel 1679), assunse il cognome di Hamilton succedendo in eredit\u00e0 a suo cognato, Henry Hamilton, II conte di Clanbrassil.\nIl III conte venne succeduto da suo nipote Henry, il IV conte, il quale mor\u00ec senza eredi sopravvissutigli ed in giovane et\u00e0 e venne pertanto succeduto da suo fratello minore, Edward, il V conte, che precedentemente era stato parlamentare per la costituente di Dunleer al parlamento irlandese. Il figlio e successore di Edward, il VI conte, fu un noto soldato e politico. Nel 1791 venne creato Marchese di Drogheda nella par\u00eca d'Irlanda. Nel 1801 venne anche creato Barone Moore, di Moore Place nella Contea di Kent, nella Par\u00eca del Regno Unito, che gli consent\u00ec automaticamente di sedere nella camera dei lords inglese.\nSuo figlio primogenito Charles, il II marchese, soffr\u00ec di problemi mentali e mor\u00ec senza eredi e venne succeduto da suo nipote, Henry, III marchese, figlio di lord Henry Moore, figlio secondogenito del I marchese. Il III marchese prest\u00f2 servizio come Lord Luogotenente di Kildare tra il 1874 ed il 1892, ma non ebbe eredi ed alla sua morte nel 1892 il marchesato e la baron\u00eca del 1801 si estinsero. Venne succeduto nei rimanenti titoli da suo cugino di secondo grado, Ponsonby Moore, che divenne IX conte. Questi era pronipote di Ponsonby Moore, figlio minore del V conte e fratello del I marchese e venne eletto nella camera dei lords irlandese nel 1899. Venne succeduto da suo figlio, Henry, il X conte, che venne eletto pari d'Irlanda nel 1913. Nel 1954 Henry venne creato Barone Moore, di Cobham nella Contea del Surrey, nella Par\u00eca del Regno Unito, fatto che gli permise di sedere automaticamente anche ella camera dei lords inglese. Venne succeduto da suo figlio, Charles, l'XI conte, che fu giornalista e uomo d'affari. Attualmente i titoli sono passati al figlio di quest'ultimo, il XII conte, che \u00e8 succeduto al padre nel 1989 e svolge l'attivit\u00e0 di fotografo professionista col nome d'arte di \"Derry Moore\".\nIl titolo della contea \u00e8 pronunciato \"Dro-hed-ah\" in Iranda e \"Draw-dah\" in Inghilterra.\nLa sede della famiglia fu Moore Abbey, presso Monasterevin, Contea di Kildare.\nConti di Drogheda (1661; ripristinato).\nL'erede apparente \u00e8 il figlio dell'attuale detentore del titolo, Benjamin Garrett Henderson Moore, visconte Moore (n. 1983)."}
{"id": "5613494", "revid": "438678", "url": "https://it.wikipedia.org/wiki?curid=5613494", "title": "1/2 + 1/4 + 1/8 + 1/16 + \u22ef", "text": "In matematica, la serie infinita 1/2 + 1/4 + 1/8 + 1/16 + \u22ef rappresenta un esempio elementare di una serie geometrica che converge assolutamente. La sua somma vale\nDimostrazione.\nLa somma\n\u00e8 definibile come\nper \"n\" che tende a infinito. Moltiplicando formula_4 per 2 si perviene alla relazione:\ne sottraendo formula_4 da ambo i membri\nquindi, per \"n\" che tende a infinito, formula_4 tende a 1."}
{"id": "5613495", "revid": "1728", "url": "https://it.wikipedia.org/wiki?curid=5613495", "title": "Conte di Kerry", "text": "Conte di Kerry \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato nel 1223 per Thomas Fitzmaurice. Nel 1325, Maurice FitzMaurice, IV barone di Kerry, assassin\u00f2 Diarmaid \u00d3g MacCarthy (figlio di Cormac M\u00f3r MacCarthy) a Tralee. Per questo atto, Maurice venne processato dal parlamento di Dublino e le sue terre vennero sequestrate, ma dopo la sua morte vennero restituite coi titoli a suo fratello John FitzMaurice, V barone di Kerry.\nNel 1537 l'XI barone venne creato Barone Odorney e Visconte Kilmaule nella Par\u00eca d'Irlanda. Ad ogni modo questi titoli si estinsero alla sua morte nel 1541 mentre venne succeduto nella baron\u00eca di Kerry da suo fratello minore. Il XXI barone venne creato Conte di Kerry nella Par\u00eca d'Irlanda nel 1723. Suo figlio minore John Petty venne creato conte di Shelburne nella Par\u00eca d'Irlanda nel 1753 e suo figlio, il II conte di Shelburne, venne creato Marchese di Lansdowne nel 1784. Nel 1818 il figlio di quest'ultimo, il III marchese, venne succeduto da suo cugino come IV conte di Kerry e XXIV barone Kerry.\nConti di Kerry (1723).\n\"Vedi Marchese di Lansdowne per i successivi conti di Kerry\"."}
{"id": "5613498", "revid": "767487", "url": "https://it.wikipedia.org/wiki?curid=5613498", "title": "Kwon Alexander", "text": "Biografia.\nTampa Bay Buccaneers.\nDopo avere giocato all'universit\u00e0 a football a LSU, Alexander fu scelto nel corso del quarto giro (124\u00ba assoluto) del Draft NFL 2015 dai Tampa Bay Buccaneers. Debutt\u00f2 come professionista partendo come titolare nel primo turno contro i Tennessee Titans. Due settimane dopo mise a segno 10 tackle, un intercetto e due passaggi deviati contro gli Houston Texans, venendo premiato come rookie della settimana.\nIl 1\u00ba novembre, il giorno successivo alla morte del fratello diciassettenne in una sparatoria, Alexander mise a segno 11 tackle, un intercetto e un fumble recuperato nella vittoria ai supplementari sugli Atlanta Falcons. Per questa prova fu eletto miglior difensore della NFC della settimana e per la seconda volta rookie della settimana. Il 22 novembre fu annunciato che Alexander sarebbe stato sospeso per quattro partite per uso di sostanze dopanti. La sua prima stagione si chiuse con 93 tackle, 3 sack, 2 intercetti e 2 fumble forzati in 12 partite, tutte come titolare. La \"Pro Football Writers Association\" lo inser\u00ec nella formazione ideale dei rookie.\nNella sua seconda stagione, Alexander si classific\u00f2 al quarto posto nella NFL con 145 tackle, oltre a 3 sack e un intercetto nella gara della settimana 3 contro i Los Angeles Rams che ritorn\u00f2 per 38 yard in touchdown. L'anno successivo fu convocato per il primo Pro Bowl in carriera in sostituzione dell'infortunato Bobby Wagner.\nSan Francisco 49ers.\nNel 2019 Alexeander firm\u00f2 con i San Francisco 49ers. Il 2 febbraio 2020 scese in campo nel Super Bowl LIV in cui mise a segno un tackle ma i 49ers furono sconfitti per 31-20 dai Kansas City Chiefs.\nNew Orleans Saints.\nIl 2 novembre 2020 Alexander fu scambiato con i New Orleans Saints per una scelta del Draft NFL 2021 e Kiko Alonso."}
{"id": "5613502", "revid": "1543377", "url": "https://it.wikipedia.org/wiki?curid=5613502", "title": "Massimo Pigliucci", "text": "Pigliucci \u00e8 professore di filosofia al CUNY-City College di New York, \u00e8 stato co-conduttore del podcast \"Rationally Speaking\" \"(Parlando razionalmente)\" e redattore capo della rivista online \"Scientia Salon\". Pigliucci \u00e8 un deciso critico della pseudoscienza e del creazionismo ed un sostenitore del secolarismo e dell'educazione scientifica, nonch\u00e9 un esponente dello \"stoicismo moderno\".\nBiografia.\nPigliucci \u00e8 nato a Monrovia, Liberia, ma \u00e8 cresciuto a Roma. Ha conseguito il dottorato in genetica all'Universit\u00e0 degli Studi di Ferrara, Italia, un Ph. D. in biologia dell'Universit\u00e0 del Connecticut e un Ph. D. in filosofia della scienza dall'Universit\u00e0 del Tennessee.; \u00e8 socio di \"American Association for the Advancement of Science (Associazione americana per l'avanzamento della scienza)\" e di \"Committee for Skeptical Inquiry\".\nPigliucci \u00e8 stato professore di ecologia e evoluzione all'Universit\u00e0 di Stony Brook compiendo ricerche sulla plasticit\u00e0 fenotipica, le interazioni genotipo-ambiente, la selezione naturale e i vincoli imposti sulla selezione naturale da parte del corredo genetico e dello sviluppo degli organismi. Nel 1997, ha ricevuto il premio Theodosius Dobzhansky, conferito annualmente dalla \"Society for the Study of Evolution (Associazione per lo studio dell'evoluzione)\". Come filosofo, si \u00e8 interessato alla struttura e ai fondamenti della teoria dell'evoluzione, alla relazione tra scienza e filosofia e alla relazione tra la scienza e la religione ed \u00e8 un sostenitore della sintesi evolutiva estesa.\nPigliucci scrive regolarmente sullo \"Skeptical Inquirer\" sui temi di negazionismo o scetticismo del cambiamento climatico, disegno intelligente, pseudoscienza e filosofia. Ha scritto per \"Philosophy Now\" e ha un blog intitolato \"\"Rationally Speaking (Parlando razionalmente)\".\" Ha contrastato \"i negazionisti dell'evoluzione\" (creazionismo della Terra Giovane e sostenitori del disegno intelligente), tra cui i creazionisti della terra giovane Duane Gish e Kent Hovind, i sostenitori del disegno intelligente William Dembski e Jonathan Wells, in molte occasioni.\nPensiero critico e scetticismo scientifico.\nPur essendo ateo, Pigliucci non crede che la scienza richieda di essere atei, se si ammettono due distinzioni:\nla distinzione tra naturalismo metodologico e naturalismo filosofico e la distinzione tra giudizi di valore e le questioni di fatto. Crede che molti scienziati ed insegnanti di scienze non apprezzino tali differenze. Pigliucci ha criticato gli scrittori Nuovi Atei per aver sostenuto quello che lui considera scientismo (sebbene escluda il filosofo Daniel Dennett da questa accusa). In una discussione del suo libro \"Answers for Aristotle: How science and philosophy can lead us to a more meaningful life (Risposte per Aristotele: come la scienza e la filosofia possono condurci ad una vita pi\u00f9 ricca di significato)\", Pigliucci ha detto al conduttore del podcast \"Skepticality\", Derek Colanduno, \u201cAristotele era il primo pensatore antico a prendere sul serio l'idea che hai bisogno di fatti empirici, e che hai bisogno di un approccio basato sull'evidenza nel mondo, e che devi essere in grado di riflettere sul significato di quei fatti...Se vuoi delle risposte a delle domande morali, non chiedi al neurobiologo, non chiedi al biologo dell'evoluzione, chiedi al filosofo.\u201d\nPigliucci descrive la missione degli scettici, facendo riferimento al libro di Carl Sagan \"Il mondo infestato dai demoni: La scienza e il nuovo oscurantismo\" dicendo \u201cCi\u00f2 che fanno gli scettici \u00e8 tenere accesa quella candela e cercare di diffonderla il pi\u00f9 possibile.\u201d Pigliucci fa parte del consiglio di \"NYC Skeptics\" e fa parte del comitato consultivo di \"Secular Coalition for America (Coalizione secolare per l'America)\".\nNel 2001, ha preso parte a un dibattito sull'esistenza di Dio con William Lane Craig.\nMassimo Pigliucci ha criticato l'articolo di giornale di Papa Francesco intitolato \"Un dialogo aperto con i non-credenti (An open dialogue with non-believers)\". Secondo Pigliucci l'articolo assomigliava pi\u00f9 ad un monologo che ad un dialogo, e ha indirizzato una risposta personale a Papa Francesco nella quale ha scritto che il papa ha solo offerto ai non-credenti \"una riaffermazione di fantasie senza fondamento riguardo a Dio e a suo Figlio...seguite da affermazioni confuse tra il concetto d'amore e di verit\u00e0, il tutto condito da una significativa dose di revisionismo storico e negazione degli aspetti pi\u00f9 brutti della tua Chiesa (noterai che non ho nemmeno menzionato la pedofilia!).\u201d\n\"Rationally Speaking\".\nNell'agosto 2000 Pigliucci ha iniziato una rubrica su internet intitolata \"Rationally Speaking\" (\"Parlando razionalmente\"). Nell'agosto 2005, la rubrica \u00e8 diventata un blog, dove ha scritto fino a marzo 2014. Dal 1\u00ba febbraio 2010 Pigliucci co-conduce il podcast bi-settimanale Rationally Speaking con Juilia Galef, che ha conosciuto al \"Northeast Conference on Science and Skepticism (Conferenza del nord-est sulla scienza e sullo scetticismo)\", tenuta nel settembre 2009. Il podcast \u00e8 prodotto da \"New York City skeptics (Scettici della citt\u00e0 di New York)\". Il programma vede la partecipazione di ricercatori, divulgatori scientifici ed insegnanti per presentare libri o discutere di temi di attualit\u00e0 su temi di filosofia e scienza. In una puntata del 2010, Neil deGrasse Tyson descrisse la necessit\u00e0 di finanziare con denaro pubblico i programmi spaziali. La trascrizione della puntata venne poi pubblicata nel libro Space Chronicles (Cronache Spaziali). In un altro episodio Tyson spieg\u00f2 la propria opinione sul significato di essere ateo, poi commentata in una trasmissione di \"NPR\". Pigliucci ha poi lasciato il podcast per dedicarsi ad altri interessi.\nLibri.\nArticoli.\nDi seguito sono pochi articoli di Pigliucci. "}
{"id": "5613503", "revid": "599013", "url": "https://it.wikipedia.org/wiki?curid=5613503", "title": "Claudiu Bumb\u0103", "text": ""}
{"id": "5613506", "revid": "1442080", "url": "https://it.wikipedia.org/wiki?curid=5613506", "title": "Heterocharax virgulatus", "text": "Heterocharax virgulatus \u00e8 un pesce d'acqua dolce appartenente alla famiglia Acestrorhynchidae.\nDistribuzione e habitat.\n\"H. virgulatus\" \u00e8 diffuso nei bacini di Orinoco e Rio delle Amazzoni, in Sudamerica.\nDescrizione.\nPresenta un corpo allungtato, molto compresso ai fianchi, dal profilo dorsale e ventrale convesso. La pinna dorsale \u00e8 alta e triangolare, l'anale allungata, con vertice alto. La pinna caudale \u00e8 bilobata, dai bordi arrotondati. La livrea prevede un colore di fondo grigio-beige semitrasparente, con sacco addominale argenteo. Due linee azzurro elettrico partono dalla bocca: quella superiore segue la colonna vertebrale terminando alla radice della coda mentre quella inferiore segue il sacco addominale e quindi la radice della pinna anale. Le pinne sono trasparenti, con una delicata colorazione giallastra e grigia.\nRaggiunge una lunghezza massima di 4\u00a0cm.\nAcquariofilia.\nQuesta specie di recente scoperta non ha ancora un grosso mercato, ma \u00e8 allevata e commercializzata soltanto da appassionati"}
{"id": "5613507", "revid": "547034", "url": "https://it.wikipedia.org/wiki?curid=5613507", "title": "Al MacNeil", "text": "Carriera.\nGiocatore.\nMacNeil gioc\u00f2 a livello giovanile con i Toronto Marlboros nella Ontario Hockey Association per tre stagioni, riuscendo a vincere due Memorial Cup consecutive nel 1955 e nel 1956. Al termine della stagione 1955-56 entr\u00f2 nel mondo professionistico con l'organizzazione dei Toronto Maple Leafs, alternandosi per le quattro stagioni successive fra NHL e AHL con il farm team dei Rochester Americans.\nNel 1960 si trasfer\u00ec ai Montreal Canadiens, giocando per\u00f2 una stagione nella EPHL; nel 1962 pass\u00f2 invece ai Chicago Blackhawks, franchigia con cui rimase per quattro stagioni mantenendo un ruolo da titolare. Dopo aver giocato per un anno con i New York Rangers nel 1967 MacNeil venne selezionato dai Pittsburgh Penguins, una delle sei nuove franchigie iscritte alla NHL.\nDopo una stagione a Pittsburgh MacNeil lasci\u00f2 la NHL per concludere la propria carriera due anni pi\u00f9 tardi nei farm team dei Canadiens in CHL e in AHL nella veste di allenatore in campo.\nAllenatore e dirigente.\nNella stagione 1970-1971 i Canadiens rischiarono di non entrare ai playoff, e per questo motivo MacNeil reduce da una buona stagione con i Montreal Voyageurs fu chiamato a sostituire Claude Ruel alla guida della franchigia canadese. Divenne il primo allenatore in NHL proveniente dalle province marittime e condusse i Canadiens a un successo quasi insperato vincendo la Stanley Cup contro i Blackhawks a Gara-7. Fra i segreti del successo vi furono l'impiego in porta dell'esordiente Ken Dryden e di un altro rookie R\u00e9jean Houle per marcare la stella avversaria Bobby Hull.\nTuttavia il fatto di non parlare il francese rese molto difficili i rapporti con i giocatori francofoni, compreso Henri Richard il quale lo critic\u00f2 pubblicamente durante i playoff per essere stato messo in panchina. Nonostante la vittoria non venne riconfermato e pass\u00f2 alla guida dei Nova Scotia Voyageurs in AHL, la formazione affiliata a Montr\u00e9al. Nelle sei stagioni successive vinse tre Calder Cup e due Louis A. R. Pieri Memorial Award come miglior allenatore della lega, divenendo inoltre uno sei allenatori capaci di vincere sia la NHL che la AHL e l'allenatore pi\u00f9 vincente della AHL con oltre il 64% di successi.\nMacNeil venne scelto anche come vice del Canada durante due edizioni della Canada Cup prima di entrare nello staff dei Canadiens nel biennio 1977-79, segnato dalla vittoria di altre due Stanley Cup. Nel 1979 torn\u00f2 ad allenare con gli Atlanta Flames alla loro ultima stagione prima del trasferimento a Calgary. A partire dal 1985 entr\u00f2 definitivamente nella dirigenza del club come assistente general manager, incarico ricoperto per oltre venti anni. Nella stagione 2002-2003 ritorn\u00f2 brevemente in panchina per sostituire lo squalificato Greg Gilbert."}
{"id": "5613513", "revid": "6923", "url": "https://it.wikipedia.org/wiki?curid=5613513", "title": "Roberto Weber", "text": "Biografia.\nNel 1981 \u00e8 fra i fondatori di SWG, di cui \u00e8 stato presidente. Nel 2013 lascia la societ\u00e0. \u00c8 presidente dell'Istituto Ix\u00e8, nato nel 2013. Realizza i sondaggi per la trasmissione di Rai 3 Agor\u00e0.\nAppassionato di corsa, nel 2007 ha pubblicato con Einaudi \"Perch\u00e9 corriamo\"."}
{"id": "5613524", "revid": "580", "url": "https://it.wikipedia.org/wiki?curid=5613524", "title": "Tamoya quadrumana", "text": ""}
{"id": "5613529", "revid": "2213031", "url": "https://it.wikipedia.org/wiki?curid=5613529", "title": "Pasquale Stoppelli", "text": "Biografia.\nLaureatosi alla \u201cSapienza\u201d di Roma nel 1968, ha insegnato filologia italiana presso le Universit\u00e0 degli Studi di Salerno, L\u2019Aquila e infine, da ordinario, nella stessa \u201cSapienza\u201d.\nLa sua attivit\u00e0 di ricerca ha riguardato: l'edizione critica di testi (specie quattrocenteschi), la filologia attributiva (applicata principalmente a Machiavelli), la lessicografia italiana (per cui ha progettato e coordinato i lavori di stesura del \"Grande Dizionario Garzanti della lingua italiana\" edito nel 1987, nonch\u00e9 i successivi aggiornamenti fino al 2005) e le applicazioni informatiche ai testi letterari (\u00e8 stato infatti coautore di \"LIZ\", acronimo di \"Letteratura Italiana Zanichelli\")."}
{"id": "5613530", "revid": "729019", "url": "https://it.wikipedia.org/wiki?curid=5613530", "title": "Gigha", "text": "Gigha (pron.: /'gi:\u0259/; in gaelico scozzese: \"Giogha\", pron.: /\u02c8k\u02b2i.\u0259/; 13,95\u00a0km\u00b2) \u00e8 un'isola sull'Oceano Atlantico della Scozia nord-occidentale, facente parte dell'arcipelago delle isole Ebridi Interne e - dal punto di vista amministrativo - dell'area dell'Argyll e Bute. \u00c8 la pi\u00f9 meridionale del gruppo delle Ebridi Interne Meridionali; conta una popolazione di circa 150-160 abitanti.\nCentro principale dell'isola \u00e8 Ardminish.\nL'isola \u00e8 di propriet\u00e0 del The Isle of Gigha Heritage.\nEtimologia.\nIl toponimo \"Gigha/Giogha\" deriva dall'antico nordico \"Gu\u00f0ey\" e significa forse \"isola di Dio\" o \"isola buona\".\nGeografia.\nCollocazione.\nGigha si trova a 3\u00a0km dalla terraferma, al largo della penisola di Kintyre, da cui \u00e8 separata dal Gigha Sound\nDimensioni e territorio.\nL'isola misura circa 10\u00a0km da nord a sud.\nGeologia.\nL'isola \u00e8 composta da rocce vulcaniche e metamorfiche.\nDemografia.\nAl censimento del 2011, l'isola di Gigha contava una popolazione pari a 163 abitanti.\nL'isola ha conosciuto un nuovo incremento demografico rispetto al 2001, quando la popolazione era scesa a 110 abitanti, ovvero in netto calo rispetto al 1991, quando contava 143 abitanti e al 1981, quando ne contava 153.\nL'apice demografico fu raggiunto nel 1841, quando la popolazione era pari a 550 abitanti.\nStoria.\nL'isola \u00e8 menzionata come \"Gu\u00f0ey\" nel 1263, quando fu visitata dal re norvegese H\u00e1kon.\nNel XIV secolo, l'isola di Gigha divenne di propriet\u00e0 della famiglia MacDonald.\nNel 1449, parte dell'isola divenne per\u00f2 di propriet\u00e0 della famiglia McNeills, che ne divennero gli unici proprietari nel 1493\nIn seguito, torn\u00f2 per un periodo (1554-1590) di propriet\u00e0 dei MacDonald, prima di tornare nuovamente sotto il controllo dei McNeills.\nSuccessivi proprietari dell'isola furono la famiglia Scarlett (dal 1865) e James Horlick (dal 1844).\nL'ultimo privato a possedere Gigha fu un uomo d'affare di nome Derek Holt, che la vendette nel 2002 alla cifra di 4 milioni di sterline.\nMonumenti e luoghi d'interesse.\nKilchattan Chapel.\nTra i principali monumenti dell'isola, figurano le rovine della Kichattan Chapel, un edificio religioso risalente al XIII secolo e situato ad Ardminish.\nAchamore House.\nAltro edificio d'interesse \u00e8 l'Achamore House, che fu costruito nel 1884 per il Capitano James Scarlett e ricostruito dopo un incendio nel 1896. L'edificio circondato da giardini, appartenne in seguito a Sir James Horlick, che aveva acquisito l'isola nel 1944\nTrasporti.\nL'isola \u00e8 raggiungibile via traghetto dalla localit\u00e0 di Tayinloan, nella penisola di Kintyre."}
{"id": "5613532", "revid": "736476", "url": "https://it.wikipedia.org/wiki?curid=5613532", "title": "Isle of Gigha", "text": ""}
{"id": "5613535", "revid": "212348", "url": "https://it.wikipedia.org/wiki?curid=5613535", "title": "Cantone di Amiens-2", "text": ""}
{"id": "5613537", "revid": "212348", "url": "https://it.wikipedia.org/wiki?curid=5613537", "title": "Cantone di Amiens-3", "text": ""}
{"id": "5613539", "revid": "212348", "url": "https://it.wikipedia.org/wiki?curid=5613539", "title": "Cantone di Amiens-4", "text": ""}
{"id": "5613541", "revid": "212348", "url": "https://it.wikipedia.org/wiki?curid=5613541", "title": "Cantone di Amiens-5", "text": ""}
{"id": "5613542", "revid": "212348", "url": "https://it.wikipedia.org/wiki?curid=5613542", "title": "Cantone di Amiens-6", "text": ""}
{"id": "5613543", "revid": "212348", "url": "https://it.wikipedia.org/wiki?curid=5613543", "title": "Cantone di Amiens-7", "text": ""}
{"id": "5613544", "revid": "599013", "url": "https://it.wikipedia.org/wiki?curid=5613544", "title": "Fatou Dieng", "text": "Carriera.\nCon il ha disputato i Giochi olimpici di Rio de Janeiro 2016, due edizioni dei Campionati mondiali (2006, 2010) e cinque dei Campionati africani (2009, 2011, 2013, 2015, 2017)."}
{"id": "5613545", "revid": "380453", "url": "https://it.wikipedia.org/wiki?curid=5613545", "title": "Keila Rodr\u00edguez", "text": "Biografia.\nFiglia di Carmen Rom\u00e1n e Miguel Rodr\u00edguez, nasce a Caguas. Ha due fratelli. \nCarriera.\nClub.\nLa carriera di Keila Rodr\u00edguez inizia a livello scolastico col di Caguas, per poi entrare a far parte del settore giovanile delle . Per motivi di studio si reca negli Stati Uniti d'America, dove partecipa alla Division I NCAA con la dal 2010 al 2013.\nNella stagione 2014 rientra in Porto Rico, iniziando la carriera professionistica in Liga de Voleibol Superior Femenino con le . Nella stagione seguente, dopo il ritiro della sua franchigia dal campionato, approda alle , con le quali raggiunge le finali scudetto.\nNel campionato 2016 approda alle , mentre nel campionato seguente approda alle , che lascia nel corso dell'annata per trasferirsi alle . Torna quindi in campo nella Liga de Voleibol Superior Femenino 2019 con la maglia delle , che lascia ad annata in corso per approdare alle , dove resta anche nell'annata seguente. Viene quindi ingaggiata dalle per la Liga de Voleibol Superior Femenino 2021.\nNazionale.\nNel 2015 debutta con la nazionale portoricana, vincendo la medaglia di bronzo al campionato nordamericano."}
{"id": "5613547", "revid": "339392", "url": "https://it.wikipedia.org/wiki?curid=5613547", "title": "US Olbia", "text": ""}
{"id": "5613549", "revid": "1573940", "url": "https://it.wikipedia.org/wiki?curid=5613549", "title": "Gnaphosa", "text": "Gnaphosa \u00e8 un genere di ragni appartenente alla famiglia Gnaphosidae.\nDistribuzione.\nLe 143 specie note di questo genere sono diffuse in tutti i continenti: \u00e8 un genere cosmopolita.\nSono 22 le specie rinvenute in territorio italiano: la \"G. basilicata\" e la \"G. lonai\" sono due endemismi: la prima \u00e8 stata reperita nella regione omonima, nel comprensorio del Monte Pollino. La seconda in Sicilia, nei pressi di Palermo, in localit\u00e0 Pizzo Antenna.\nTassonomia.\nConsiderato un sinonimo anteriore di \"Cylphosa\" e di \"Pterochroa\" , a seguito delle analisi effettuate sugli esemplari tipo di \"Gnaphosa funerea\" dall'aracnologo Murphy in un lavoro del 2007.\nQuesto genere erroneamente \u00e8 stato considerato sinonimo anteriore di \"Drassina\" , a seguito di uno studio degli aracnologi Ovtsharenko &amp; Marusik del 1988.\nNon sono stati esaminati esemplari di questo genere dal 2015.\nAttualmente, a ottobre 2015, si compone di 143 specie e tre sottospecie:"}
{"id": "5613551", "revid": "167951", "url": "https://it.wikipedia.org/wiki?curid=5613551", "title": "Ex casa della Telefonica Tirrena", "text": "L'ex casa della Telefonica Tirrena \u00e8 un edificio di Roma, situato su via Sannio angolo via Corfinio, nel quartiere Appio-Latino.\nStoria.\nVenne costruito fra il 1925 e il 1928 su progetto dell'architetto Vittorio Ballio Morpurgo.\nVi era la direzione generale della TE.TI. (Societ\u00e0 Telefonica Tirrena), mentre la sede della societ\u00e0 era a Firenze.\nDescrizione.\nNella parte inferiore dell'edificio, sono presenti delle inferriate originali in ferro battuto, mentre ai lati i portoni d'ingresso: essi presentano una specie di bugnatura ai lati in cemento, mentre sopra si pu\u00f2 osservare un bassorilievo in stucco, rappresentante una donna avvolta in una coperta con in mano una conchiglia madrepora.\nNella parte superiore dello stabile, spiccano dei balconi in ghisa e nella parte laterale delle finestre, decorazioni floreali.\nIl corpo centrale presenta una notevole curvatura nei balconi, che dona volume all'edificio. I comignoli si trovano vicino alle grondaie e sono in mattoni e cemento. Il tetto, \u00e8 rivestito da uno spesso strato di vecchie tegole. Il fabbricato \u00e8 in stile barocchetto.\nNell'androne si possono osservare dei pavimenti in marmo venato originale, delle porte in puro noce e castagno ed un ascensore in ferro battuto."}
{"id": "5613554", "revid": "287204", "url": "https://it.wikipedia.org/wiki?curid=5613554", "title": "Noah Hawley", "text": "Biografia.\nNato e cresciuto a New York, figlio della scrittrice e attivista Louise Armstrong e dell'uomo d'affari Tom Hawley. Ha un fratello gemello, Alexi, sceneggiatore per la serie televisiva \"The Following\" e creatore di \"State of Affairs\". Si \u00e8 laureato in scienze politiche al Sarah Lawrence College nel 1989. Ha lavorato per la Legal Aid Society a New York, che tratta casi di abbandono e abusi sui minori. Successivamente si trasferisce a San Francisco, dove lavora come assistente legale e programmatore informatico presso vari studi legali.\nRisiede a Austin, Texas, e a Los Angeles, California con la moglie Kyle e i loro due figli.\nCarriera.\nNel 2006 scrive la sua prima sceneggiatura cinematografica per il film \"The Alibi\", interpretato da Steve Coogan e Rebecca Romijn. In seguito inizia ad occuparsi di televisione e lavora come co-produttore e sceneggiatore per la serie televisiva \"Bones\". Nel 2009 crea per il network ABC la serie televisiva \"The Unusuals - I soliti sospetti\", di cui \u00e8 anche produttore esecutivo e compositore delle musiche. La serie non riscontra il successo sperato e viene cancellata dopo una sola stagione.\nNel 2014 crea la serie televisiva \"Fargo\", basato sull'omonimo film dei fratelli Coen. La serie ha ottenuto un buon riscontro di pubblico e critica, vincendo un Golden Globe e ottenendo 18 candidature alla 66\u00aa edizione degli Emmy Awards.\nNel 2017 ha creato la serie televisiva \"Legion\", parte dell'universo Marvel, ottenendo un buon successo di critica. \nHawley ha scritto cinque romanzi: \"La congiura dei lunghi\", \"I matrimoni degli altri\", \"The Punch\", \"Un bravo padre\" e \"Prima di cadere\"."}
{"id": "5613555", "revid": "75497168", "url": "https://it.wikipedia.org/wiki?curid=5613555", "title": "Cavarzano (Vernio)", "text": ""}
{"id": "5613556", "revid": "287204", "url": "https://it.wikipedia.org/wiki?curid=5613556", "title": "Carukia shinju", "text": "La Carukia shinju \u00e8 una cubomedusa della famiglia Carukiidae. La strisciata della \"C. shinju\" pu\u00f2 procurare la sindrome di Irukandji, una serie di dolorosi effetti che possono apparire ore dopo il contatto con la medusa.\nDescrizione.\nLa \"C. shinju\" \u00e8 un po' pi\u00f9 grande in dimensioni della \"C. barnesi\", anche se morfologicamente molto simile.\nL\"esombrella\" \u00e8 di colore biancastro e pu\u00f2 raggiungere i 2\u00a0cm, quando non supera generalmente i 15\u00a0mm nella \"C. barnesi\".\nNella \"C. shinju\", i tentacoli sono provvisti di 14 piccoli anelli fra ogni fascia di nematocisti; i tentacoli stessi possono variare in lunghezza da 5\u00a0cm a 1\u00a0m, a seconda dello stadio di crescita delle medusa. I nematocisti stessi sono distribuiti sia sui canali del velarium che sulle escrescenze periradiali, oltre che sui tentacoli stessi. I canali del velarium sono ramificati (al contrario della \"C. barnesi\", dove hanno una peculiare forma triangolare) ed i ropali possiedono delle \"corna\" strette e lunghe.\nDistribuzione.\nSi hanno informazioni incomplete sulla distribuzione delle \"C. shinju\", dato che la specie \u00e8 stata catturata solo poche volte. Esemplari sono stati pescati, attirandoli con delle lampare, lungo le coste dell'Australia settentrionale, con una certa concentrazione attorno a Broome, nel nord dell'Australia Occidentale."}
{"id": "5613558", "revid": "1543377", "url": "https://it.wikipedia.org/wiki?curid=5613558", "title": "Portogallo ai Giochi della XXI Olimpiade", "text": "Il Portogallo partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 19 atleti impegnati in 6 discipline per un totale di 27 competizioni. Il portabandiera alla cerimonia di apertura fu Carlos Lopes, alla sua seconda Olimpiade, che avrebbe vinto la medaglia d'argento sui 10000 metri in questi Giochi e la medaglia d'oro nella maratona a .\nFu la quattordicesima partecipazione di questo paese alle Olimpiadi estive. Furono conquistate due medaglie d'argento."}
{"id": "5613559", "revid": "122572946", "url": "https://it.wikipedia.org/wiki?curid=5613559", "title": "Romania ai Giochi della XXI Olimpiade", "text": "La Romania partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 157 atleti impegnati in 11 discipline per un totale di 92 competizioni. Portabandiera alla cerimonia di apertura fu il lottatore Nicolae Martinescu, medaglia d'oro a , alla sua quarta Olimpiade.\nIl bottino della squadra, alla sua undicesima partecipazione ai Giochi estivi, fu di ventisette medaglie: quattro d'oro, nove d'argento e quattordici di bronzo, che valsero il nono posto nel medagliere. Protagonista assoluta fu la quattordicenne Nadia Com\u0103neci, vincitrice di cinque medaglie, di cui tre d'oro, nella ginnastica."}
{"id": "5613579", "revid": "287204", "url": "https://it.wikipedia.org/wiki?curid=5613579", "title": "Adagio e rond\u00f2 per glassarmonica", "text": "L'Adagio e rond\u00f2 in do minore per glassarmonica (K 617) \u00e8 una composizione del 1791 di Wolfgang Amadeus Mozart. Consiste in un quintetto per armonica di vetro, flauto, oboe, viola e violoncello. Fu composto nel maggio 1791 per Marianne Kirchge\u00dfner, giovane armonicista cieca dall'et\u00e0 di tre anni, che lo esegu\u00ec in agosto al K\u00e4rntnertortheater di Vienna e in seguito a Londra, dove riscosse notevole successo. Einstein considera il quintetto \u00abuna controparte strumentale dell'\"Ave verum\"\u00bb e uno dei lavori \u00abcelestiali\u00bb del compositore salisburghese."}
{"id": "5613580", "revid": "181699", "url": "https://it.wikipedia.org/wiki?curid=5613580", "title": "K 617", "text": ""}
{"id": "5613586", "revid": "767487", "url": "https://it.wikipedia.org/wiki?curid=5613586", "title": "L'ospedale pi\u00f9 pazzo del mondo", "text": "L'ospedale pi\u00f9 pazzo del mondo (\"Young Doctors in Love\") \u00e8 un film comico del 1982, diretto dal regista Garry Marshall. Il film \u00e8 una parodia ispirata al genere \"ospedaliero/romantico\" di varie pellicole cinematografiche e serial televisivi come ad esempio il \"Dottor Kildare\" e \"General Hospital\".\nTrama.\nAl City Hospital di Los Angeles alcuni giovani medici neolaureati stanno svolgendo il loro periodo di praticantato. Impacciati ed inesperti, sotto il controllo generale del primario dottor Joseph Prang, riescono a creare caos e scompiglio ognuno nella sua specializzazione. Tra questi vi sono il giovane dottor Simon August, che aspira a diventare il miglior chirurgo mondiale ma a causa di uno shock infantile scopre di rimanere completamente bloccato ogniqualvolta che si ritrova con un bisturi in mano e la dottoressa Stephanie Brody, divenuta medico per rispetto alla migliore tradizione di famiglia. Nel parapiglia generale, creato tra l'altro anche da un killer professionista che insegue un gangster ricoverato all'interno dell'ospedale, la giovane dottoressa Brody viene colpita da una rara malattia che richiede l'immediato intervento del primario. Il dottor Simon (ormai perdutamente innamorato di\nStephanie) vista l'improvvisa indisponibilit\u00e0 del dottor Prang decide di provare a superare il suo \"blocco\" per salvarla.\nProduzione.\nSi tratta della prima pellicola prodotta dalla compagnia di produzione cinematografica \"ABC Motion Pictures\" divenuta poi famosa per aver prodotto pellicole come Silkwood del 1983.\nRegia.\nGarry Marshall \u00e8 al suo primo film da regista. Ai tempi di questa lavorazione vantava gi\u00e0 un ricco passato come scrittore di serie comiche televisive.\nCast.\nIl cast \u00e8 composto da attori pressoch\u00e9 sconosciuti al grande pubblico all'epoca della produzione.\nNel cast \u00e8 da segnalare anche la presenza di Ted McGinley famoso per la partecipazione alle serie televisive \"Happy Days\" e \"Dynasty\", di H\u00e9ctor Elizondo e di Patrick Macnee.\nRiprese.\nLe riprese del film sono state effettuate nei pressi di Los Angeles pi\u00f9 precisamente al \"Rancho Los Amigos\" di Downey, al \"Park Plaza-Elks Building\", al \"MacArthur Park\"e in una villa nella zona di Hollywood.\nDistribuzione.\nIl film \u00e8 stato distribuito nelle sale italiane nel mese di ottobre del 1983.\nData di uscita.\nAlcune date di uscita internazionali nel corso degli anni sono state:\nEdizioni home video.\nUna videocassetta VHS con il codice identificativo ABCB 168 \u00e8 stata distribuita in Italia dalla Ricordi Video.\nCritica.\nIn un articolo intitolato \"Si ride in corsia\" apparso sul quotidiano Stampa Sera all'epoca della proiezione del film nelle sale cinematografiche si legge: \"\"Indubbiamente si ride, secondo i propri gusti e le proprie attese. L'umorismo demenziale imposto da registi come Landis o mattatori come Belushi vanta una precisa seppure modesta collocazione nel panorama cinematografico degli Anni Ottanta. Hollywood mantiene costantemente un buon livello professionale (musica di Maurice Jarre, fotografia di Don Peterman); di tanto in tanto una sorpresa, magari l'ambigua bellezza di Sean Young reduce da Blade Runner\".\""}
{"id": "5613587", "revid": "1305772", "url": "https://it.wikipedia.org/wiki?curid=5613587", "title": "Sestio Nigro", "text": "Biografia.\nDurante la dittatura di Cesare a Roma, a Sestio Nigro fu offerto di diventare senatore; egli per\u00f2 decise di rimanere in Grecia e di fondarvi una setta, rimodellando i principi di quella pitagorica. Sestio Nigro si appassion\u00f2 presto alla medicina, seguendo gli insegnamenti dei discepoli di Asclepiade di Bitinia: molte opere di farmacologia (\"materia medica\") scritte da Sestio vengono citate da Plinio il Vecchio (\"Naturalis historia\", XVII, 68, 3). Dioscoride e Galeno ne lodano le opere di botanica. Come si intuisce da una lettera di Seneca (\"epistula\" 98), Sestio Nigro ebbe un figlio che segu\u00ec gli stessi studi medici."}
{"id": "5613588", "revid": "1305772", "url": "https://it.wikipedia.org/wiki?curid=5613588", "title": "Gerbaix de Sonnaz (disambigua)", "text": ""}
{"id": "5613596", "revid": "729019", "url": "https://it.wikipedia.org/wiki?curid=5613596", "title": "Castello di Regnano", "text": "Il castello di Regnano era un castello medievale che si trovava a Regnano, frazione di Casola in Lunigiana.\nStoria.\nLa prima menzione del castello risale al'XI secolo: era al centro di un ampio feudo donato dal vescovo di Luni Guido II al longobardo Guiterno. Questi nel suo testamento del 16 febbraio 1066 descrive il feudo dove era presente un castello composto di \"turre et muris et casis et omnibus edificiis et laboribus atcque fossatis et monte et podio et ripis\". Nel XII secolo era tornato di propriet\u00e0 dei vescovi di Luni, poich\u00e9 l'imperatore Federico I Barbarossa nel 1185 confermava alla diocesi il possesso del castello e delle sue pertinenze. I vescovi ne perdono di nuovo la propriet\u00e0 se Enrico da Fucecchio nella seconda met\u00e0 del XIII secolo lo dovette riacquistare dai Nobili di Gragnano.\nDurante gli anni delle guerre tra Malaspina e lucchesi per questa zona della Lunigiana castello e feudo passarono prima ai lucchesi per poi essere riconquistati da Spinetta Malaspina ed entrare a far parte del marchesato di Veruccola, seguendone i destini, compreso l'ingresso nel XV secolo nella Repubblica fiorentina. Nel 1624 il granduca Ferdinando II de' Medici concesse il feudo al modenese Costanzo Balencini.\nDel castello resistono poche tracce: quella maggiormente visibile \u00e8 il basamento di una grande torre circolare posta nella zona sommitale del colle e dalle dimensioni cos\u00ec ampie da fare ipotizzare un suo utilizzo abitativo come dongione. Non c'\u00e8 per\u00f2 certezza sul suo periodo di realizzazione e quindi non \u00e8 detto sia la torre citata nel testamento di Guinterno. In alcune foto degli Anni Venti la torre si intravede con ancora un parziale sviluppo verticale. Nella cartografia Ottocentesca si vede la torre protetta da un baluardo rivolto in direzione della accesso principale di Rignano: oggi non resta traccia.\nVicino alla torre erano presenti la cisterna per l'acqua ed alcune abitazioni; un muro di forma circolare pu\u00f2 fare supporre la presenza di una cappella castrense. Nei pressi della torre, sul versante meridionale, c'era la porta d'accesso di cui oggi che resta uno stipite. Lo stato di conservazione \u00e8 pessimo e la presenza di folta vegetazione impedisce ogni analisi archeologica."}
{"id": "5613599", "revid": "1573940", "url": "https://it.wikipedia.org/wiki?curid=5613599", "title": "Giorgio Degola", "text": ""}
{"id": "5613600", "revid": "124500652", "url": "https://it.wikipedia.org/wiki?curid=5613600", "title": "Laura Oberto", "text": "Vanta una presenza con la Nazionale assoluta nella Coppa Europa di prove multiple nel 2015. Ha vinto un titolo italiano assoluto nel pentathlon indoor, un altro seniores ed 8 titoli nazionali giovanili.\nCon 4.176 punti (doppio titolo assoluti-promesse pentathlon indoor nel 2015), detiene la 9\u00aa migliore prestazione italiana all time del pentathlon indoor.\nBiografia.\nHa iniziato la pratica dell'atletica leggera nel 2004 all'et\u00e0 di 11 anni (categoria Esordienti).\n\u00c8 cresciuta nell'Atletica Rivarolo, allenata e scoperta dal professore Leonardo Bellan , che continua a seguirla tuttora; \u00e8 poi passata all'Atletica Canavesana da cui \u00e8 passata in prestito dal 2015 alla Bracco Atletica.\n\u00c8 allenata da Marco Airale, atleta dell'Atletica Canavesana, appena 3 anni pi\u00f9 grande di lei.\n\u00c8 stata assente nel biennio 2007-2008 ai campionati italiani cadette.\n2009, campionati italiani allieve, decimo posto nell'esathlon e quarta nel salto in lungo.\nMedaglia di bronzo nell'eptathlon agli italiani allieve di prove multiple nel 2010; poi agli italiani allieve \u00e8 stata ottava nel lungo e 17\u00aa con la staffetta 4x400 m.\nCampionessa italiana dell'eptathlon juniores nel 2011 (sesta agli indoor di categoria); 12\u00aa (indoor) e 13\u00aa (outdoor) nel salto in lungo agli italiani juniores. Quinto posto sui 100 m hs ai nazionali juniores.\nDue titoli italiani juniores nel 2012: eptathlon e 400 m hs (vicecampionessa nel salto in lungo); ottava assoluta ed argento juniores nell'eptathlon agli italiani di prove multiple indoor. 13\u00aa e 6\u00aa agli italiani juniores indoor rispettivamente nell'alto e nel lungo. Sesta nell'eptathlon agli assoluti.\nNel 2013 \u00e8 stata campionessa italiana promesse sui 400 m hs (fuori in batteria sui 100 m hs). Vicecampionessa nell'eptathlon di prove multiple sia ai nazionali promesse che agli assoluti. Undicesima promesse e settima assolute agli italiani di prove multiple indoor. Ha gareggiato nel salto in lungo agli assoluti ma non ha messo neanche una misura.\n2014, vicecampionessa italiana promesse nel pentathlon indoor e settima assoluta; agli italiani promesse indoor ottava nel lungo e fuori in batteria sui 60 m hs. Argento nell'eptathlon agli italiani promesse di prove multiple. Italiani promesse: ottavo e quarto posto su 400 m hs e salto in lungo. Settima classificata nell'eptathlon a Rovereto agli assoluti di prove multiple.\nNel 2015 ha vinto 6 titoli italiani, in altrettanti mesi, da gennaio a giugno:\ndoppietta assoluti-promesse agli italiani indoor di prove multiple, doppietta seniores-promesse agli italiani di prove multiple ed altra doppietta 400 m hs-4x400 m ai campionati italiani promesse (5\u00aa nel salto in lungo).\nAgli italiani promesse indoor: argento (salto in lungo), 4\u00aa (60 m hs) e squalificata in batteria nella staffetta 4x200 m.\nDoppia medaglia agli assoluti indoor:\nbronzo nel salto in lungo ed argento con la 4x200 m.\nAgli assoluti di Torino era iscritta sia sui 400 m hs che nel salto in lungo, ma non ha gareggiato in entrambe le gare.\nTredicesima, al suo esordio con la Nazionale assoluta, nell'eptathlon nella Coppa Europa di prove multiple ad Inowroclaw in Polonia (quarta nella classifica a squadre).\nAgli Europei under 23 di Tallinn (Estonia) \u00e8 uscita in batteria sui 400 m hs.\nSi \u00e8 poi infortunata (microfrattura allo scafoide del piede destro) dovendo quindi saltare gli assoluti di Torino."}
{"id": "5613601", "revid": "61051", "url": "https://it.wikipedia.org/wiki?curid=5613601", "title": "Domenica Fazio", "text": ""}
{"id": "5613603", "revid": "75498561", "url": "https://it.wikipedia.org/wiki?curid=5613603", "title": "Marisa Interliggi", "text": ""}
{"id": "5613604", "revid": "486946", "url": "https://it.wikipedia.org/wiki?curid=5613604", "title": "Mens Sana Siena", "text": ""}
{"id": "5613609", "revid": "61051", "url": "https://it.wikipedia.org/wiki?curid=5613609", "title": "Lucia Ceci", "text": ""}
{"id": "5613610", "revid": "124562552", "url": "https://it.wikipedia.org/wiki?curid=5613610", "title": "Jayson Castro", "text": "Soprannominato \"The Blur\" per la sua velocit\u00e0, a seguito delle sue prestazioni nei campionati asiatici maschili di pallacanestro \u00e8 stato definito dall'allenatore Chot Reyes come il \"miglior playmaker d'Asia\".\nPrima del suo approdo nel massimo campionato cestistico filippino, ha giocato per i PCU Dolphins nella National Collegiate Athletic Association, e per i Hapee-PCU Teeth Protectors e Harbour Centre Batang Pier nella Philippine Basketball League. Sin dal suo approdo nella PBA nel 2008 si \u00e8 contraddistinto come uno dei giocatori pi\u00f9 versatili della lega, ricordato per il suo ruolo centrale nei Talk 'N Text degli anni duemiladieci assieme al mentore e collega Jimmy Alapag.\nBiografia.\nJayson Castro William nasce il 30 giugno 1986 a Bacolor, nella provincia di Pampanga. Il padre, Ronald William, \u00e8 afroamericano e membro della United States Navy, mentre la madre \u00e8 filippina. I genitori si separano quando Jayson \u00e8 ancora in giovane et\u00e0 e quest'ultimo inizia a portare il cognome Castro su ordine della madre, pur mantenendo quello del padre nei suoi documenti.\nCarriera.\nGli anni alla NCAA.\nAll'et\u00e0 di diciassette anni, Castro partecipa alla stagione 2003 della National Collegiate Athletic Association come giocatore dei PCU Dolphins. La squadra per\u00f2 non riesce a raggiungere la \"Final Four\", dopo aver ottenuto un record di cinque vittorie e nove sconfitte.\nLa stagione successiva si rivela completamente diversa: grazie al supporto di Gabby Espinas e Robert Sanz, Castro riesce a guidare la sua squadra alla vittoria di due campionati consecutivi.\nTrasferimento alla PBL.\nDopo aver trascorso alcune stagioni nella NCAA, si trasferisce nella Philippine Basketball League, dove gi\u00e0 militavano i suoi vecchi compagni di squadra Espina e Sanz. Firma cos\u00ec un contratto per i Harbour Centre Port Masters.\nIl mancato ingresso nella NBL (2008).\nNel maggio 2008, attraverso una cerimonia andata in onda via diretta televisiva, diventa un giocatore dei Singapore Slingers. Sebbene in procinto di diventare il primo cestista filippino a giocare nel massimo campionato australiano, il suo debutto nella lega non si materializza poich\u00e9 un mese prima dell'inizio della stagione viene annunciato l'allontanamento della squadra dalla NBL a causa di motivi finanziari.\nL'approdo nella PBA con i Talk 'N Text (2008\u20132009).\nSuccessivamente Castro decide di sciogliere il suo contratto con i Singapore Slingers, con l'obbiettivo di approdare nella Philippine Basketball Association. Manda cos\u00ec una richiesta alla lega per poter partecipare al draft PBA del 2008 svoltosi al \"Market! Market!\" di Taguig e dove viene selezionato al primo giro come terza scelta assoluta dai Talk n' Text Tropang PhonePals. La franchigia aveva ottenuto il possesso della terza scelta al draft tramite un accordo con i San Miguel Beermen, in cambio del trasferimento della stella Jay Washington presso la squadra guidata da Siot Tanquingcen.\nDurante la sua prima stagione Castro, riserva di Jimmy Alapag, totalizza 9,1 punti di media a gara, dimostrando di essere uno fra i \"rookie\" pi\u00f9 promettenti della lega. \nIl tandem con Alapag (2009\u20132014).\nGi\u00e0 a partire dalla sua seconda stagione in PBA, Castro inizia ad assumere un ruolo pi\u00f9 importante all'interno della propria squadra. Tramite l'assistenza del mentore nonch\u00e9 collega Jim Alapag, il ventitreenne comincia a mostrare le sue qualit\u00e0 tramite prestazioni convincenti che offrono un grande contributo ai Talk 'N Text."}
{"id": "5613611", "revid": "348618", "url": "https://it.wikipedia.org/wiki?curid=5613611", "title": "Jayson William", "text": ""}
{"id": "5613612", "revid": "6923", "url": "https://it.wikipedia.org/wiki?curid=5613612", "title": "Tarocchi di Marsiglia", "text": "I tarocchi di Marsiglia (\"tarot de Marseille\") o tarocchi marsigliesi sono il mazzo standard francese per i tarocchi e da cui sono derivati molti mazzi successivi.\nI mazzi dei Tarocchi sono stati probabilmente inventati nell'Italia settentrionale nel XV secolo e introdotti in Francia e Svizzera durante il periodo di dominazione francese del Ducato di Milano all'inizio del XV secolo. Qui si diffusero a partire dalla Francia meridionale al resto della Francia e da qui verso la Germania e l'Austria. Quando il gioco fu reintrodotto nell'Italia settentrionale, dopo che si era praticamente estinto, lo stile delle carte marsigliesi influenz\u00f2 anche quello delle carte italiane.\nLo stile dei tarocchi marsigliesi si era gi\u00e0 imposto come standard per i tarocchi francesi intorno all'inizio del XVIII secolo, ma l'uso del nome \"Tarot de Marseille\" risale agli anni trenta del XX secolo, quando Paul Marteau direttore dell'editore di carte da gioco Grimaud us\u00f2 questo nome per un mazzo pubblicato per usi esoterici e basato sullo schema di quelli prodotti da Nichola Conver di Marsiglia\nStruttura.\nI tarocchi di Marsiglia sono composti da un mazzo di cinquantasei carte di quattro semi italiani: bastoni, spade, coppe e denari (in francese \"B\u00e2tons\", \"\u00c9p\u00e9es\", \"Coupes\" e \"Deniers\") a cui si aggiungono 21 trionfi e il Matto (\"Le Mat\"). Ogni seme contiene dieci carte numerali dall'asso al 10 e quattro carte di corte: Fante, Cavaliere, Regina e Re (\"Valet\", \"Chevalier\" o \"Cavalier\", \"Dame\" e \"Roi\"). Nei termini esoterici i trionfi insieme al Matto sono detti arcani maggiori e le carte rimanenti arcani minori.\nLa composizione dei Trionfi marsigliesi.\n\u00c8 questa forse la principale forma definitiva usata. Molti tarocchi fantastici si ispirano a quelli marsigliesi. Vale quindi la pena di darne una descrizione pi\u00f9 accurata:\nLo stile dei trionfi \u00e8 molto simile a quello di un foglio di carte milanese del XV secolo conservato alla Beinecke Rare Book Library dell'Universit\u00e0 di Yale. A parte alcune differenze nei dettagli e composizione delle illustrazioni di alcune carte, la principale novit\u00e0 rispetto alle carte milanesi del XV secolo \u00e8 la presenza nei Tarocchi marsigliesi del numero e nome della carta in fondo a ciascuna di esse. Nei primi mazzi di tarocchi italiani queste caratteristiche sono assenti e i giocatori dovevano ricordare a memoria l'ordine della carta. Fa eccezione a questo il XIII trionfo (La Morte) il cui nome generalmente non \u00e8 stampato.\nI trionfi dei tarocchi di Marsiglia in un mazzo di Jean Dodal risalente al periodo 1701-1715:\nAltre immagini\nVarianti.\nLa carta della Papessa ha generato discussioni a causa della rappresentazione di un papa femmina. Maifreda da Pirovano, (che veniva chiamata Papessa dai suoi seguaci), diede ispirazione a questa carta, nel mazzo di Tarocchi dipinti da Michelino da Besozzo per ordine di Filippo Maria Visconti in occasione del suo matrimonio con Maria di Savoia.\nIn una delle varianti dei \"Tarocchi marsigliesi\" detti \"Tarocchi svizzeri\" o \"Tarocchi di Besan\u00e7on\" il Papa e la Papessa sono sostituiti rispettivamente da Giunone con il suo pavone e Giove con la sua aquila. Mazzi pi\u00f9 recenti, seguendo un suggerimento di Court de G\u00e9belin, rinominano le due carte \"Ierofante\" e \"Alta sacerdotessa\". Durante la rivoluzione francese l'Imperatore e l'Imperatrice furono i soggetti di simili controversie.\nNel nord della Francia sui mazzi fiamminghi La Papessa fu rimpiazzata con \"Le Spagnol Capitano Eracasse\" (il Capitano della Commedia dell'arte), mentre il Papa (che spesso viene ritratto mentre regge il calice della comunione) viene rimpiazzato da Dioniso, la divinit\u00e0 greca del vino, che regge una bottiglia o coppa di vino e un bastone con grappoli mentre cavalca un barilotto di birra. Questo mazzo fu usato e \u00e8 ancora in uso in molte parti del mondo, fu addirittura utilizzato in un famoso libro di Italo Calvino \"Il Castello dei Destini Incrociati \" (ambientato nell'epoca medioevale).\nStoria.\nLe carte erano originariamente stampate da un'incisione in legno e successivamente colorate a mano o con l'uso di stencil. Un noto artigiano fu Nicolas Conver, che produsse uno dei primi mazzi attestati nel 1760. Altri primi mazzi della famiglia dei Tarocchi marsigliesi includono quelli di Noblet (intorno al 1650) e Dodal (intorno al 1701).\nUno dei modelli pi\u00f9 conosciuti dei tarocchi di Marsiglia fu inciso su legno dal francese Claude Burdel nel 1751. Egli aveva contrassegnato Il Carro con le sue iniziali, mentre la sua firma per esteso compare sul 2 di denari. Le figure sono intere, e - relativamente ai trionfi - recano la denominazione in francese e sono contrassegnati da numeri romani. La morte non aveva nome. Le scritte erano in un francese sgrammaticato, spesso privo di accenti e apostrofi. Gli abiti delle figure, pur nella loro forte stilizzazione, si riferiscono a prototipi rinascimentali. Il mazzo fu poi rielaborato dal francese Grimaud, e ristampato nel XIX secolo.\nEsoterismo.\nFu alla fine del XVIII secolo che il mazzo di Conver o uno molto simile ad esso colse l'attenzione di Antoine Court de G\u00e9belin. I suoi scritti, che contenevano molte speculazioni sulla supposta origine egiziana dei tarocchi e dei loro simboli richiamarono l'attenzione di altri esoteristi sui mazzi di tarocchi, a partire da Etteilla in avanti. Il loro uso nella cartomanzia \u00e8 decisamente attestato in tutta la Francia al termine del XVIII secolo, Alexis-Vincent-Charles Berbiguier riporta un incontro con due \"sibille\" che usavano i mazzi da tarocchi come strumento di divinazione al termine del secolo ad Avignone. Nel mondo inglese, dove il gioco dei Tarocchi non si era mai diffuso, questi mazzi vennero conosciuti attraverso l'influenza degli esoteristi francesi come Etteilla e, successivamente, Eliphas L\u00e9vi. Gli occultisti inglesi produssero successivamente propri mazzi esoterici come i Tarocchi Rider-Waite o i Tarocchi di Toth, due dei mazzi principalmente usati dagli occultisti odierni.\nA met\u00e0 degli anni novanta il regista Alejandro Jodorowsky, appassionato utilizzatore dei tarocchi per la divinazione, collabor\u00f2 con Philippe Camoin, discendente di Conver, alla ricostruzione di un mazzo di tarocchi basato sui pi\u00f9 antichi stampi in legno rimanenti dei tarocchi marsigliesi e principalmente basata su quelli di Nicholas Conver\nPubblicazione.\n\u00c8 possibile acquistare copie dei mazzi antichi da vari editori, per esempio copie dei mazzi di Convert sono pubblicati dall'italiana Lo Scarabeo e dalla francese H\u00e9ron. Lo Scarabeo pubblica anche una versione di un mazzo svizzero del 1751 di Claude Burdel. La U.S. Games/Cartamundi ha pubblicato una riproduzione del mazzo di tarocchi del 1701 di Dodal, ora fuori produzione."}
{"id": "5613619", "revid": "486946", "url": "https://it.wikipedia.org/wiki?curid=5613619", "title": "University of Colorado Boulder", "text": ""}
{"id": "5613620", "revid": "124389136", "url": "https://it.wikipedia.org/wiki?curid=5613620", "title": "Ross Marquand", "text": "Noto per il ruolo di Aaron nella serie televisiva \"The Walking Dead\".\nBiografia.\nNato a Fort Collins, Colorado, effettua gli studi presso l'University of Colorado Boulder nella sezione teatrale. Durante gli studi ha recitato in diverse produzioni teatrali, tra cui \"Il buio oltre la siepe\" e \"Il giardino dei ciliegi\". Si \u00e8 laureato con un \"Bachelor of Fine Arts\" in teatro. Poco dopo, si trasferisce a Los Angeles e rapidamente viene coinvolto in diversi progetti cinematografici e televisivi.\nNel 2009 \u00e8 protagonista, al fianco di Michael Wincott e James Cromwell, del film \"A Lonely Place for Dying\".\nNel 2013 interpreta il ruolo dell'attore Paul Newman nell'episodio \"La tempesta\" della serie televisiva \"Mad Men\". Acquista popolarit\u00e0 grazie al ruolo di Aaron nella serie televisiva \"The Walking Dead\", che interpreta dalla quinta stagione in poi.\nMarquand \u00e8 anche un doppiatore; ha prestato la voce al personaggio di Ian Solo in un episodio della serie animata \"Phineas and Ferb\" e al videogioco \"Battlefield Hardline\". \u00c8 particolarmente rinomato per l'imitazione di personaggi famosi, tra cui Harrison Ford, Brad Pitt, Kevin Spacey, Matthew McConaughey e molti altri. Marquand ha inoltre realizzato una serie di video comico/parodistici caricati su YouTube e sul suo sito ufficiale.\nNel 2018, inizia a interpretare il \"villain\" Teschio Rosso nel film \"\" (2018) di Anthony e Joe Russo e nel uscito un anno dopo (sostituendosi al posto di Hugo Weaving).\nDoppiatori italiani.\nNelle versioni in italiano delle opere in cui ha recitato, Ross Marquand \u00e8 stato doppiato da:\nDa doppiatore \u00e8 sostituito da:"}
{"id": "5613621", "revid": "39884", "url": "https://it.wikipedia.org/wiki?curid=5613621", "title": "Eucaride", "text": "Di lei si ricorda l'epigramma sul monumento funebre (inciso negli \"Illustrium imagines\" di Fulvio Orsini), da alcuni considerato il \u00abmiglior componimento della poesia latina\u00bb. Cos\u00ec recita:"}
{"id": "5613622", "revid": "92920", "url": "https://it.wikipedia.org/wiki?curid=5613622", "title": "Amatori Lodi", "text": ""}
{"id": "5613623", "revid": "192549", "url": "https://it.wikipedia.org/wiki?curid=5613623", "title": "Luce musicale", "text": "Luce musicale (\"Searchlight\") \u00e8 un racconto breve di fantascienza del 1962 dello scrittore statunitense Robert A. Heinlein.\nFa parte del ciclo della \"Storia futura\".\nStoria editoriale.\n\u00c8 stato scritto nel 1962, originariamente come parte di una pubblicit\u00e0 per la Hoffman Electronics.\nHeinlein ha dichiarato che la sua brevit\u00e0 ha reso la stesura molto pi\u00f9 difficile di quella dei romanzi; forse \u00e8 per questo che \u00e8 stato l'ultimo racconto di Heinlein, il restante quarto di secolo della sua carriera \u00e8 stata dedicata a scrivere romanzi e saggi.\n\"Searchlight\" \u00e8 stato pubblicato sul numero dell'agosto 1962 della rivista \"Scientific American\", in seguito \u00e8 stato ricompreso in due raccolte di opere di Heinlein: \"The Worlds of Robert A. Heinlein\" pubblicata nel 1966 e \"Expanded Universe\" del 1980.\nLa prima delle traduzioni in italiano intitolata Luce nelle tenebre di Gabriele Tamburini, insieme a due dei cinque racconti contenuti in \"The Worlds of Robert A. Heinlein\", \u00e8 stata pubblicata nell'antologia \"I miei mondi\" dalla Casa Editrice La Tribuna, nel 1971 nel n. 145 della collana Galassia e poi di nuovo nel 1973 nel n. 14 della collana Bigalassia.\nUna traduzione di Giuseppe Lippi intitolata \"Luce musicale\", \u00e8 stata pubblicata dalla Mondadori nel 1987 e nel 1998, nell'antologia \"La storia futura\",\nbasata sui testi sistemati da Heinlein, che ha apportato molte lievi modifiche alle opere del ciclo della \"Storia futura\" per aggiornarle e migliorarne la coerenza interna, in occasione dell'uscita della raccolta in volume \"The Past Through Tomorrow\" del 1967.\nTrama.\nElizabeth \"Betsy\" Barnes una bambina cieca la cui astronave \u00e8 caduta sulla Luna viene individuata e salvato sfruttando, per le ricerche, la sua prodigiosa abilit\u00e0 musicale."}
{"id": "5613624", "revid": "729019", "url": "https://it.wikipedia.org/wiki?curid=5613624", "title": "Castello di Codiponte", "text": "Il castello di Copidonte si trova nella omonima frazione del comune di Casola in Lunigiana. \nRimangono i ruderi di un palazzo medievale, risalente al periodo dal XIV al XV secolo, dalle caratteristiche militari non molto sviluppate; \u00e8 dotato di un robusto loggiato sulla fronte meridionale, prevalentemente residenziale; la parte superiore del colle presenta tracce murarie di un possibile complesso fortificato precedente che comprendeva una piccola cappella della quale resta la parte absidale.\nStoria.\nIl castello si trova sulla sommit\u00e0 del colle che domina il paese, la Pieve dei Santi Cornelio e Cipriano e il torrente Aulella.\nCodiponte entr\u00f2 nei feudi dei Malaspina nel XIII secolo, prima come parte del marchesato di Verrucola e poi nel 1393 nel marchesato di Castel dell'Aquila. \nNel 1418 i marchesi Leonardo e Galeotto, per espandere i propri territori verso la Lunigiana orientale, vollero uccidere i consanguinei di Veruccola: nella strage di salv\u00f2 solo l'infante Spinetta III Malaspina che dapprima visse sotto tutela della Repubblica fiorentina e che nel 1434 riprese il controllo sul proprio feudo. Gi\u00e0 dopo la strage la Repubblica Fiorentina aveva mandato un drappello militare per togliere ogni dominio ai marchesi di Castel dell'Aquila, Codiponte compreso.\nGiovanni Targioni Tozzetti nel suo \"Viaggi fatti in diverse parti della Toscana\" del 1777 cos\u00ec descrisse il castello: \"A Codiponte vi \u00e8 un bel monumento di antica fabbrica, detto al presente la Rocca in parte ancora in essere, colle vestigia della Chiesa unita al Castello, oltre l'antica e ricca Pieve al di fuori, di l\u00e0 del fiume...\"'"}
{"id": "5613625", "revid": "4175", "url": "https://it.wikipedia.org/wiki?curid=5613625", "title": "Rugby Rovigo Delta 2014-2015", "text": ""}
{"id": "5613629", "revid": "120053747", "url": "https://it.wikipedia.org/wiki?curid=5613629", "title": "Giorno dell'unit\u00e0 tedesca", "text": "Il Giorno dell'unit\u00e0 tedesca (in tedesco: Tag der Deutschen Einheit) \u00e8 la festa nazionale della Germania, celebrata il 3 ottobre, per ricordare la Riunificazione della Germania del 1990, in quanto l'obiettivo dell'unit\u00e0 nazionale, immaginata nella met\u00e0 del XIX secolo, fu pienamente ottenuta nel 1871.\nArtefice della Riunificazione tedesca fu il Cancelliere Helmut Kohl, \"leader\" del partito CDU dal 1973 al 1998."}
{"id": "5613633", "revid": "113205730", "url": "https://it.wikipedia.org/wiki?curid=5613633", "title": "Borador", "text": "Il Borador \u00e8 una razza canina poco nota e non ancora riconosciuta ufficialmente come razza vera e propria. Viene riconosciuta negli Stati Uniti d'America. Il suo nome deriva dall'unione di nomi delle due razze che lo costituiscono (Border Collie e Labrador Retriver) per semplificazione.\nDescrizione.\nI Borador sono cani nati da un incrocio di Labrador e Border Collie. Sono cani di media taglia, fra i 20- di peso da adulti e il peso di 15- da cuccioli. Possono essere sia a pelo lungo che a pelo corto, con zampe palmate e orecchie come quelle del Labrador, si riconoscono facilmente per il manto nero e una macchia bianca al centro del petto.\nColori.\nIl colori pi\u00f9 comuni dei Borador sono il nero, o il marrone assieme al bianco. \nCarattere.\nI Borador sono cani vivaci specialmente da cuccioli, intelligenti, sensibili, curiosi, fedeli e di ottima compagnia, estremamente attivi e affettuosi. Il loro temperamento \u00e8 tranquillo e amichevole con umani e cani. Non \u00e8 un cane mordace ma potrebbe esserlo poich\u00e9 \u00e8 un incrocio tra due razze canine tendenzialmente mordaci ovvero Labrador e Border Collie (fonte: Institut de veille sanitaire (InVS) e il Ministero della Salute francese http://opac.invs.sante.fr/doc_num.php?explnum_id=7043). Pu\u00f2 soffrire facilmente di stress se non sfoga la sua energia durante la giornata, necessita infatti di fare lunghe passeggiate durante la giornata o giochi che stimolano la loro intelligenza. Il Borador \u00e8 anche un nuotatore provetto, un ottimo cane da Agility e da compagnia per bambini."}
{"id": "5613636", "revid": "206466", "url": "https://it.wikipedia.org/wiki?curid=5613636", "title": "Malesia ai Giochi della XVI Olimpiade", "text": ""}
{"id": "5613637", "revid": "599013", "url": "https://it.wikipedia.org/wiki?curid=5613637", "title": "Debora Novellino", "text": "Figlia d'arte, acquisisce la passione per il calcio dal padre Giuseppe e dallo zio Walter che divide con la sorella Donatella, giocatrice di calcio a 5.\nCarriera.\nDebora Novellino vive il mondo del calcio in famiglia e gi\u00e0 dall'et\u00e0 di 4 anni esprime il desiderio di praticarlo, accontentata dai genitori che la tesserano con il Real Pulsano, societ\u00e0 dell'omonima cittadina salentina, dove apprende i fondamentali e gioca per undici anni nelle formazioni miste. Raggiunta l'et\u00e0 massima per giocare con i maschi decide di passare al calcio a 5 femminile incrociando l'attivit\u00e0 della sorella, Donatella, che gioca nel Real Five Fasano.\nDopo una sola stagione archivia l'esperienza del futsal trovando un accordo con la neopromossa per giocare in Serie A. Dalla stagione 2014-2015 \u00e8 a disposizione del mister Isabella Cardone che la fa debuttare nel ruolo di difensore alla 1\u00aa giornata di campionato, il 4 ottobre 2014, nella partita persa per 0-4 in casa della . La stagione si riveler\u00e0 particolarmente ostica per la squadra, che pur integrando la rosa con alcuni nuovi elementi durante il calciomercato invernale non riesce ad evitare la retrocessione in Serie B. Ci\u00f2 nonostante, grazie alla mancata iscrizione dell', la Pink viene ripescata e Novellino ha l'occasione di giocare la sua seconda stagione nel massimo livello del campionato italiano di calcio femminile. La stagione 2016-2017 era a disposizione del mister Roberto D'Ermilio nel campionato di serie B con la squadra Pink Sport Time. Il 21 maggio 2017 ha vinto lo spareggio a Pescara contro la Roma calcio femminile aggiudicandosi cos\u00ec la serie A.\nDopo sette stagioni con la societ\u00e0 barese, nell'estate 2021 si trasferisce alla , squadra che ha rilevato il titolo della Florentia San Gimignano, indossando la maglia blucerchiata sotto la guida tecnica di Antonio Cincotta per la stagione 2021-2022, la prima in Serie A per la societ\u00e0 genovese.\nAltre attivit\u00e0.\nNel dicembre 2015, grazie alla volont\u00e0 degli organizzatori nel proporre partecipanti in contesti che esulano dal mondo dello spettacolo a prescindere dall'attivit\u00e0 o dalla passione, come rappresentanti del calcio femminile, viene selezionata per il casting di Miss Italia condividendo l'avventura con altre due calciatrici, Martina Piemonte, allora difensore centrale del San Zaccaria, e Alessia Sgaggiaro, della Roma Calcio Femminile. L'iniziativa venne accolta con entusiasmo dalla FIGC-LND e dalla responsabile del dipartimento calcio femminile Rosella Sensi consapevole del ritorno di immagine che il settore necessita per la sua visibilit\u00e0.\nIl 2 gennaio 2016 \u00e8 stata votata \"Prima Miss dell'anno\" di Miss Italia ed \u00e8 ammessa direttamente alle prefinali nazionali a Jesolo.\nStatistiche.\nPresenze e reti nei club.\n\"Statistiche aggiornate al 13 gennaio 2022.\""}
{"id": "5613638", "revid": "1543377", "url": "https://it.wikipedia.org/wiki?curid=5613638", "title": "Federazione della Malesia ai Giochi della XVI Olimpiade", "text": "La Federazione della Malesia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ncon una delegazione di 32 atleti, di cui 1 donna, impegnati in 5 discipline,\naggiudicandosi 0 medaglie d'oro, 0 medaglie d'argento e 0 medaglie di bronzo."}
{"id": "5613644", "revid": "1442080", "url": "https://it.wikipedia.org/wiki?curid=5613644", "title": "Arcesilao I di Cirene", "text": "Molto poco si conosce del regno di Arcesilao. Succedette al trono del padre, Batto I, intorno al 600 a.C.; Erodoto (IV, 159) scrive che durante il suo regno il numero di abitanti rimasero costanti. Mor\u00ec nel 583 a.C., lasciando il figlio Batto II al trono. Ebbe anche una figlia, chiamata Critola."}
{"id": "5613645", "revid": "1543377", "url": "https://it.wikipedia.org/wiki?curid=5613645", "title": "Cronologia delle campagne partiche di Lucio Vero", "text": "La cronologia delle campagne partiche di Lucio Vero elenca tutti gli accadimenti importanti degli anni compresi tra il 161 ed il 166. Questa cronologia segue quella fornita dal Birley nel suo \"Marcus Aurelius\"."}
{"id": "5613646", "revid": "1061700", "url": "https://it.wikipedia.org/wiki?curid=5613646", "title": "Arcesilao II", "text": ""}
{"id": "5613648", "revid": "1700659", "url": "https://it.wikipedia.org/wiki?curid=5613648", "title": "Tony Hawk's Pro Skater 5", "text": "Tony Hawk's Pro Skater 5 \u00e8 un videogioco di skateboard della serie \"Tony Hawk\" pubblicato nel 2015 da Activision.\nIl videogioco ha ricevuto numerose critiche negative a causa della sua qualit\u00e0. Il titolo \u00e8 stato inoltre criticato per le sue modalit\u00e0 di distribuzione digitale."}
{"id": "5613650", "revid": "1061700", "url": "https://it.wikipedia.org/wiki?curid=5613650", "title": "Batto I", "text": ""}
{"id": "5613652", "revid": "765341", "url": "https://it.wikipedia.org/wiki?curid=5613652", "title": "Teoria delle singolarit\u00e0", "text": "In matematica, la teoria delle singolarit\u00e0 studia spazi che sono quasi, ma non del tutto, delle variet\u00e0. Uno spago pu\u00f2 servire come esempio di una variet\u00e0 unidimensionale, se se ne trascura lo spessore. Si pu\u00f2 creare una singolarit\u00e0 appallottolandolo, facendolo cadere sul pavimento e appiattendolo. In alcune parti lo spago piatto si incrocier\u00e0 in una approssimativa forma a \"X\". I punti sul pavimento in cui lo fa sono un tipo di singolarit\u00e0, il punto doppio: un pezzetto del pavimento corrisponde a pi\u00f9 di un pezzetto di spago. Forse lo spago si toccher\u00e0 anche senza incrociarsi, come una \"U\" sottolineata. Questo \u00e8 un altro tipo di singolarit\u00e0. Diversamente dal punto doppio, non \u00e8 \"stabile\", nel senso che baster\u00e0 una piccola spinta per sollevare il fondo della \"U\" dalla \"sottolineatura\".\nCome possono nascere le singolarit\u00e0.\nNella teoria delle singolarit\u00e0 si studia il fenomeno generale dei punti e degli insiemi delle singolarit\u00e0, come parte del concetto che le variet\u00e0 (spazi senza singolarit\u00e0) possono acquisire punti speciali, singolari mediante vari percorsi. La proiezione \u00e8 un modo, molto ovvio in termini visivi quando oggetti tridimensionali sono proiettati in due dimensioni (ad esempio in uno dei nostri occhi); guardando la statuaria classica le pieghe del drappeggio sono tra le caratteristiche pi\u00f9 ovvie. Le singolarit\u00e0 di questo tipo includono le caustiche, molto familiari come i disegni della luce sul fondo di una piscina.\nAltri modi nei quali si presentano le singolarit\u00e0 sono mediante la degenerazione della struttura delle variet\u00e0. Ci\u00f2 implica la scomposizione della parametrizzazione dei punti; essa \u00e8 importante nella relativit\u00e0 generale, dove una singolarit\u00e0 gravitazionale, in cui un campo gravitazionale \u00e8 abbastanza forte da cambiare la struttura stessa dello spazio-tempo, si identifica con un buco nero. In contrasto, una lacerazione nella struttura di una variet\u00e0 \u00e8 un'anomalia topologica nella quale nessun campo - incorporato nella variet\u00e0 - pu\u00f2 convergere. La presenza di simmetria pu\u00f2 essere un buon motivo per considerare gli orbifold (od orbivariet\u00e0), che sono variet\u00e0 che hanno acquisito \"angoli\" in un processo di piegamento che assomiglia alla sgualcitura di una tovaglia.\nSingolarit\u00e0 in geometria algebrica.\nSingolarit\u00e0 delle curve algebriche.\nStoricamente, le singolarit\u00e0 furono notate per la prima volta nello studio delle curve algebriche. Il \"punto doppio\" a (0,0) della curva\ne la cuspide l\u00e0 di\nsono qualitativamente diverse, come si \u00e8 appena visto nello schizzo. Isaac Newton esegu\u00ec uno studio dettagliato di tutte le curve cubiche, la famiglia generale alla quale appartengono questi esempi. Nella formulazione del teorema di B\u00e9zout si not\u00f2 che tali \"punti singolari\" devono essere conteggiati con molteplicit\u00e0 (2 per un punto doppio, 3 per una cuspide), per tenere conto delle intersezioni delle curve.\nFu poi un passo breve definire la nozione generale di punto singolare di una variet\u00e0 algebrica; cio\u00e8, ammettere dimensioni pi\u00f9 elevate.\nLa posizione generale delle singolarit\u00e0 in geometria algebrica.\nTali singolarit\u00e0 in geometria algebrica in linea di principio sono le pi\u00f9 facili da studiare, poich\u00e9 sono definite da equazioni polinomiali e perci\u00f2 in termini di un sistema di coordinate. Si pu\u00f2 dire che il significato \"estrinseco\" di un punto singolare non \u00e8 in questione; \u00e8 solo che in termini \"intrinseci\" le coordinate nello spazio ambiente non traducono direttamente la geometria della variet\u00e0 algebrica nel punto. Studi intensivi di tali singolarit\u00e0 condussero alla fine al fondamentale teorema di Heisuke Hironaka sulla risoluzione delle singolarit\u00e0 (in geometria birazionale in caratteristica 0). Questo significa che il semplice processo di \"sollevare\" un pezzo di spago da s\u00e9 stesso, mediante l'uso \"ovvio\" di un incrocio in un punto doppio, non \u00e8 necessariamente fuorviante: tutte le singolarit\u00e0 della geometria algebrica possono essere recuperate come una specie di \"crollo\" molto generale (attraverso processi multipli). Questo risultato si usa spesso implicitamente per estendere la geometria affine alla geometria proiettiva: \u00e8 del tutto tipico per una variet\u00e0 affine acquisire punti singolari sull'iperpiano all'infinito, quando si prende la sua chiusura nello spazio proiettivo. La risoluzione dice che tali singolarit\u00e0 possono essere gestite piuttosto come una (complicata) specie di compattificazione, che finisce con una variet\u00e0 \"compatta\" (cio\u00e8, per la topologia forte, piuttosto che per la topologia di Zariski).\nLa teoria liscia e le catastrofi.\nAll'incirca nello stesso periodo del lavoro di Hironaka, stava ricevendo moltissima attenzione la teoria delle catastrofi di Ren\u00e9 Thom. Questa \u00e8 un'altra branca della teoria delle singolarit\u00e0, basata sul lavoro anteriore di Hassler Whitney sui punti critici. Grosso modo, un \"punto critico\" di una funzione liscia \u00e8 dove l'insieme di livello sviluppa un punto singolare nel senso geometrico. Questa teoria si occupa delle funzioni differenziabili in generale, piuttosto che solo di quelle polinomiali. In compenso, si considerano solo i fenomeni \"stabili\". Si pu\u00f2 argomentare che, in natura, qualsiasi cosa distrutta da cambiamenti minuscoli non \u00e8 destinata a essere osservata; il visibile \"\u00e8\" lo stabile. Whitney aveva dimostrato che con bassi numeri di variabili la struttura stabile dei punti critici \u00e8 molto limitata, in termini locali. Thom si bas\u00f2 su questo e sul proprio lavoro precedente, per creare una \"teoria delle catastrofi\" che si supponeva potesse dare conto del cambiamento discontinuo in natura.\nLa visione di Arnold.\nBench\u00e9 Thom fosse un eminente matematico, la successiva versione alla moda della teoria delle catastrofi elementari propagata da Christopher Zeeman caus\u00f2 una reazione, in particolare da parte di Vladimir Arnold. Pu\u00f2 darsi che questi sia stato in gran parte responsabile per aver applicato il termine teoria delle singolarit\u00e0 all'area che comprende il contributo della geometria algebrica, come pure a quella che scaturisce dal lavoro di Whitney, Thom e altri autori. Egli scrisse in termini che chiarivano il suo disgusto per l'enfasi troppo pubblicizzata data a una piccola parte del territorio. Il lavoro fondativo sulle singolarit\u00e0 lisce \u00e8 formulato come la costruzione di relazioni di equivalenza sui punti singolari e sui germi di funzione. Tecnicamente questo implica azioni di gruppo dei gruppi di Lie sugli spazi di getti; in termini meno astratti si esaminano le serie di Taylor fino al cambiamento della variabile, identificando le singolarit\u00e0 con abbastanza derivate. Le applicazioni, secondo Arnold, si possono vedere nella geometria simplettica, come forma geometrica della meccanica classica.\nDualit\u00e0.\nUn'importante ragione per cui le singolarit\u00e0 causano problemi in matematica \u00e8 che, con un cedimento della struttura della variet\u00e0, a failure of manifold structure, viene meno anche l'invocazione della dualit\u00e0 di Poincar\u00e9. Un importante progresso fu l'introduzione della coomologia delle intersezioni, che nacque inizialmente dai tentativi di ripristinare la dualit\u00e0 mediante l'uso di strati. Numerose connessioni e applicazioni derivarono dall'idea originaria, ad esempio il concetto di fascio perverso in algebra omologica.\nAltri possibili significati.\nLa teoria summenzionata non si lega direttamente al concetto di singolarit\u00e0 matematica come valore nel quale una funzione non \u00e8 definita. Per quello, si veda per esempio singolarit\u00e0 isolata, singolarit\u00e0 essenziale, singolarit\u00e0 eliminabile. La teoria monodroma delle equazioni differenziali, nel dominio complesso, intorno alle singolarit\u00e0, entra effettivamente in relazione con la teoria geometrica. Grosso modo, la \"monodromia\" studia il modo in cui una mappa di copertura pu\u00f2 degenerare, mentre la \"teoria delle singolarit\u00e0\" studia il modo una \"variet\u00e0\" pu\u00f2 degenerare; e questi campi sono collegati."}
{"id": "5613653", "revid": "767487", "url": "https://it.wikipedia.org/wiki?curid=5613653", "title": "In the Balance (film 1917)", "text": "In the Balance \u00e8 un film muto del 1917 diretto da Paul Scardon.\nLa sceneggiatura si basa sul romanzo \"The Hillman\" di Edward Phillips Oppenheim pubblicato a Londra nel 1917. La Vitagraph ne rifece un remake nel 1924 in una versione dal titolo \"Behold This Woman\" con Irene Rich.\nProduzione.\nIl film fu prodotto dalla Vitagraph Company of America (come Blue Ribbon Feature).\nDistribuzione.\nDistribuito dalla Greater Vitagraph (V-L-S-E), il film usc\u00ec nelle sale cinematografiche statunitensi il 17 dicembre 1917."}
{"id": "5613663", "revid": "192549", "url": "https://it.wikipedia.org/wiki?curid=5613663", "title": "Orfani del cielo", "text": ""}
{"id": "5613664", "revid": "1873126", "url": "https://it.wikipedia.org/wiki?curid=5613664", "title": "Doriana De Palo", "text": ""}
{"id": "5613665", "revid": "767487", "url": "https://it.wikipedia.org/wiki?curid=5613665", "title": "Carrarese Calcio 1908 1989-1990", "text": "Questa voce raccoglie le informazioni riguardanti la Carrarese Calcio 1908 nelle competizioni ufficiali della stagione 1989-1990."}
{"id": "5613667", "revid": "287204", "url": "https://it.wikipedia.org/wiki?curid=5613667", "title": "La storia futura", "text": "La storia futura (\"The Past Through Tomorrow\") \u00e8 un'antologia di racconti di fantascienza dello scrittore statunitense Robert A. Heinlein del 1967.\nAlcuni dei racconti inclusi variano con le edizioni. Le storie fanno parte del ciclo della Storia futura; in occasione dell'uscita dell'antologia nel 1967 Heinlein apport\u00f2 molte lievi modifiche per aggiornarle e migliorarne la coerenza interna.\nQuesta versione dei testi \u00e8 stata tradotta in italiano da Giuseppe Lippi - ad eccezione di \"Requiem\" e \"L'uomo che vendette la Luna\" che sono invece stati tradotti da Paola Francioli e Lia Volpatti - e pubblicata dalla Mondadori in due volumi degli Oscar Fantascienza negli anni ottanta e poi di nuovo negli anni novanta suddivisa in quattro volumi negli Urania Classici.\nDall'edizione italiana sono stati esclusi due racconti del 1941: \"I figli di Matusalemme\" (ampliato in romanzo nel 1958) e \"Orfani del cielo\". \u00c8 invece compresa l'introduzione di Damon Knight.\nLa storia futura - 1987.\nIl primo volume dell'edizione degli anni ottanta, pubblicato nella collana Oscar Mondadori n. 1976, sotto-collana Oscar Fantascienza n. 62, del 28 settembre 1987, \u00e8 intitolato \"La storia futura\" e comprende dieci racconti (due dei quali lunghi) e il romanzo breve \"L'uomo che vendette la Luna\". \nLa storia futura - volume 1 - 1997.\nIl primo volume dell'edizione degli anni novanta comprende una \"Nota\" di Giuseppe Lippi, a pagina 14, oltre a quattro delle opere contenute nella raccolta pubblicata nel 1987:\nLa storia futura - volume 2 - 1998.\nIl secondo volume dell'edizione degli anni novanta comprende le restanti sette opere contenute nella raccolta pubblicata nel 1987:\nLa storia futura: ancora pi\u00f9 lontano - 1988.\nIl secondo volume dell'edizione degli anni ottanta, pubblicato nella collana Oscar Mondadori n. 2011, sotto-collana Oscar Fantascienza n. 67, del 26 febbraio 1988, \u00e8 intitolato \"La storia futura: ancora pi\u00f9 lontano\" e comprende sette racconti (due dei quali lunghi) ed i romanzi brevi \"Logica dell'impero\" e \"Se continua cos\u00ec...\". \nLa storia futura - volume 3 - 1999.\nIl terzo volume dell'edizione degli anni novanta comprende una postfazione di Giuseppe Lippi, intitolata \"Passato e futuro di Heinlein\", oltre a sette delle opere contenute nel volume del 1988. \nIn questa raccolta \"Confino\" ha preso il posto di \"Se continua cos\u00ec...\", non rispettando la cronologia interna delle storie.\nLa storia futura - volume 4 - 1999.\nIl secondo volume dell'edizione degli anni novanta comprende le restanti due opere contenute nella raccolta pubblicata nel 1988.\nIn questa raccolta \"Se continua cos\u00ec...\" ha preso il posto di \"Confino\", non rispettando la cronologia interna delle storie."}
{"id": "5613669", "revid": "18323", "url": "https://it.wikipedia.org/wiki?curid=5613669", "title": "Pawe\u0142 Szajda", "text": ""}
{"id": "5613670", "revid": "599013", "url": "https://it.wikipedia.org/wiki?curid=5613670", "title": "Gaia Dell'Ernia", "text": "Carriera.\nClub.\nCresciuta nel vivaio della Pink Sport Time, pur giocando nel ruolo di difensore nella formazione che partecipa al Campionato Primavera viene inserita in rosa nella squadra titolare dalla stagione 2013-2014, facendo il suo debutto in campionato con l'allora maglia rosablu il 6 ottobre 2013, alla 1\u00aa giornata, nell'incontro vinto sul Fiano Romano con un rotondo 6-0. Alla sua prima stagione con la maglia titolare viene impiegata 21 volte su 22 incontri, andando a segno in una occasione, il 26 gennaio 2014, dove al 60' sigla la rete del parziale 1-0 sul Chieti, contribuendo alla storica promozione della squadra alla Serie A.\nNazionale.\nConvocata dal responsabile delle nazionali giovanili Enrico Sbardella, viene valutata per il suo impiego nel corso delle fasi di qualificazione all'edizione 2015 del campionato europeo di calcio femminile Under-17. Vestendo la maglia delle Azzurrine fa il suo debutto in una competizione ufficiale UEFA il 25 settembre 2014, allo stadio T\u00f3rsv\u00f8llur a T\u00f3rshavn, nella partita dove la Nazionale italiana U17 incontra, vincendo 4-0, le locali avversarie delle F\u00e6r \u00d8er, rilevando in quell'occasione Martina Brustia al 65'."}
{"id": "5613679", "revid": "380453", "url": "https://it.wikipedia.org/wiki?curid=5613679", "title": "Daimara Lescay", "text": "Gioca nel ruolo di centrale.\nCarriera.\nClub.\nLa carriera di Daimara Lescay inizia nei tornei amatoriali cubani, a cui partecipa con la formazione di . \nNella stagione 2015-16 riceve il permesso di lasciare Cuba e giocare in Per\u00f9 nella Liga Nacional Superior de Voleibol col di Lima, dove resta due annate, prima di trasferirsi al , sempre nella massima divisione peruviana.\nNazionale.\nNel 2010 entra a far parte della nazionale cubana, facendo il suo esordio al Montreux Volley Masters, dove si classifica al terzo posto; un anno dopo vince la medaglia di bronzo al campionato nordamericano e quella d'argento ai XVI Giochi panamericani. In seguito ai aggiudica altri due bronzi alla Coppa panamericana 2012 ed ai XXII Giochi centramericani e caraibici, mentre nel 2015, dopo aver vinto la medaglia d'argento alla NORCECA Champions Cup, dove viene premiata come miglior centrale, riceve un altro riconoscimento individuale come miglior muro alla Coppa del Mondo."}
{"id": "5613685", "revid": "767487", "url": "https://it.wikipedia.org/wiki?curid=5613685", "title": "Chennaiyin Football Club 2015", "text": "Questa voce raccoglie le informazioni riguardanti il Chennaiyin nelle competizioni ufficiali della stagione 2015.\nMaglie e sponsor.\nIl fornitore tecnico per questa stagione \u00e8 TYKA Sports, mentre lo sponsor ufficiale \u00e8 Ozone Group."}
{"id": "5613687", "revid": "110157", "url": "https://it.wikipedia.org/wiki?curid=5613687", "title": "Hope (Foy Vance)", "text": "Hope \u00e8 il primo album in studio del cantautore britannico Foy Vance, pubblicato il 2 luglio 2007 dall'etichetta discografica indipendente Wurdamouth Records nell'Irlanda del Nord e successivamente nel settembre dello stesso anno dalla Rubyworks Records in Irlanda."}
{"id": "5613688", "revid": "1543377", "url": "https://it.wikipedia.org/wiki?curid=5613688", "title": "Cronologia delle guerre marcomanniche", "text": "La cronologia delle guerre marcomanniche elenca tutti gli accadimenti importanti degli anni compresi tra il 166/167 ed il 189. Questa cronologia segue quella fornita dal Birley nel suo \"Marcus Aurelius\"."}
{"id": "5613691", "revid": "1543377", "url": "https://it.wikipedia.org/wiki?curid=5613691", "title": "Coppa Italia IBL 2015", "text": "La Coppa Italia di Italian Baseball League 2015 \u00e8 stata la trentaseiesima edizione del trofeo, la sesta dopo l'introduzione del sistema delle franchigie. Anche in quest'edizione possono partecipare solo atleti italiani o comunitari.\nLe squadre non qualificate per la seconda fase dell'Italian Baseball League partecipano a un girone unico andata/ritorno, composto da quattro squadre. Le due formazioni nettunesi, prime due classificate, avanzano alla fase successiva come gi\u00e0 era successo nell'edizione precedente.\nNella seconda fase di coppa entrano in gioco il San Marino Baseball Club e il Padova Baseball (entrambi eliminati dalla corsa scudetto), ma entrambi usciranno dalla competizione per mano delle due nettunesi.\nCitt\u00e0 di Nettuno e Nettuno 2 si contendono l'accesso alle finali in una sfida al meglio delle tre.\nPassa il Citt\u00e0 di Nettuno, che si gioca la coppa contro la Fortitudo Bologna reduce dalla sconfitta nelle finali scudetto. Anche in questo caso la sfida \u00e8 al meglio delle tre: nonostante una prima vittoria casalinga nettunese, Bologna vince entrambi i match in Emilia e si aggiudica l'edizione 2015 della Coppa Italia, conquistandosi un posto nell'European Champions Cup 2016."}
{"id": "5613694", "revid": "1318658", "url": "https://it.wikipedia.org/wiki?curid=5613694", "title": "Associazione Sportiva Casale 1989-1990", "text": "Questa voce raccoglie le informazioni riguardanti lAssociazione Sportiva Casale nelle competizioni ufficiali della stagione 1989-1990."}
{"id": "5613696", "revid": "75500860", "url": "https://it.wikipedia.org/wiki?curid=5613696", "title": "Villa Tittoni", "text": ""}
{"id": "5613700", "revid": "592830", "url": "https://it.wikipedia.org/wiki?curid=5613700", "title": "Lecy Goranson", "text": ""}
{"id": "5613702", "revid": "2519", "url": "https://it.wikipedia.org/wiki?curid=5613702", "title": "Chiesa di San Vittore (Esino Lario)", "text": "La chiesa di San Vittore Martire \u00e8 la chiesa parrocchiale di Esino Lario. Si trova su uno sperone roccioso al termine della via parrocchiale don Giovanni Battista Rocca. \u00c8 intitolata a San Vittore martire, detto \"il Moro\" o \"Mauritano\".\nStoria.\nLa parrocchia di San Vittore risale al XV secolo, ma la chiesa \u00e8 di epoca precedente, in quanto fin dal XIII secolo era alle dipendenze della Pieve di Varenna. All'inizio del XIV secolo pass\u00f2 sotto la Pieve di Perledo e nel 1455 divenne parrocchia staccandosi dalla pieve. Nel XIX secolo venne inclusa nella pieve e nel vicariato foraneo di Perledo rimanendovi fino al 1971, quando venne attribuita al decanato dell'Alto Lario nella zona pastorale III di Lecco.\nNel 1552 venne istituita la Confraternita del Santissimo Sacramento e nel 1662 la Confraternita del Sacro Rosario, le quali verranno unite nel 1722 per volere dell'arcivescovo Benedetto Erba Odescalchi.\nArchitettura.\nL'attuale chiesa \u00e8 frutto di una serie di ampliamenti e modifiche succedutisi nel tempo, il primo dei quali risale al 1520. Dalle visite pastorali cinquecentesche e seicentesche risultava esistere una sola navata, alla quale vennero aggiunte le due laterali nel 1770-80. Nel 1849 venne ricostruito il campanile, che assunse l'attuale aspetto. Risale invece al 1888-90 la prima campata con la facciata. All'interno della chiesa si trova uno splendido architrave ligneo scolpito e dorato nel 1654.\nIl battistero in noce \u00e8 databile al 1570 circa; le decorazioni barocche furono invece realizzate nella seconda met\u00e0 del XVII secolo per volere del parroco Pietro Garganico. Queste decorazioni comprendono gli armadi della sagrestia, gli stucchi, i confessionali, l'organo con la cantoria e gli affreschi. Le opere lignee (molte delle quali sono ancora presenti all'interno della chiesa) furono realizzate, secondo la tradizione, tra il 1665 e il 1685 dall'esinese Giovanni Maglia pagato dalla Scuola del Santissimo Sacramento.\nSulla volta della sagrestia si trova l'affresco raffigurante l\"'Assunzine della Vergine\" firmata da Giuseppe Antonio Castelli. Altri affreschi raffigurano gli \"Evangelisti\" e le Sante Lucia, Agata, Agnese e Caterina.\nL'altare attuale in marmo, opera di Antonio Albinola di Viggi\u00f9, risale alla fine del XVIII secolo e and\u00f2 a sostituire il precedente altare realizzato in legno di noce.\nAi lati del presbiterio si trovano due tele raffiguranti \"Storie di San Vittore\" e la \"Madonna del Rosario\", gi\u00e0 pala d'altare: le due opere sono attribuite a Carlo Pozzo (1667). Il \"San Carlo\" dell'altare a sinistra \u00e8 invece un'opera ottocentesca di Gabrio Brunati.\nI due arazzi raffiguranti la \"Nascita di San Giovanni Battista\" e \"Sant'Antonio Abate con gli animali\" sono opere della Scuola degli arazzi di Esino Lario.\nRisale al 1947 il portone in bronzo che consente l'accesso alla navata centrale, opera dello scultore Dino Bonalberti raffigurante la vita della Chiesa e del patrono. La mezzaluna in bronzo posta sopra il portale \u00e8 opera di Michele Vedani e raffigura la \"Gloria di San Vittore a cavallo\".\nL'ultimo intervento conservativo della facciata esterna risale al 2009.\nPer giungere alla chiesa, passando da via don Giovanni Battista Rocca, si attraversa la \"Via Crucis\", opera dello scultore Michele Vedani."}
{"id": "5613704", "revid": "287204", "url": "https://it.wikipedia.org/wiki?curid=5613704", "title": "Cantone di Flixecourt", "text": "Il Cantone di Flixecourt \u00e8 una divisione amministrativa dell'Arrondissement di Amiens.\n\u00c8 stato istituito a seguito della riforma dei cantoni del 2014, che \u00e8 entrata in vigore con le elezioni dipartimentali del 2015.\nComposizione.\nComprende i comuni di:"}
{"id": "5613705", "revid": "93556", "url": "https://it.wikipedia.org/wiki?curid=5613705", "title": "Classe Gowind", "text": "La classe Gowind \u00e8 una famiglia di navi militari sviluppata dalla DCNS, si tratta di corvette destinate svolgere diverse missioni navali, come le operazioni di sicurezza marittima, la gestione di crisi e il combattimento, in particolare in ambiente costiero, la sorveglianza e la sovranit\u00e0 in mare, la lotta contro la pirateria e lotta antisommergibile.\nStoria.\nProgramma Gowind.\nInizialmente, nel 2006, col nome \"Gowind\" la DCNS intendeva produrre delle corvette, da 1.000 a 2.000 tonnellate di dislocamento e ben armate, quasi delle piccole fregate.\nIn seguito, nel 2009, la DCNS, rivide l'idea di realizzare queste corvette complesse per realizzare dei pi\u00f9 semplici pattugliatori d'altura (OPV).\nQuindi, all'epoca, la linea di navi \"Gowind\" comprendeva:\nLa DCNS realizz\u00f2 quindi con fondi propri l'OPV 90 , che doveva essere il modello di base della gamma Gowind.\nLa gamma Gowind intendeva rappresentare la proposta di DCNS per la sostituzione degli avvisi della e dei pattugliatori della , nel contesto del programma .\nIn seguito la DCNS decise di non utilizzare il nome \"Gowind\" per la gamma di pattugliatori OPV, che doveva avere come modello di base l'OPV 90 , ma di usarlo per delle corvette.\nLa gamma \"Gowind\" comprende quindi 2 corvette da 102 a 75 metri e con un dislocamento rispettivamente di 2.500 e 1.300 tonnellate.\nLa DCNS, per sviluppare la linea dei pattugliatori OPV, cre\u00f2 nel 2013 con la societ\u00e0 Piriou la joint venture Kership.\nLa Kership svilupp\u00f2 quindi una linea di pattugliatori d'altura (Offshore Patrol Vessels \u2013 OPV) da 87 a 45 metri, il cui modello di punta rimane .\nI pattugliatori OPV sono declinati in diverse versioni e variano tra 87 e 45 metri e hanno dislocamento variabile tra 1.500 e 270 tonnellate.\nIn seguito, dal 2014, Kership vi aggiunse anche una linea di pattugliatori costieri (Coastal Patrol Vessels \u2013 CPV) da 32 a 19 metri.\nLe \"corvette Gowind\" sono commercializzate da DCNS, mentre i \"pattugliatori OPV e CPV\" sono commercializzati da Kership, una joint venture tra DCNS (45%) e Piriou (55%).\nMissioni.\nFino al settembre 2017, l'unica unit\u00e0 operativa era l'OPV , messa a disposizione alla Marine nationale dal ; l'unit\u00e0 costruita su fondi propri dalla DCNS \u00e8 stata data in affitto alla Marine nationale inizialmente per una durata di 3 anni (fino a settembre 2014), il contratto \u00e8 stato poi prolungato annualmente fino all'estate 2018. Durante questi anni ha svolto numerose missioni, operazioni ed esercitazioni, in particolare:\nIl 23 settembre 2017 \u00e8 salpata dal porto di Lorient la nave di tipo Gowind 2500 della Marina militare egiziana, consegnata dopo 36 mesi dall'ordine e diretta al suo porto base in Egitto; la nave integra nella sua suite di sensori il sistema \"SETIS\", la pi\u00f9 recente generazione di sistemi di controllo e combattimento sviluppata da Naval Group, ed il modulo di sensoristica \"Panoramic Sensors and Intelligence Module\" (PSIM) che si integra nei sistemi C*I della nave.\nDescrizione.\nFamiglia Gowind.\nLa corvetta multiruolo Gowind 2500 \u00e8 realizzata per operazioni di sorveglianza, di combattimento sopra e sotto il mare (AAW, ASW e ASuW), di protezione e di scorta; e per svolgere delle missioni di sovranit\u00e0, di sorveglianza marittima e di polizia contro i traffici illegali e la pirateria.\nLa corvetta Gowind 1000 \u00e8 la nave pi\u00f9 piccola proposta dalla DCNS. Fortemente armata e rapida, \u00e8 destinata a missioni navali di protezione, di scorta e di embargo in ambiente litoraneo; e per svolgere delle missioni di sovranit\u00e0, di sorveglianza, di ricognizione e di polizia.\nUna differenza importante tra la Gowind 2500 e la Gowind 1000, oltre naturalmente alle dimensioni, \u00e8 che la prima pu\u00f2 essere dotata di siluri MU-90 per la lotta antisommergibile (ASW); viceversa entrambe possono essere dotate del medesimo armamento antiaereo (AAW) e antinave (ASuW).\nI pattugliatori d'altura sono destinati a missioni di \"servizio pubblico\" (Search and Rescue), missioni di polizia (come la sorveglianza e la sovranit\u00e0 in mare, la lotta contro la pirateria e i traffici illegali) e missioni di controllo marittimo (ricognizione).\nI pattugliatori costieri sono destinati a missioni di \"servizio pubblico\", missioni di polizia (come la sorveglianza e la sovranit\u00e0 in mare, la lotta contro la pirateria e i traffici illegali).\nSeguendo lo schema della \"Postura permanente di salvaguardia marittima\" (PPSM) :\nUnit\u00e0.\nOrdini.\nLa Voennomorski sili na B\u0103lgarija, della Bulgaria, aveva fatto un ordine nel 2007 per 4 corvette \"Gowind 200\", prima cancellato e ridotto a 2 nel 2008, l'ordine \u00e8 stato finalmente cancellato nel 2009. La \"Gowind 200\" o \"Gowind Combat\" (per differenziarla dalla \"Gowind OPV\", pattugliatore) era il nome con cui era chiamata quella che in seguito \u00e8 stata rinominata \"Gowind 2500\".\nLe \"Gowind\" per la Malaysia, ordinate nel 2012, sono leggermente pi\u00f9 grandi delle \"Gowind 2500\" (111 metri di lunghezza fuori tutto e 3.100 tonnellate di dislocamento). Col nome di \u2013 in precedenza conosciute anche come \"Second Generation Patrol Vessel\" (SGPV) o \"Littoral combat ship\" (LCS) \u2013 esse sono basate sul design delle \"Gowind 2500\" e sono realizzate in 6 esemplari dalla Boustead Heavy Industries/Boustead Naval Shipyard a Lumut in Malaysia.\nNel luglio 2014, l'Egitto ordina 4 \"Gowind 2500\", la prima unit\u00e0 \u00e8 costruita da DCNS a Lorient e le altre 3 da Alexandria Shipyard ad Alessandria d'Egitto.\nNell'ottobre 2014, il Gabon ordina 1 \"OPV 50\"; al gennaio 2016 il contratto non \u00e8 ancora entrato in vigore.\nNel maggio 2016, la \"Gowind 1500\" \u2013 \"OPV 90\" \u2013 era proposta nella competizione per il \"Programa OPV\" dell'Armada Nacional dell'Uruguay, il contratto portava su 3 navi, tra cui ; gi\u00e0 nel 2013 vi era stato un tentativo simile, tuttavia \u00e8 arrivata seconda, il contratto \u00e8 stato vinto da L\u00fcrssen con il modello \"OPV 80\".\nLa DCNS ha proposto la \"Gowind 1500\" \u2013 \"OPV 90\" \u2013 all'Armada de la Rep\u00fablica Argentina, il programma consisterebbe in 4 navi, 2 saranno prodotte a Lorient e 2 da Tandanor a Buenos Aires.\nL' la DCNS ha aperto un ufficio di rappresentanza a Bogot\u00e0 in Colombia, l'obiettivo \u00e8 quello di vendere la corvetta \"Gowind 2500\" all'Armada de la Rep\u00fablica de Colombia.\nNell'ottobre 2018, la classe Gowind \u00e8 tra i quattro candidati nella shortlist per le future corvette brasiliane."}
{"id": "5613706", "revid": "1305772", "url": "https://it.wikipedia.org/wiki?curid=5613706", "title": "On My Mind (Ellie Goulding)", "text": "On My Mind \u00e8 un brano musicale pubblicato dalla cantante britannica Ellie Goulding, reso disponibile per il download digitale dal 17 settembre 2015. Il brano \u00e8 stato pubblicato come primo singolo estratto dall'album \"Delirium\" ed \u00e8 stato prodotto da Max Martin e Ilya Salmanzadeh.\nDescrizione.\nLa cantante ha definito il suo sound come \u00ab[...] molto diverso per me\u00bb. In un'intervista, ha dichiarato a proposito del brano: \n\"On My Mind\" un brano dalle sonorit\u00e0 electropop e R&amp;B con una strumentazione che si articola in riff di chitarra striduli, schiocchi secchi, una batteria trap con una elettronica acuta e sincopata, che secondo Bianca Gracie di \"Idolator\" \u00abcon piacere prescinde dalla ressa di sintetizzatori ariosi che sta attualmente dominando il genere\u00bb. Matthew Norton della rivista NME ha dichiarato che il brano \u00e8 \u00abR&amp;B iperattivo, intenso con un qualcosa di Rihanna negli \"eh\"\u00bb. Sia Steven J. Horowitz della rivista Billboard che Maeve McDermott della rivista \"USA Today\" hanno dichiarato che il riff delle sue \"chitarre metalliche\" richiama quello di \"Message in a Bottle\" dei The Police. La rivista Q ha descritto il singolo come una \u00abstoria swiftiana con riff di chitarra di una notte di sbornia a letto con un ammiratore tatuato\u00bb ispirata a una volta che era \u00abin tour, e aveva bevuto troppo\u00bb.\nNel brano, Ellie Goulding parla di una notte in cui afferma di essere andata a letto con un ragazzo.\nIl pezzo \u00e8 stato inserito nella colonna sonora del videogioco di calcio per PlayStation 3 e 4 denominato PES 2017.\nEllie Goulding ha spiegato in un'intervista con MTV News a proposito del testo del brano:\nAccoglienza.\nIl brano ha ricevuto critiche positive dai critici musicali. Matthew Horton della rivista NME ha dichiarato che nel singolo \u00absi sente qualcosa di Ed Sheeran nella dizione\u00bb, notando anche che \u00abEllie sembra che brindi non appena fa comprendere il suo punto di vista nel modo pi\u00f9 economico possibile\u00bb Lewis Corner del sito Digital Spy ha dato al brano una valutazione di 4 stelle su 5, dichiarando che il brano \u00absegna il momento in cui la signorina Goulding diventa una paladina del pop\u00bb, e sottolineando che \u00abi riff di chitarra in stile The Police e il ritornello oscillante riecheggeranno qua e l\u00e0 nel vostro cervello ma non ne potranno uscire.\u00bb\nBrennan Carley della rivista Spin \u00e8 arrivato a definirlo \u00abuno dei suoi singoli migliori sin'ora\u00bb. Jon Dolan della rivista Rolling Stone ha dichiarato che \u00abla grande voce di Ellie \u00e8 compattata in una serie di secche esplosioni su serrati hi-hats e fraseggi di chitarra dei Police\u00bb, e Rob Mesure di musicOMH ha assentito, definendola \u00abuna lontana parente di Message in a Bottle riconfigurata con profondi schiocchi bassi\u00bb.\nVideo musicale.\nIl 25 agosto 2015, Ellie Goulding ha dichiarato in un'intervista con Capital FM a proposito della trama del video musicale: \u00abci siamo io e un'altra ragazza che \u00e8 veramente stupenda e siamo una specie di \"Thelma &amp; Louise\"\u00bb, e ha spiegato: \u00abimmagino che potrete vederlo tra circa un mese di tempo. Non vedo davvero l'ora che lo vediate\u00bb. In un'altra intervista ha dichiarato inoltre che \u00e8 stato girato a Las Vegas e diretto da Emil Nava, affermando: \u00ab\u00e8 uno strano posto. Siamo andati in questo vecchio casino e abbiamo filmato il video qui dentro. Ho lavorato con il regista Emil [Nava]. Siamo amici e abbiamo voluto fare qualcosa di incredibilmente strambo. Abbiamo voluto cavalcare alcuni cavalli, e c'\u00e8 un gangster che non \u00e8 proprio una brava persona.\u00bb\nIl video si apre con Ellie Goulding in abito sera con una collana di gioielli in una camera d'albergo a Las Vegas a cui si sovrappongono immagini sgranate di uomini in casin\u00f2, cartoni animati e cowboy in groppa a dei cavalli. Ellie Goulding si staglia poi solitaria in abito bianco in una grande camera d'hotel in piedi mentre si esamina pensierosa davanti a uno specchio prima che si scorga il suo uomo in giacca e camicia sorridente avanzare dietro di lei e protendersi su di lei per baciarle una spalla. In un'altra scena Ellie Goulding in una camicia bianca canta il brano in piedi in una stanza vuota con le pareti blu e una porta bianca, mentre lei e il suo uomo si scorgono in momenti diversi insieme in camera da letto e in una stanza con un grande specchio sulla parete, e in una scena l'uomo si staglia da solo a sorseggiare un drink al bancone del bar. Ellie Goulding si staglia poi in piedi sulla porta di un grande caravan accanto a una ragazza, sua complice, con una bandana seduta su una sedia, mentre nella camera da letto si scorgono Ellie Goulding e il suo uomo in una lite accesa, nella quale lui in giacca grigia e camicia rosa si staglia infuriato e paonazzo in diversi momenti nella stessa stanza urlando e ringhiando nelle orecchie di una irremovibile Ellie che siede su una panca ai piedi del letto con sguardo vacuo. In un'altra scena si scorgono Ellie Goulding e la sua complice in groppa a dei cavalli avanzare lentamente verso Las Vegas."}
{"id": "5613709", "revid": "1305772", "url": "https://it.wikipedia.org/wiki?curid=5613709", "title": "Marton", "text": ""}
{"id": "5613711", "revid": "1117982", "url": "https://it.wikipedia.org/wiki?curid=5613711", "title": "Posidippo (comico)", "text": "Biografia e opere.\nSi conosce molto poco della sua vita: secondo il lessico \"Suida\", Posidippo, nato da Cinisco, un macedone residente ad Atene, cominci\u00f2 a scrivere commedie nel 289 a.C., tre anni dopo la morte di Menandro, primo macedone a comporre commedie ad Atene.\nSempre secondo la \"Suida\", Posidippo compose quasi 30 commedie, di cui nessuna si \u00e8 conservata. Aulo Gellio riferisce che vari comici latini si ispirarono alle sue commedie o le tradussero quasi interamente, ottenendo per\u00f2 risultati meno brillanti, secondo il giudizio di Gellio, degli originali. Posidippo consegu\u00ec quattro o cinque vittorie alle Grandi Dionisie ed il suo nome fu incluso nel canone dei poeti della Commedia Nuova. In numerosi frammenti compaiono i cuochi, in particolare i cuochi schiavi che, secondo Ateneo, proprio Posidippo introdusse sulla scena; un frammento racconta brevemente un episodio reale, il processo a Frine, avvenuto alcune decine di anni prima, la quale secondo Posidippo riusc\u00ec ad essere scagionata supplicando in lacrime i singoli membri della giuria.\nDelle sue opere sopravvivono 44 frammenti ed alcuni titoli, da cui non \u00e8 possibile ricavare le trame ma dai quali si evince che facesse uso di termini nuovi rispetto ai precedenti poeti comici attici:\nUna statua di Posidippo \u00e8 conservata presso il Museo Pio-Clementino (numero di inventario 735), uno dei complessi dei Musei Vaticani, e rappresenta il poeta seduto. La statua, una copia romana da originale greco, fu rinvenuta insieme ad un'altra raffigurante un altro comico (Menandro o, pi\u00f9 probabilmente, un comico romano) ed inizialmente si pensava che raffigurassero Lucio Cornelio Silla e Gaio Mario."}
{"id": "5613715", "revid": "1529788", "url": "https://it.wikipedia.org/wiki?curid=5613715", "title": "Castello di Viano (Fivizzano)", "text": "Il castello di Viano si trovava nell'omonimo comune di Viano, in provincia di Reggio Emilia.\nStoria.\nIl castello di Viano era al centro di un importante feudo dei Malaspina che comprendeva anche Gragnola e Cortila. Dopo avere fatto parte dei domini della famiglie dei Bianchi d'Erberia entr\u00f2 nei territori sottoposti al marchese Spinetta Malaspina e quindi in quelli del marchesato di Fosdinovo. Nel 1393 pass\u00f2 nel marchesato di Castel dell'Aquila per entrare a fare parte successivamente di nuovo di quello Fosdinovo, tra il 1559 ed il 1621.\nIn questo periodo viene costruito il nuovo castello, principalmente a carattere residenziale, forse sui resti di una costruzione medievale. Probabilmente l'edificio non sar\u00e0 mai portato a termine completamente, se risulta che intorno al 1639 le mura del borgo (che ospitava 140 persone) erano terminate mentre del castello in s\u00e9 era realizzata solo una torre ed una porta. In un periodo non preciso quanto costruito del castello viene abbattuto, ad eccezione proprio della grande torre circolare.\nDel castello e delle mura non resta molto. Sulla cima del colle su cui \u00e8 assiso il paese spicca la torre rotonda, che forse ebbe funzione di dongione. Dotata di ingresso rialzato rispetto al terreno, era collegata tramite un ponte levatoio con il castello. Dove sorgeva questo adesso c'\u00e8 una piazza.\nDelle mura del borgo, che cingevano tutta la sommit\u00e0 del colle, restano in diverso stato di conservazione le torri semicircolari. Di queste una \u00e8 stata rinforzata in tempi recenti con cemento armato, tre sono atterrate a livello basamentale, una \u00e8 pressoch\u00e9 distrutta e l'ultima, costruita vicino alla porta d'accesso, \u00e8 stata inglobata in un edificio civile.\nIncerto \u00e8 il periodo storico di costruzione, ma da alcuni particolari e dalle feritoie ancora presenti si pu\u00f2 supporre che fosse della met\u00e0 del XV secolo, quando Antonio Alberico I Malaspina dei marchesi di Fosdinovo divenne anche signore di Castel dell'Aquila."}
{"id": "5613716", "revid": "205250", "url": "https://it.wikipedia.org/wiki?curid=5613716", "title": "Victor Whitechurch", "text": "La maggior parte delle sue opere letterarie appartiene al genere giallo."}
{"id": "5613717", "revid": "1543377", "url": "https://it.wikipedia.org/wiki?curid=5613717", "title": "Ornithoptera aesacus", "text": "Ornithoptera aesacus () \u00e8 un lepidottero diurno appartenente alla famiglia Papilionidae, endemico dell'isola di Obi, nelle Molucche."}
{"id": "5613720", "revid": "1185701", "url": "https://it.wikipedia.org/wiki?curid=5613720", "title": "Lucia Conte", "text": "Carriera.\nLucia Conte, grazie al padre ex giocatore di rugby, respira la passione per lo sport fin da piccola e si appassiona al calcio giocando per strada con i cugini. Dopo aver giocato nelle formazioni miste fino ai 14 anni, et\u00e0 limite per giocare con i maschietti, decide di tesserarsi con l'Argentanese, societ\u00e0 che iscritta alla Serie B la inserisce in una formazione interamente femminile. Vestendo i colori rossoblu della societ\u00e0 di San Marco Argentano gioca la stagione 2008-2009 nel Girone D riuscendo a mettersi in luce siglando 9 reti su 20 incontri, non riuscendo tuttavia ad evitare la retrocessione in Serie C regionale.\nDurante il calciomercato estivo viene contattata dalla Polisportiva Real Cosenza che le offre un posto in rosa per la stagione entrante. Con le biancazzurre gioca tre stagioni, le prime due in Serie B e la terza, la 2011-2012, in Serie A2, al termine del quale la squadra si classifica all'ultimo posto con conseguente retrocessione in Serie B regionale.\nDurante il calciomercato estivo 2012 viene contattata dalla Pink Sport Time che le offre la possibilit\u00e0 di rimanere a giocare in A2 sotto la guida del mister Isabella Cardone. Decide quindi di vestire la casacca rosablu della societ\u00e0 barese alternando il calcio con l'impegno universitario, nella stagione 2012-2013 in A2, per poi passare in B, ritornata secondo livello del campionato italiano di calcio femminile, la stagione successiva, quella che vede la storica promozione della societ\u00e0 in Serie A al termine del campionato. Con la promozione e gli accordi con il Conte affronta la stagione 2014-2015 con la nuova maglia biancorossa debuttando in Serie A alla 1\u00aa giornata di campionato, il 4 ottobre 2014, nella partita persa per 0-4 in casa della Res Roma. Pedina fondamentale negli assist, a causa di un infortunio \u00e8 costretta a saltare dalla 4\u00aa all'11\u00aa giornata, compromettendo le prestazioni della squadra nella prima parte del campionato, la quale pur con i rinforzi arrivati durante il calciomercato invernale non riesce ad evitare la retrocessione. Conte riesce tuttavia anche se con solo due reti, la prima siglata il 14 febbraio 2015 alla 16\u00aa giornata (1-4 sul Riviera di Romagna) e prima in carriera nella massima serie, a essere la migliore realizzatrice della Pink, dietro alla bomber scozzese Lana Clelland (10) e Carmela Anaclerio (5). Grazie alla non iscrizione dell'Acese, la Pink viene ripescata e Conte ha l'occasione di giocare la sua seconda stagione nel massimo livello del campionato italiano di calcio femminile.\nDopo aver deciso di lasciare temporaneamente l'agonismo al termine della stagione 2015-2016 in favore degli studi universitari, nell'estate 2017 ritorna al calcio giocato sottoscrivendo un accordo con la per giocare in Serie B la stagione entrante."}
{"id": "5613721", "revid": "34392", "url": "https://it.wikipedia.org/wiki?curid=5613721", "title": "Wouter", "text": "Biografia.\nWouter, frate domenicano del quale \u00e8 noto il solo nome, nel 1510 predic\u00f2 a Utrecht contro le tradizionali pratiche religiose, ma ritratt\u00f2 presto i suoi assunti. Nel 1517 riprese le critiche che gli valsero l'appellativo di \u00abmonaco luterano\u00bb ed egli, deposto l'abito ecclesiastico, predic\u00f2 per tutta l'Olanda quello che presentava come il vero vangelo. A Delft, dove visse dal 1520, si fece molti seguaci, tra i quali Cornelis Hoen, Johannes Sartorius, Jan de Bakker, Frederik Hondebeeke, David Joris e Willem Gnapheus, che sono con lui i precursori del sacramentismo spirituale zwingliano e anabattista.\nWouter, da non confondere con l'umanista Wouter Deelen, sostenne la teoria luterana della salvezza ottenuta per sola fede e la critica delle indulgenze: se la remissione dei peccati potesse essere ottenuta col denaro, osservava, \u00ab Dio non avrebbe mandato il proprio figlio nella carne a espiare i nostri peccati col sangue e con la morte nella croce \u00bb.\nPer sfuggire alle persecuzioni, nel 1528 Wouter fu costretto a rifugiarsi a Strasburgo, dove visse fino alla morte."}
{"id": "5613725", "revid": "1123217", "url": "https://it.wikipedia.org/wiki?curid=5613725", "title": "Cinese standard", "text": ""}
{"id": "5613729", "revid": "125659891", "url": "https://it.wikipedia.org/wiki?curid=5613729", "title": "Episodi de I Griffin (quattordicesima stagione)", "text": "La quattordicesima stagione della serie televisiva I Griffin, composta da 20 episodi, \u00e8 stata trasmessa negli Stati Uniti, da Fox, dal 27 settembre 2015 al 22 maggio 2016.\nIn Italia la stagione \u00e8 stata trasmessa dal 4 al 25 luglio 2016 su Italia 1 saltando 4 episodi. Due degli episodi inediti sono stati recuperati il 12 e 15 agosto 2016 su Italia 1, mentre gli altri due il 16 maggio 2017 su Italia 2.\n\"Intossicami dolcemente\".\nDurante una visita medica, Stewie scopre di essere affetto dall'ADHD e gli vengono prescritti dei farmaci. Nel frattempo, Peter e Quagmire competono l'uno contro l'altro in un cooking show.\n\"Pap\u00e0 ha un figlio rotolante\".\nPer la festa del pap\u00e0, Peter, Cleveland e Quagmire decidono di invitare il padre di Joe, Budd, il quale per\u00f2 prova disprezzo per i diversamente abili. Per cercare di risolvere la situazione, Peter decide di prendere il posto di Joe come suo figlio. Nel frattempo, Stewie viene a sapere durante una visita medica che avr\u00e0 una statura bassa per il resto della sua vita. Dopo aver appreso questa notizia, Stewie incontrer\u00e0 e stringer\u00e0 amicizia con Tom Cruise, il quale lo convincer\u00e0 che essere bassi ha i suoi vantaggi.\n\"Amici tecnologici\".\nBrian critica duramente i tweet di Stewie poich\u00e9 insensati, ma quando ad uno spettacolo di cabaret si ritrova senza battute (divertenti), copia i tweet di Stewie che si rivelano un successo. Il bambino tronca quindi l'amicizia col cane e decide di costruirsi un robot come amico. Questo si rivela anche pi\u00f9 intelligente di Stewie stesso, costruendosi altri due robot e \"bullizzando\" il bambino. Decide quindi di distruggerli con l'aiuto di Brian. Stewie pensa che eliminarli sar\u00e0 difficile, ma si ricrede quando Brian li annienta con l'acqua. Intanto Lois si accorge che la parte di letto di Peter \u00e8 totalmente senza molle e decidono quindi di comprarne uno nuovo. Dopo una visita in un negozio di materassi, trovano il modello perfetto. Il nuovo materasso non giova per\u00f2 alla vita sessuale dei due, e Peter decide di recuperare il vecchio, trovandolo nel set di un film porno. Riesce cos\u00ec a riaccendere la passione con Lois, ma i due decidono di tenere quello nuovo perch\u00e9 pi\u00f9 igienico.\n\"Attivit\u00e0 Peternormale\".\nPeter e i ragazzi, dopo aver visto al cinema un film horror deludente, decidono di scrivere un film horror. Non trovando l'ispirazione all'Ostrica Ubriaca si recano in un vecchio manicomio abbandonato per trovare ispirazione. Mentre buttano gi\u00f9 qualche idea iniziano a spaventarsi per i rumori strani e l'inquietudine del posto. Decidono quindi di scappare ma trovano di fronte a loro un vecchio dalla mano uncinata, secondo loro un assassino che viveva l\u00ec. Quando per\u00f2 lo uccidono scoprono che in realt\u00e0 era un militare che faceva il guardiano del posto. I quattro amici ormai presi dai sensi di colpa e dalla paura della galera cercano di incolparsi l'un l'altro trovando alla fine la perfetta trama per un film horror. Nel frattempo Brian decide di indossare gli occhiali da vista per sembrare pi\u00f9 intelligente. Stewie non riesce a sopportare il suo nuovo atteggiamento e decide di romperli.\n\"Peter, Chris e Brian\".\nTra le sue vecchie riviste porno Peter trova un video di un giovane se stesso in cui augura al suo omonimo di essere diventato qualcuno (asserendo di non voler fare i lavori che poi avrebbe fatto per davvero come l'operaio in una birreria). Deluso da come \u00e8 diventato, vede in Chris se stesso quando era ragazzo, e decide di affidarlo a Brian, che lo fa diventare un ragazzo colto e sofisticato, perdendo per\u00f2 il legame con il padre. Ad una riunione di un club del libro a cui il ragazzo e Brian partecipano, Chris vede come il cane finga di essere quella persona sofisticata che sembra per i suoi comodi (cio\u00e8 apparentemente rimorchiare) e decide di andarsene e si riunisce al padre, sperando di diventare come lui da adulto (molto improbabile).\n\"La sorella di Peter\".\nPer il giorno del Ringraziamento, Lois decide di invitare anche Karen, la sorella di Peter, una wrestler molto forte che \u00e8 stata inconsciamente violenta con quest'ultimo. Dopo che Peter \u00e8 stato sfrattato e preso in giro dalla sorella, Meg intuisce che suo padre l'ha trattata male per tutto il tempo solo perch\u00e9 era stato influenzato dalla violenza di Karen. Per dimostrare a se stesso di essere forte, Peter decide di scontrarsi con lei ad un incontro di wrestling. Ma quando allo scontro Karen sembra avere la meglio su suo fratello, arriva Meg, che la colpisce con una sedia facendola svenire. Verso la fine dell\u2019episodio, Peter riceve una chiamata dove dicono che sua sorella non ce l\u2019ha fatta.\n\"Messaggi bollenti\".\nDurante una cena con Peter, Lois e suo padre Ida, Quagmire confessa a quest'ultimo di essere perdutamente innamorato di Lois. Quando Peter lo viene a sapere tramite un messaggio vocale inviato per sbaglio sul suo cellulare, va su tutte le furie e rompe l'amicizia con Quagmire. A questo punto, Lois cerca di risolvere la situazione, ma Quagmire decide di trasferirsi per evitare ulteriore imbarazzo. Quando Peter capisce che il gruppo \u00e8 noioso senza Glenn, chiede a Lois di risolvere la situazione. Quagmire decide di mettere da parte i suoi sentimenti e di tornare a casa.\n\"Paralisi\".\nI ragazzi partecipano ad una corsa dei tori compreso Joe, il quale \u00e8 coinvolto in un grave incidente rimanendo paralizzato dal collo in gi\u00f9. I suoi amici decidono di sostenerlo dato che ha ancora pi\u00f9 bisogno di aiuto e Bonnie lo ha lasciato. Nel frattempo Brian intraprende una relazione con una ragazza, ma quando scopre che lei \u00e8 sposata si finge un cane da compagnia per mascherare il tradimento. Brian per\u00f2 viene costretto a vivere a casa loro dal marito della ragazza. Per fortuna Stewie \u00e8 nei paraggi e riuscir\u00e0 a convincere l'uomo a restituirgli Brian. Intanto i ragazzi portano Joe in una casa di cura dall'aspetto orribile. Quando Lois lo viene a sapere costringe Peter a riportare Joe a casa. Quando Peter, Cleveland e Quagmire lo vanno a riprendere scoprono che Joe ha il cellulare del dottor Hartman conficcato nella schiena, era proprio il cellulare ad aver paralizzato completamente Joe.\n\"Uno sparo nel buio\".\nPeter decide di lasciare il divano di casa in giardino ma quando il mattino dopo non lo trova pi\u00f9 si convince che glielo hanno rubato. Su tutte le furie organizza una ronda di quartiere insieme a Cleveland, Joe e Quagmire. Una sera vede una figura nell'ombra che cerca di entrare di nascosto in casa di Cleveland, nonostante gli ordina di fermarsi lui non lo ascolta. Peter allora gli spara. Peter rimarr\u00e0 sconvolto quando scopre che il malintenzionato in realt\u00e0 era Cleveland Jr. che rientrava in casa. Dopo aver saputo la notizia, Cleveland e Donna decidono di denunciare Peter per crimine razziale. Peter all'inizio viene messo in carcere ma grazie agli avvocati di Carter riesce ad essere assolto e far passare Cleveland Jr. come un criminale. Peter colto da un senso di colpa, va a casa di Cleveland per scusarsi e difendere il figlio. La questione si risolver\u00e0 dopo che Cleveland annuncia a tutti di aver sparato lui stesso al figlio, facendo disinteressare tutti.\n\"Caramelle, Quahog, Marshmallow\".\nFrugando dentro delle vecchie scatole di Quagmire, i ragazzi scoprono che quest'ultimo ha preso parte in una soap opera coreana come attore protagonista. I quattro si mettono a guardare tutti gli episodi ma manca l'ultimo episodio. Peter, Cleveland e Joe ormai appassionatosi alla soap si dirigono in Corea del Sud per cercare l'episodio mancante. Quando arrivano sul luogo Quagmire viene osannato dalla popolazione che ancora si ricordava il suo personaggio. Qui ritrova Sujin, la co-protagonista della soap. I due si innamorano e Quagmire decide di rimanere in Corea. Peter, Joe e Cleveland cercano di fargli cambiare idea ma invano. I tre tornano in aeroporto rassegnati ma alla fine Quagmire si convince che \u00e8 meglio ritornare alla sua vecchia vita.\n\"Il bimbo del burro d'arachidi\".\nLa famiglia Griffin si accorge di avere problemi di soldi e perci\u00f2 cerca dei modi per guadagnare. Peter compra un metal detector ma lo usa per trovare cianfrusaglie e rubare oggetti alla gente. Lois ha un'idea migliore: vuole portare Stewie ad un provino per una pubblicit\u00e0 del burro d'arachidi. Stewie riesce ad ottenere la parte e il reddito della famiglia migliora. I soldi per\u00f2 iniziano a finire e Peter e Lois costringono Stewie a fare altre cose nel mondo dello spettacolo che lo portano a stressarlo anche con l\u2019uso della droga. Alla fine Stewie mander\u00e0 all'aria di proposito una pubblicit\u00e0 in produzione sotto consiglio di Brian.\n\"Yankees truffati\".\nPeter viene costretto da Lois a fare compagnia a Carter mentre lei va alla spa insieme alla madre Barbara. Peter convince Carter ad accettare un'offerta che si riveler\u00e0 essere una truffa proveniente dalla Nigeria. Carter decide quindi di riprendersi i soldi persi nella truffa e insieme a Peter parte per l'Africa. Arrivati in Africa Peter e Carter scoprono che i soldi inviati sono serviti a migliorare il luogo e il benessere della popolazione, ma Carter infuriato decide di distruggere tutto e fa rinchiudere Peter, il quale si era opposto alle cattiverie di Carter. La notizia fa il giro del mondo grazie al cantante Paul Simon e Lois decide di partire per l'Africa in soccorso del marito. Arrivata l\u00ec riesce a convincere il padre a rimettere tutto in ordine e a far liberare Peter. Nel frattempo Brian rimane impressionato dalla bellezza di Patty, un'amica di Meg e fa di tutto per uscire con lei. Quando \u00e8 sul punto di fare sesso con lei, Meg arriva per interrompere tutto consigliando a Patty di non farlo perch\u00e9 Brian si stava solo approfittando di lei.\n\"Un'app al giorno\".\nPeter sovraccarica il suo telefono con delle applicazioni. Compra un nuovo telefono con pi\u00f9 memoria e d\u00e0 il suo vecchio cellulare a Chris, il quale invia ad una sua compagna di scuola una foto oscena che costringer\u00e0 il ragazzo a sottoporsi ad un intervento di castrazione chimica per non essere considerato pervertito dai suoi compagni. Stewie invece, si unisce a un club di tennis e invita Brian ad essere il suo partner.\n\"Peter minorenne\".\nIl sindaco West impone una legge con la quale stabilisce che l'et\u00e0 minima consentita per acquistare alcolici \u00e8 di cinquant'anni. Peter perci\u00f2 chiede a Brian di comprare gli alcolici al posto suo, visto che grazie agli anni da cane, egli supera il limite. Brian per\u00f2 finisce ai lavori forzati a causa di Peter, che spiffera al poliziotto il fatto che il cane gli ha venduto la birra. I due inizieranno a litigare vivacemente e Brian lo rimprovera di voler trascorrere del tempo insieme a lui solo perch\u00e9 ricava gli alcolici. Comunque i due amici decideranno di andare dal sindaco West in persona e di far abrogare la legge. L'iniziativa sembra non avere successo, ma riescono ad incastrare il sindaco quando scoprono che anche lui viola tale legge, poich\u00e9 la moglie in quel momento stava bevendo vino. Infine i due scopriranno che il loro legame \u00e8 ancora parecchio saldo.\n\"Un mucchio di cose che succedono di sopra\".\nPeter inizia a passare un sacco di tempo in soffitta dove ha creato una stanza dei divertimenti, ma la situazione peggiora quando invita i suoi amici a passare il tempo insieme a lui. Lois \u00e8 stufa di questa situazione e decide di imprigionarli l\u00e0 sopra. Alla fine li far\u00e0 uscire visto che la situazione era insostenibile per i quattro. Intanto Stewie fa degli incubi ricorrenti durante la notte e non riesce a dormire correttamente. Brian decide di aiutarlo vedendo le pessime condizioni fisiche di Stewie. Quest'ultimo permette a Brian di entrare nei suoi incubi insieme a lui grazie a una macchina. Brian riuscir\u00e0 a uccidere il mostro responsabile degli incubi di Stewie ma appena esso muore si trasforma in Brian stesso. Stewie interpreta tutto ci\u00f2 per il fatto che \u00e8 ossessionato nel non deludere Brian e che \u00e8 un suo pensiero ricorrente.\n\"Il cane dongiovanni\".\nIn casa Swanson si festeggia il compleanno di Bonnie. Quest'ultima viene trovata piangente da Brian e i due si baciano dopo aver parlato dei problemi della donna. Brian \u00e8 mortificato e confida il segreto a Peter il quale per\u00f2 si lascia sfuggire di bocca il fattaccio davanti a Joe. Dopo essere stati insultati dai loro amici e familiari Bonnie e Brian decidono di fuggire e iniziare una nuova vita da soli. Quando per\u00f2 vedono che \u00e8 pi\u00f9 dura di come credevano Bonnie torna a casa ricongiungendosi con Joe. Nel frattempo Meg si reca in un centro anziani per fare dei lavori socialmente utili per conto della scuola. Come risarcimento per i pessimi trattamenti subiti da parte degli anziani decide di derubarli. Quando Chris scopre le azioni di Meg la aiuta a rapinare gli anziani insieme a lei. Alla fine per\u00f2 i due si pentono di averli derubati e decidono di restituire tutta la roba.\n\"Porta la lettera\".\nQuando Lois diventa un\u2019impiegata delle poste per pagare la scuola privata di Stewie, trova una lettera non inviata di Peter che era destinata alla sua ex.\n\"Le nuove avventure del vecchio Tom\".\nLa famiglia Griffin fa shopping al centro commerciale. Durante lo svago Brian cerca di fare colpo su una commessa comprando un anello costosissimo. Stewie, entrato nel negozio insieme a lui, gli chiede spiegazioni, Brian gli rivela che \u00e8 tutta una tattica e che quando la ragazza non \u00e8 di turno lo restituir\u00e0 ad un'altra commessa. I piani mutano quando Chris stupidamente mangia l'anello e Brian con Stewie fanno di tutto per recuperarlo. Nel frattempo Peter cerca di far sparire dalle scene il nuovo affascinante giornalista della tv locale del quale si era invaghita Lois. Nel tentativo di mandarlo via fa licenziare per errore Tom Tucker. Quest'ultimo dopo aver perso il lavoro entra in depressione ed \u00e8 sul punto di suicidarsi. Peter arriva in tempo e riesce a fargli riavere il lavoro facendogli avere un servizio da mandare in onda.\n\"Corri, Chris, corri\".\nChris si candida come \"Re del ballo\" supportato da Neil Goldman. Nonostante lo scetticismo di Lois, Stewie e Brian, Chris riesce ad essere eletto come re. In famiglia sono tutti entusiasti del risultato di Chris a parte Meg che spiega a Stewie e Brian che in realt\u00e0 hanno eletto Chris solo per un gesto caritatevole. Chris non crede a Brian e Stewie quando glielo rivelano, ma lo scoprir\u00e0 al giorno del ballo. Nel frattempo Cleveland inizia a frequentare Jerome fuori dal pub e Peter, Joe e Quagmire cercano di farlo tornare nel gruppo senza per\u00f2 riuscirci. Cleveland si sente a suo agio con Jerome ma quest'ultimo gli fa capire che esce con lui solo perch\u00e9 sono della stessa etnia. Cleveland stupito decide di tornare dai suoi vecchi amici.\n\"Passaggio in India\".\nBrian chiamando il centro assistenza dell'azienda produttrice del suo computer per risolvere un guasto tecnico conosce una centralinista, Padme. Tra i due nasce subito un sentimento amoroso e Brian decide di partire insieme a Stewie per l'India dove Padme lavora. I due riescono a trovare la ragazza ma lei sta per sposarsi con un ragazzo come da tradizione. Padme per\u00f2 rivela ai presenti di non volersi sposare ma di voler partire negli Stati Uniti insieme a Brian. Il padre della ragazza accetta ma vuole un risarcimento in denaro sostanzioso. Brian non ha molti soldi, cos\u00ec cerca di vincere al programma The Millionaire perdendo per\u00f2 dopo aver sbagliato la prima domanda. A questo punto Padme rinuncia al suo progetto e rimane in India. Nel frattempo Peter viene costretto ad andare a giocare a bingo insieme a Joe. Inizialmente Peter \u00e8 annoiato ma andando avanti col gioco e conoscendo gli altri giocatori diventa un cliente abituale togliendo il titolo di \"simpaticone\" a Joe. Lois cerca di intervenire convincendo Peter a smettere di giocare ma senza successo. Alla fine Peter rinuncer\u00e0 a giocare dopo che Meg e Chris arriveranno a togliergli tutto il divertimento."}
{"id": "5613756", "revid": "1396213", "url": "https://it.wikipedia.org/wiki?curid=5613756", "title": "Film del Marvel Cinematic Universe", "text": "I film del Marvel Cinematic Universe sono una serie di film di supereroi basati sui personaggi apparsi nei fumetti Marvel Comics e prodotti dai Marvel Studios. Come accade nell'Universo Marvel dei fumetti, le pellicole appartenenti a questo franchise condividono l'ambientazione, alcuni personaggi e alcuni elementi della trama che fanno da filo conduttore tra di essi. Sono stati distribuiti 27 film e altri 13 sono in varie fasi dello sviluppo. Le pellicole del MCU hanno ricevuto elogi dalla critica e con pi\u00f9 di $25,6 miliardi incassati in tutto il mondo \u00e8 il franchise pi\u00f9 redditizio nella storia del cinema.\nIl primo film \u00e8 stato \"Iron Man\" (2008), distribuito dalla Paramount Pictures, che ha distribuito anche \"Iron Man 2\" (2010), \"Thor\" (2011) e \"Captain America - Il primo Vendicatore\" (2011), mentre \"L'incredibile Hulk\" (2008) \u00e8 stato distribuito dagli Universal Studios. A partire da \"The Avengers\" (2012), ultima pellicola della \"Fase Uno\", i film del franchise sono distribuiti dai Walt Disney Studios Motion Pictures, ad eccezione di quelli di Spider-Man, distribuiti da Sony Pictures Entertainment. I film della \"Fase Due\" sono \"Iron Man 3\" (2013), ' (2013), ' (2014), \"Guardiani della Galassia\" (2014), ' (2015) e \"Ant-Man\" (2015). I film della \"Fase Tre\" sono ' (2016), \"Doctor Strange\" (2016), \"Guardiani della Galassia Vol. 2\" (2017), ' (2017), ' (2017), \"Black Panther\" (2018), ' (2018), \"Ant-Man and the Wasp\" (2018), \"Captain Marvel\" (2019), ' (2019) e \"\" (2019). Le prime tre fasi sono note come la \"Saga dell'Infinito\" (\"Infinity Saga\").\nI film della \"Fase Quattro\" sono \"Black Widow\" (2021), \"Shang-Chi e la leggenda dei Dieci Anelli\" (2021), \"Eternals\" (2021), \"\" (2021), \"Doctor Strange nel Multiverso della Follia\" (2022), \"Thor: Love and Thunder\" (2022), \"Black Panther: Wakanda Forever\" (2022), \"The Marvels\" (2023), \"Guardiani della Galassia Vol. 3\" (2023), \"Ant-Man and the Wasp: Quantumania\" (2023) e \"Fantastic Four\". Sono inoltre in sviluppo ulteriori pellicole.\nSaga dell'Infinito.\nFase Uno.\n\"Iron Man\" (2008).\nNell'aprile del 2006, la Marvel ha assunto Jon Favreau come regista, con Arthur Marcum, Matt Holloway, Mark Fergus e Hawk Ostby a scrivere due diverse sceneggiature per il film. Favreau ha unito poi i due script che sono stati nuovamente rimaneggiati da John August. Robert Downey Jr. \u00e8 stato scelto per interpretare Tony Stark nel settembre 2006. Le riprese sono iniziate il 12 marzo 2007 e nelle prime due settimane si \u00e8 girato a Inyo Country, in California, poi alla Edwards Air Force Base a met\u00e0 aprile, per poi concludersi al Caesars Palace a Las Vegas il 25 giugno 2007. Nella scena dopo i titoli di coda Samuel L. Jackson interpreta Nick Fury.\n\"L'incredibile Hulk\" (2008).\nNel gennaio 2006 i diritti cinematografici di Hulk sono tornati dagli Universal Studios alla Marvel, che ha ingaggiato Louis Leterrier per la regia. La sceneggiatura \u00e8 stata scritta da Zak Penn. Nell'aprile 2006 Edward Norton \u00e8 entrato in trattative per interpretare Bruce Banner e riscrivere lo script di Penn. Le riprese sono iniziate il 9 luglio 2007 e si sono svolte principalmente a Toronto, pi\u00f9 alcune settimane a New York e a Rio de Janeiro. Robert Downey Jr. \u00e8 tornato nei panni di Iron Man per un cameo alla fine del film, in una scena con il Generale Ross, interpretato da William Hurt.\n\"Iron Man 2\" (2010).\nSubito dopo il successo di \"Iron Man\" la Marvel ha annunciato un sequel, con Jon Favreau come regista, e Justin Theroux \u00e8 stato assunto per scrivere la sceneggiatura, che sarebbe stata basata su una storia originale di Favreau e Downey e ispirata al fumetto \"Iron Man: il demone nella bottiglia\". Nell'ottobre 2008 Downey Jr. ha firmato un contratto multi-film per tornare nel ruolo di Tony Stark / Iron Man. Samuel L. Jackson ha firmato un contratto per interpretare Nick Fury in nove film, e Scarlett Johansson \u00e8 stata scelta come Vedova Nera, anche lei per pi\u00f9 film. Le riprese sono iniziate il 6 aprile 2009 a Pasadena. La maggior parte delle riprese si \u00e8 svolta ai Raleigh Studios a Manhattan Beach. Altre scene sono state girate alla Edwards Air Force Base, nel Principato di Monaco e al Sepulveda Dam. Nella scena dopo i titoli di coda il martello di Thor viene ritrovato in un cratere.\n\"Thor\" (2011).\nMark Protosevich \u00e8 stato assunto per scrivere \"Thor\" nell'aprile 2006. Nell'agosto 2007 \u00e8 stato scelto Matthew Vaughn per dirigere il film. Vaughn \u00e8 rimasto fino al maggio 2008; la Marvel ha fatto quindi scrivere una nuova sceneggiatura ad Ashley Edward Miller e Zack Stentz, rimaneggiata poi da Don Payne. Nel settembre Kenneth Branagh \u00e8 entrato in trattative per sostituire Vaughn. Nel maggio 2009 Chris Hemsworth e Tom Hiddleston sono stati scelti per interpretare Thor e suo fratello Loki. Le riprese sono iniziate l'11 gennaio 2010 a Los Angeles prima di spostarsi a Galisteo, in Nuovo Messico, il 15 marzo 2010. Clark Gregg riprende il ruolo dell'agente S.H.I.E.L.D. Phil Coulson e Jeremy Renner appare in un cameo nel ruolo di Occhio di Falco. Nella scena dopo i titoli di coda, diretta da Joss Whedon, Loki osserva Erik Selvig e Nick Fury parlare del cubo cosmico.\n\"Captain America - Il primo Vendicatore\" (2011).\nNell'aprile del 2006 la Marvel ha assunto David Self per scrivere la sceneggiatura. Joe Johnston ha firmato per dirigere il film nel novembre 2008 e sono stati assunti Christopher Markus e Stephen McFeely per riscrivere la sceneggiatura. Nel marzo del 2010 Chris Evans \u00e8 stato scelto per interpretare Capitan America e Hugo Weaving per il Teschio Rosso. Le riprese sono inziate il 28 giugno 2010 e si sono svolte a Londra, Caerwent, Manchester e Liverpool. Il cubo cosmico, chiamato \"Tesseract\", a cui si fa riferimento in \"Thor\", appare nel film. Dominic Cooper interpreta un giovane Howard Stark, padre di Tony Stark.\n\"The Avengers\" (2012).\nNel giugno 2007 Zak Penn, sceneggiatore de \"L'incredibile Hulk\", \u00e8 stato assunto per scrivere \"The Avengers\". Nell'aprile 2010 Joss Whedon ha firmato per dirigere il film e ha riscritto la sceneggiatura di Penn. La Marvel ha annunciato che Edward Norton non avrebbe ripreso il ruolo di Bruce Banner, e nel luglio 2010 \u00e8 stato assunto al suo posto Mark Ruffalo. Nell'ottobre 2010 la Disney ha raggiunto un accordo con la Paramount per la distribuzione mondiale di \"The Avengers\" e \"Iron Man 3\". Le riprese sono iniziate nell'aprile 2011 ad Albuquerque, in Nuovo Messico, per poi spostarsi a Cleveland in Ohio ad agosto e a New York a settembre. Il \"villain\" Thanos appare nella scena dopo i titoli di coda, interpretato da Damion Poitier.\nFase Due.\n\"Iron Man 3\" (2013).\nIl film \u00e8 stato annunciato alla fine del 2010 ed \u00e8 uscito il 24 aprile 2013. Nel febbraio 2011 Shane Black \u00e8 stato assunto per dirigerlo, scrivendo la sceneggiatura insieme a Drew Pearce; parte della storia del film \u00e8 ispirata alla saga a fumetti \"Extremis\" di Iron Man. Le riprese si sono svolte da maggio 2012 in Carolina del Nord, nella Florida del sud, in Cina e a Los Angeles. Nel film Tony Stark combatte contro un disturbo da stress post-traumatico in seguito alla battaglia di New York in \"The Avengers\". Mark Ruffalo riprende il ruolo di Bruce Banner nella scena dopo i titoli di coda.\n\"Thor: The Dark World\" (2013).\nIl film \u00e8 stato annunciato nel giugno 2011 ed \u00e8 uscito il 20 novembre 2013. Alan Taylor \u00e8 stato scelto come regista nel dicembre 2011. Al San Diego Comic-Con International 2012 \u00e8 stato annunciato il titolo del film. Le riprese sono iniziate nel settembre 2012 a Bourne Wood, nel Surrey. Altre riprese sono state effettuate in Groenlandia e a Londra. Chris Evans ha un cameo nei panni di Capitan America. Nella scena durante i titoli di coda, diretta da James Gunn, Sif e Volstagg incontrano il Collezionista, interpretato da Benicio del Toro.\n\"Captain America: The Winter Soldier\" (2014).\nIl film \u00e8 stato annunciato nell'aprile 2012 ed \u00e8 uscito il 26 marzo 2014. Joe e Anthony Russo sono stati scelti per dirigerlo nel maggio 2012. A luglio \u00e8 stato annunciato il titolo del film. Chris Evans, Scarlett Johansson e Samuel L. Jackson sono tornati rispettivamente come Steve Rogers, Natasha Romanoff e Nick Fury. Le riprese sono iniziate nell'aprile 2013 e si sono svolte a Washington e a Cleveland, in Ohio. Nella scena durante i titoli di coda, diretta da Joss Whedon, il Barone Strucker presenta i gemelli Quicksilver e Scarlet Witch.\n\"Guardiani della Galassia\" (2014).\nI Marvel Studios hanno annunciato un film basato sui Guardiani della Galassia nel luglio 2012, uscito poi il 22 ottobre 2014. Il film \u00e8 diretto da James Gunn su una sceneggiatura scritta da lui, Chris McCoy e Nicole Perlman. Nel febbraio 2013 Chris Pratt \u00e8 stato scelto per interpretare il protagonista Star-Lord. Al Comic-Con 2013 sono stati annunciati nel cast Zoe Saldana, Dave Bautista, Glenn Close, Lee Pace, Karen Gillan, Benicio del Toro, John C. Reilly, Djimon Hounsou e Michael Rooker. Inoltre Josh Brolin interpreta Thanos, \"villain\" gi\u00e0 comparso alla fine di \"The Avengers\". Le riprese si sono svolte nell'estate del 2013 a Londra. In seguito \u00e8 stato confermato da Gunn che il film \u00e8 collegato ad \"Avengers: Infinity War\".\n\"Avengers: Age of Ultron\" (2015).\nIl film \u00e8 stato annunciato dalla Disney poco dopo l'uscita del primo film ed \u00e8 uscito il 22 aprile 2015. Nell'agosto 2011 Joss Whedon ha firmato per tornare come sceneggiatore e regista del film. Nel giugno 2013 Robert Downey Jr. ha firmato un contratto per tornare come Tony Stark / Iron Man. Whedon ha incluso nel film Pietro e Wanda Maximoff, interpretati da Aaron Taylor-Johnson ed Elizabeth Olsen. Paul Bettany interpreta Visione, mentre il \"villain\" Ultron \u00e8 interpretato da James Spader. Al Comic-Con 2013 di San Diego \u00e8 stato annunciato il titolo ufficiale del film. Le riprese si sono svolte da marzo ad agosto 2014 a Londra, Johannesburg, Seul, Chittagong e Valle d'Aosta.\n\"Ant-Man\" (2015).\nIl film \u00e8 diretto da Peyton Reed e interpretato da Paul Rudd, Michael Douglas, Evangeline Lilly e Corey Stoll. Inizialmente il regista avrebbe dovuto essere Edgar Wright, anche autore della sceneggiatura insieme a Joe Cornish, ma nel maggio 2014 il regista ha lasciato la produzione a causa di divergenze creative con la Marvel. Dopo alcune settimane di trattative, \u00e8 stato scelto Reed come sostituto di Wright; Adam McKay \u00e8 stato ingaggiato per rimaneggiare lo script di Wright e Cornish. Le riprese sono iniziate nell'agosto 2014 e sono terminate il dicembre successivo.\nFase Tre.\n\"Captain America: Civil War\" (2016).\nNel gennaio 2014 Anthony e Joe Russo hanno firmato per tornare alla regia del terzo film di Capitan America; inoltre sono stati confermati gli sceneggiatori Christopher Markus e Stephen McFeely, oltre al ritorno di Chris Evans nei panni del supereroe. Nell'ottobre 2014 \u00e8 stato annunciato il titolo ufficiale del film, insieme all'ingresso nel cast di Robert Downey Jr. nei panni di Tony Stark / Iron Man. Le riprese si sono svolte da aprile ad agosto 2015 ad Atlanta, Porto Rico, Berlino e Islanda. Il film \u00e8 stato il primo a usare le nuove macchine da presa 2D digitali IMAX \"Alexa 65\". Joe Russo ha affermato che circa quindici minuti del film sono stati girati con queste nuove camere. Il film introduce inoltre Tom Holland nel ruolo di Peter Parker / Spider-Man e Chadwick Boseman nel ruolo di T'Challa / Pantera Nera, che saranno poi protagonisti dei film a loro dedicati nel 2017 e nel 2018.\n\"Doctor Strange\" (2016).\nNel giugno 2010 Thomas Dean Donnelly e Joshua Oppenheimer sono stati assunti per scrivere la sceneggiatura del film con protagonista Dottor Strange. Scott Derrickson \u00e8 stato scelto nel giugno 2014 per dirigere il film, mentre Jon Spaihts \u00e8 stato ingaggiato per riscrivere la sceneggiatura. Nel dicembre 2015 C. Robert Cargill ha rivelato di essere co-sceneggiatore del film. Nel dicembre 2014 \u00e8 stato annunciato Benedict Cumberbatch nel ruolo del protagonista. La pre-produzione \u00e8 cominciata nel giugno 2014, mentre le riprese sono iniziate nel novembre 2015 in Nepal, e sono terminate nell'aprile 2016 in Inghilterra. Il film \u00e8 stato distribuito il 26 ottobre 2016. Nella scena durante i titoli di coda, diretta da Taika Waititi, Chris Hemsworth riprende il ruolo di Thor.\n\"Guardiani della Galassia Vol. 2\" (2017).\nIl film \u00e8 stato annunciato al Comic-Con 2014 di San Diego, nuovamente scritto e diretto da James Gunn. Pratt, Saldana, Cooper, Bautista, Diesel, Rooker, Gillan, Close e Sean Gunn tornano nei panni dei rispettivi personaggi, e si aggiungono al cast Pom Klementieff come Mantis e Kurt Russell come Ego. La pre-produzione \u00e8 cominciata nel giugno 2015. Nel giugno 2015 \u00e8 stato rivelato il titolo del film. Le riprese sono iniziate nel febbraio 2016 ai Pinewood Studios di Atlanta, e si sono terminate nel giugno 2016. Il film \u00e8 stato distribuito il 25 aprile 2017.\n\"Spider-Man: Homecoming\" (2017).\nIl 9 febbraio 2015 la Sony Pictures e i Marvel Studios hanno annunciato un accordo per realizzare un nuovo film su Spider-Man ambientato nel Marvel Cinematic Universe, prodotto da Kevin Feige e Amy Pascal e distribuito da Sony Pictures, che manterr\u00e0 anche il controllo creativo. Nell'aprile 2015 Feige ha rivelato che i piani per inserire Spider-Man nel MCU risalgono ad almeno ottobre 2014. Nel giugno 2015 Tom Holland \u00e8 stato scelto come interprete di Spider-Man e Jon Watts \u00e8 stato annunciato come regista. Nell'aprile 2016 \u00e8 stato annunciato il titolo ufficiale del film. Le riprese sono iniziate nel giugno 2016 ai Pinewood Studios di Atlanta e sono terminate nell'ottobre 2016 a New York. Il film \u00e8 stato distribuito il 6 luglio 2017. Nell'aprile 2016 \u00e8 stato riportato che Downey Jr. avrebbe ripreso il ruolo di Tony Stark / Iron Man. Marisa Tomei riprende il ruolo di May Parker da \"Captain America: Civil War\".\n\"Thor: Ragnarok\" (2017).\nNel gennaio 2014 \u00e8 stato annunciato che Craig Kyle e Christopher Yost avrebbero scritto il film. Nell'ottobre 2014 \u00e8 stato annunciato il titolo del film. Hemsworth, Hiddleston, Idris Elba e Anthony Hopkins tornano nei panni di Thor, Loki, Heimdall e Odino. Nell'ottobre 2015 il regista Taika Waititi \u00e8 entrato in trattative per dirigere il film, e nel dicembre 2015 Stephany Folsom \u00e8 stata assunta per riscrivere la sceneggiatura, ma nel settembre 2017 la sceneggiatura \u00e8 stata attribuita ai soli Pearson, Kyle e Yost. Le riprese sono iniziate ai Village Roadshow Studios in Australia nel luglio 2016 e sono terminate nell'ottobre seguente. Il film \u00e8 stato distribuito il 25 ottobre 2017. Il film \u00e8 ambientato dopo gli eventi di \"Avengers: Age of Ultron\". Mark Ruffalo e Benedict Cumberbatch riprendono i rispettivi ruoli di Bruce Banner / Hulk e Dottor Strange.\n\"Black Panther\" (2018).\nNel gennaio 2011 lo sceneggiatore Mark Bailey \u00e8 stato assunto per scrivere un film basato sul personaggio di Pantera Nera. Il film \u00e8 stato annunciato nell'ottobre 2014 e ha come protagonista Chadwick Boseman. Nell'ottobre 2015 Joe Robert Cole \u00e8 entrato in trattative per scrivere la sceneggiatura del film. Nel gennaio 2016 Ryan Coogler \u00e8 stato annunciato alla regia, e il mese seguente Cole \u00e8 stato confermato come autore della sceneggiatura. Nell'aprile 2016 Feige ha rivelato che Coogler sarebbe stato anche co-sceneggiatore del film. Le riprese sono iniziate nel gennaio 2017 ad Atlanta e sono terminate nell'aprile seguente. Il film \u00e8 stato distribuito il 14 febbraio 2018. Andy Serkis riprende il ruolo di Ulysses Klaue da \"Avengers: Age of Ultron\". Martin Freeman, Florence Kasumba e John Kani riprendono i rispettivi ruoli di Everett Ross, Ayo e T'Chaka da \"Captain America: Civil War\".\n\"Avengers: Infinity War\" (2018).\nIl film \u00e8 stato annunciato nell'ottobre 2014 come \"Avengers: Infinity War - Part 1\" ed \u00e8 uscito il 25 aprile 2018; Nell'aprile 2015 \u00e8 stato annunciato che il film sarebbe stato diretto da Anthony e Joe Russo, mentre a maggio \u00e8 stato rivelato che Christopher Markus e Stephen McFeely avrebbero scritto la sceneggiatura. Nel luglio 2016 il titolo del film \u00e8 stato abbreviato in \"Avengers: Infinity War\". Le riprese sono iniziate nel gennaio 2017 ad Atlanta, e sono terminate nel luglio 2017. Il film \u00e8 stato girato interamente in formato IMAX.\n\"Ant-Man and the Wasp\" (2018).\nIl film \u00e8 stato annunciato nell'ottobre 2015 ed \u00e8 uscito il 14 agosto 2018. Paul Rudd ed Evangeline Lilly riprendono i loro ruoli di Ant-Man e Wasp, con Peyton Reed alla regia. Le riprese sono iniziate nell'agosto 2017 ad Atlanta, e sono terminate a novembre.\n\"Captain Marvel\" (2019).\nIl film \u00e8 stato annunciato nell'ottobre 2014 e come protagonista ha la supereroina Carol Danvers. Nell'aprile 2015 la Marvel ha annunciato che la sceneggiatura sarebbe stata scritta da Nicole Perlman e Meg LeFauve, sostituite nell'agosto 2017 con Geneva Robertson-Dworet. Al San Diego Comic-Con 2016 Brie Larson \u00e8 stata annunciata nel ruolo della protagonista. Nell'aprile 2017 \u00e8 stato annunciato che il film sarebbe stato diretto da Anna Boden e Ryan Fleck. Nel novembre 2017 Jude Law ha ottenuto il ruolo di Yon-Rogg. Le riprese sono iniziate nel gennaio 2018 in California e sono terminate a luglio. Il film \u00e8 uscito il 6 marzo 2019, \u00e8 ambientato nel 1995 e introduce gli Skrull nel Marvel Cinematic Universe. Samuel L. Jackson riprende il ruolo di Nick Fury.\n\"Avengers: Endgame\" (2019).\nIl film \u00e8 stato annunciato nell'ottobre 2014 con il titolo di \"Avengers: Infinity War - Part 2\" ed \u00e8 uscito il 24 aprile 2019; Nell'aprile 2015 \u00e8 stato annunciato che il film sarebbe stato diretto da Anthony e Joe Russo, mentre a maggio \u00e8 stato rivelato che Christopher Markus e Stephen McFeely avrebbero scritto la sceneggiatura. Nel luglio 2016 la Marvel ha confermato che il titolo del film sarebbe stato cambiato. Le riprese del film sono iniziate nell'agosto 2017 ad Atlanta, e sono terminate nel dicembre successivo. Il film \u00e8 stato girato interamente in formato IMAX.\n\"Spider-Man: Far from Home\" (2019).\nIl film \u00e8 stato annunciato nel dicembre 2016 ed \u00e8 uscito il 10 luglio 2019. Nel luglio 2017, dopo alcune trattative, Jon Watts ha accettato la proposta di Feige e Pascal di tornare alla regia del sequel. Nell'agosto 2017 \u00e8 stato annunciato che la sceneggiatura sarebbe stata scritta da Chris McKenna ed Erik Sommers. Il 24 giugno 2018 Tom Holland ha rivelato il titolo ufficiale del film. Le riprese sono iniziate nel luglio 2018 nel Regno Unito, e sono terminate a ottobre.\nFase Quattro.\n\"Black Widow\" (2021).\nNel febbraio 2014 Feige ha rivelato che dopo aver esplorato il passato della Vedova Nera in \"Age of Ultron\" gli sarebbe piaciuto approfondire di pi\u00f9 l'argomento in un film a lei dedicato. Nel luglio 2018 Cate Shortland \u00e8 stata scelta per dirigere il film, con Scarlett Johansson riconfermata per il ruolo di Natasha Romanoff / Vedova Nera. La sceneggiatura \u00e8 stata scritta da Eric Pearson. Le riprese sono iniziate nel maggio 2019 in Norvegia e sono terminate a ottobre. Il film \u00e8 uscito il 7 luglio 2021 e il 9 luglio su Disney+ con Accesso VIP.\n\"Shang-Chi e la leggenda dei Dieci Anelli\" (2021).\nNel dicembre 2018 i Marvel Studios hanno ingaggiato David Callaham per scrivere la sceneggiatura di un film con protagonista Shang-Chi. Nel marzo 2019 Destin Daniel Cretton \u00e8 stato scelto come regista della pellicola. Le riprese sono iniziate nel marzo 2020 in Australia e sono terminate a ottobre. Il film \u00e8 uscito il 1\u00ba settembre 2021.\n\"Eternals\" (2021).\nNell'aprile 2018 la Marvel ha incontrato una serie di sceneggiatori per realizzare un film basato sugli Eterni, mentre nel settembre successivo \u00e8 stata assunta la regista Chlo\u00e9 Zhao per dirigere la pellicola. Le riprese sono iniziate nell'agosto 2019 nel Regno Unito e sono terminate nel febbraio 2020. Il film \u00e8 uscito il 3 novembre 2021.\n\"Spider-Man: No Way Home\" (2021).\nNel 2017 \u00e8 stato annunciato un terzo film sul personaggio di Spider-Man. Nel settembre 2019 Sony e Disney hanno trovato un nuovo accordo, con Jon Watts confermato alla regia. Le riprese sono iniziate nell'ottobre 2020 a New York e sono terminate nel marzo 2021. Il film \u00e8 uscito il 15 dicembre 2021.\n\"Doctor Strange nel Multiverso della Follia\" (2022).\nNel dicembre 2018 \u00e8 stato annunciato il sequel di \"Doctor Strange\". Il film, diretto da Sam Raimi, uscir\u00e0 il 4 maggio 2022. Le riprese sono iniziate nel novembre 2020 a Londra e sono terminate nell'aprile 2021.\n\"Thor: Love and Thunder\" (2022).\nNel gennaio 2018, Chris Hemsworth ha manifestato il suo interesse nell'interpretare ancora Thor, nonostante il suo contratto terminasse dopo \"Endgame\". Nel luglio 2019, Taika Waititi ha firmato un accordo per scrivere e dirigere un quarto film di Thor. Il film, intitolato \"Thor: Love and Thunder\", uscir\u00e0 il 6 luglio 2022. Le riprese sono iniziate nel gennaio 2021 in Australia e sono terminate nel maggio 2021.\n\"Black Panther: Wakanda Forever\" (2022).\nNell'ottobre 2018 \u00e8 stato annunciato Ryan Coogler come regista del sequel di \"Black Panther\", che \u00e8 intitolato \"Black Panther: Wakanda Forever\" e uscir\u00e0 l'11 novembre 2022 negli Stati Uniti. Le riprese sono iniziate nel giugno 2021 ad Atlanta.\n\"The Marvels\" (2023).\nAl San Diego Comic-Con 2019 \u00e8 stato annunciato un secondo film sul personaggio di Carol Danvers. Nell'agosto 2020 \u00e8 stato rivelato che la regista sar\u00e0 Nia DaCosta. Il film, intitolato \"The Marvels\", uscir\u00e0 il 17 febbraio 2023 negli Stati Uniti. Le riprese sono iniziate nell'aprile 2021 nel New Jersey e sono terminate nel novembre 2021.\n\"Guardiani della Galassia Vol. 3\" (2023).\nIl film \u00e8 stato annunciato nell'aprile 2016, e nell'aprile 2017 James Gunn ha annunciato che sarebbe tornato per scrivere e dirigere il film. Nel luglio 2018 Gunn \u00e8 stato licenziato, per poi essere reintegrato nel marzo 2019. Il film, intitolato \"Guardiani della Galassia Vol. 3\", uscir\u00e0 il 5 maggio 2023. Le riprese sono iniziate nel novembre 2021.\n\"Ant-Man and the Wasp: Quantumania\" (2023).\nNel novembre 2019 \u00e8 stato annunciato che Peyton Reed diriger\u00e0 un terzo film sui personaggi di Ant-Man e Wasp. Le riprese sono iniziate nel febbraio 2021 in Turchia e sono terminate nel novembre 2021. Il film, intitolato \"Ant-Man and the Wasp: Quantumania\", uscir\u00e0 il 28 luglio 2023 negli Stati Uniti.\n\"Fantastic Four\".\nAl San Diego Comic-Con 2019 \u00e8 stato annunciato che \u00e8 in sviluppo un film sui Fantastici Quattro. Nel dicembre 2020 \u00e8 stato annunciato che il regista sar\u00e0 Jon Watts.\nFilm futuri.\nGeneralmente i Marvel Studios pianificano i loro film con cinque-sei anni di anticipo rispetto ai film annunciati. Nel 2014 erano state pianificate storie fino al 2028. La Disney ha fissato le date di uscita per film Marvel non ancora annunciati al 3 novembre 2023, 16 febbraio 2024, 3 maggio 2024, 26 luglio 2024 e 8 novembre 2024.\n\"Blade\".\nAl San Diego Comic-Con 2019 \u00e8 stato annunciato che \u00e8 in sviluppo un film sull'omonimo personaggio, che sar\u00e0 interpretato da Mahershala Ali. Nel luglio 2021 \u00e8 stato rivelato che il regista sar\u00e0 Bassam Tariq.\n\"Deadpool 3\".\nNel dicembre 2019 Ryan Reynolds ha annunciato che \u00e8 in sviluppo un terzo film di Deadpool.\nQuarto film di \"Captain America\".\nNell'aprile 2021 \u00e8 stato rivelato che \u00e8 in sviluppo un quarto film di Capitan America.\nSequel di \"Spider-Man: No Way Home\".\nNell'agosto 2019 \u00e8 stato riportato che era in lavorazione un quarto film di Spider-Man, e nel novembre 2021 \u00e8 stato annunciato che era in pre-produzione.\nSequel di \"Shang-Chi e la leggenda dei Dieci Anelli\".\nNel dicembre 2021 \u00e8 stato annunciato che Destin Daniel Cretton diriger\u00e0 un secondo film di Shang-Chi.\n\"X-Men\".\nAl San Diego Comic-Con 2019 \u00e8 stato annunciato che \u00e8 in sviluppo un film sugli X-Men."}
{"id": "5613757", "revid": "125935277", "url": "https://it.wikipedia.org/wiki?curid=5613757", "title": "Serie televisive del Marvel Cinematic Universe", "text": "Le serie televisive del Marvel Cinematic Universe (MCU) sono delle serie televisive statunitensi basate sui personaggi apparsi nei fumetti Marvel Comics. Le serie condividono l'ambientazione e alcuni personaggi, nonch\u00e9 alcuni elementi della trama che fanno da filo conduttore tra di esse.\nL'MCU ha iniziato a espandersi in televisione nel 2010 con la creazione di Marvel Television, che ha prodotto 11 serie televisive insieme a ABC Studios e la sua unit\u00e0 produttiva ABC Signature Studios dal settembre 2013 all'ottobre 2020. Questi prodotti sono stati trasmessi e distribuiti attraverso broadcast, streaming e televisione via cavo, rispettivamente su ABC, Netflix e Hulu e Freeform. Le serie della ABC riprendono direttamente elementi e personaggi dai film, e sono raggruppate sono il nome di \"Marvel Heroes\". Un gruppo di serie televisive interconnesse, chiamate \"Marvel Knights\", sono state distribuite su Netflix. Freeform e Hulu hanno invece distribuito serie young-adult, destinate a un pubblico di adolescenti.\nNel 2018 Marvel Studios, la casa di produzione cinematografica dietro ai film del franchise, ha iniziato a produrre serie televisive per il servizio di streaming Disney+. La prima di questa serie ha debuttato nel gennaio 2021, e almeno altre dodici serie televisive e uno speciale sono in lavorazione. Queste serie hanno un budget superiore rispetto a quelle di Marvel Television, sono incentrate principalmente sui personaggi secondari dei film e sono interconnesse con i film in modo molto pi\u00f9 stretto rispetto alle precedenti serie televisive.\nMarvel Television.\nNel giugno 2010, la Marvel Television \u00e8 stata lanciata con Jeph Loeb come capo. Lo studio intorno al luglio 2012 cominci\u00f2 a considerare di espandere il franchise cinematografico del Marvel Cinematic Universe producendo delle serie televisive in seguito al successo di \"The Avengers\", anche se doveva essere a conoscenza dei piani dei Marvel Studios per i film in modo da non interferire quando si introduce qualcuno o qualcosa nell'universo. Joss Whedon, che ha diretto \"The Avengers\" (2012) per i Marvel Studios prima di co-ideare \"Agents of S.H.I.E.L.D.\" per la Marvel Television, ha descritto la relazione tra la serie televisiva del MCU e i film come la serie che ottiene \"avanzi\" dai film. Nell'agosto 2015, i Marvel Studios sono stati integrati nei Walt Disney Studios con il presidente Kevin Feige che ha riferito al presidente dei Walt Disney Studios Alan Horn invece che all'amministratore delegato della Marvel Entertainment Isaac Perlmutter, mentre la Marvel Television \u00e8 rimasta sotto il controllo di Perlmutter. Questo \u00e8 stato visto come un ampliamento del divario esistente tra i film Marvel e le divisioni televisive, e rendendo ancora meno probabile che i film avrebbero riconosciuto gli eventi e i personaggi delle serie. Il 10 dicembre 2019 la divisione viene chiusa e inglobata nei Marvel Studios, che si occupano da quel momento in poi di tutte le produzioni televisive MCU successive.\nLa prima serie a essere prodotta \u00e8 stata \"Agents of S.H.I.E.L.D.\", in onda sulla ABC dal settembre 2013, a cui si \u00e8 aggiunta \"Agent Carter\" nel gennaio 2015. Nel settembre 2017 ha debuttato sulla ABC \"Inhumans\". Nel 2015 sono state prodotte per Netflix le serie \"Daredevil\" e \"Jessica Jones\", seguite nel 2016 da \"Luke Cage\". Nel 2017 sono state distribuite \"Iron Fist\" e la miniserie crossover \"The Defenders\", seguite da \"The Punisher\". Nello stesso anno ha debuttato anche \"Runaways\" su Hulu. Il MCU si \u00e8 espanso ulteriormente nel 2018 con \"Cloak &amp; Dagger\", in onda su Freeform.\nSerie \"Marvel Heroes\".\nLa prima serie televisiva che la Marvel Television ha sviluppato per far parte del Marvel Cinematic Universe \u00e8 stata \"Agents of S.H.I.E.L.D.\"; \u00e8 stata ordinata dalla ABC nel mese di agosto 2012. Nel gennaio 2014, \u00e8 stata annunciata la serie \"Agent Carter\"; che \u00e8 stata cancellata nel maggio 2016. Quel novembre, la Marvel e la IMAX Corporation annunciarono \"Inhumans\", basato sull'omonima specie, dopo che un film pianificato con protagonisti i personaggi fu rimosso dalla lista dei Marvel Studios. La ABC ha cancellato la serie a maggio 2018. Nel luglio 2019, la settima stagione di \"Agents of S.H.I.E.L.D. \u00e8\" stata annunciata come l'ultima. Jeph Loeb ha spiegato un mese dopo che la Marvel ha classificato le sue serie ABC come le serie \"Marvel Heroes\" a causa della loro stretta connessione con i film del MCU, in particolare con i personaggi principali sia di \"Agents of S.H.I.E.L.D.\" che di \"Agent Carter\" che hanno avuto origine nei film.\n\"Agents of S.H.I.E.L.D.\".\nSinossi: L'agente Phil Coulson mette insieme un piccolo gruppo di agenti dello S.H.I.E.L.D. (Strategic Homeland Intervention, Enforcement and Logistics Division) per affrontare nuovi e misteriosi casi. Dopo aver scoperto che il Progetto Centipede e il suo leader, il Chiaroveggente, erano affiliati all'HYDRA, un'organizzazione terroristica, Coulson e la sua squadra devono affrontare i membri dell'HYDRA a piede libero in seguito alla e riguadagnare la fiducia del governo. In seguito alla guerra con l'HYDRA e con gli Inumani, una razza di superumani, Coulson avvia una missione segreta per proteggere il mondo.\nJed Whedon, Maurissa Tancharoen e Jeffrey Bell sono gli showrunner della serie, che vede il ritorno di Clark Gregg nei panni di Phil Coulson. Nel luglio 2012 la Marvel Television entr\u00f2 in trattative con la ABC per realizzare una serie televisiva ambientata nel Marvel Cinematic Universe. Ad agosto la ABC ordin\u00f2 il pilot di una serie incentrata sullo S.H.I.E.L.D., scritto da Joss Whedon, Jed Whedon e Maurissa Tancharoen e diretto da Joss Whedon. La serie \u00e8 andata in onda per sette stagioni dal 2013 al 2020.\nNel corso degli anni sono apparsi nella serie diversi attori dei film del MCU, tra cui Samuel L. Jackson, Cobie Smulders, Jaimie Alexander, Hayley Atwell, Neal McDonough e William Sadler.\n\"Agent Carter\".\nSinossi: New York, 1946: Peggy Carter \u00e8 costretta a bilanciare il suo lavoro d'ufficio alla Strategic Scientific Reserve (SSR) con la missione segreta affidatale da Howard Stark, incastrato con l'accusa di aver venduto armi letali al miglior offerente. Per ripulire il nome dell'uomo, trovare i veri responsabili e recuperare le armi, Peggy viene assistita dal fedele maggiordomo di Stark, Edwin Jarvis. In seguito Peggy si trasferisce a Los Angeles per affrontare una minaccia che rischia di mettere in pericolo tutte le persone che ha giurato di proteggere.\nNel settembre 2013 la Marvel cominci\u00f2 a sviluppare una seconda serie per la ABC basata sul personaggio di Peggy Carter, e nel gennaio 2014 il presidente della ABC Paul Lee conferm\u00f2 lo sviluppo della serie, il cui pilot \u00e8 stato scritto dagli sceneggiatori dei film di Captain America Christopher Markus e Stephen McFeely. Il 9 maggio 2014 la ABC ordin\u00f2 ufficialmente la serie. Gli showrunner sono Tara Butters, Michele Fazekas e Chris Dingess. La serie \u00e8 stata rinnovata per una seconda stagione il 7 maggio 2015. Nel maggio 2016 la serie \u00e8 stata cancellata dalla ABC.\nDominic Cooper riprende il ruolo di Howard Stark; James D'Arcy interpreta Edwin Jarvis, maggiordomo di Stark che ispirer\u00e0 in futuro il sistema operativo J.A.R.V.I.S. di Tony Stark. Nella prima stagione Costa Ronin interpreta Anton Vanko, ideatore del reattore arc insieme a Stark. Neal McDonough e Toby Jones riprendono inoltre i loro rispettivi ruoli di \"Dum Dum\" Dugan e Arnim Zola.\n\"Inhumans\".\nSinossi: A causa di un colpo di Stato i membri della famiglia reale degli Inumani si ritrovano dispersi alle Hawaii, dove dovranno salvare s\u00e9 stessi e la razza umana.\nNel novembre 2016 la Marvel e la IMAX Corporation annunciarono un accordo per realizzare la serie \"Marvel's Inhumans\", basata sui personaggi creati da Stan Lee e Jack Kirby. Nel dicembre 2016 Scott Buck venne annunciato come showrunner e produttore esecutivo della serie. Nel febbraio 2017 Anson Mount venne scelto come interprete di Freccia Nera. I primi due episodi della serie vennero interamente girati in formato IMAX e sono stati distribuiti nei cinema IMAX per due settimane a partire dal 1\u00ba settembre 2017. Ulteriori sequenze d'azione negli episodi seguenti vennero girate in formato IMAX. La serie ha debuttato il 29 settembre 2017 su ABC, che ha trasmesso i primi due episodi con l'aggiunta di materiale non proiettato al cinema. Nel maggio 2018 la serie \u00e8 stata cancellata dalla ABC.\nGli Inumani sono stati introdotti nel MCU durante la seconda stagione di \"Agents of S.H.I.E.L.D.\", ma \"Inhumans\" non \u00e8 uno spin-off della serie, n\u00e9 una rielaborazione del film degli Inumani annunciato nell'ottobre 2014 e mai prodotto.\nSerie \"Marvel Knights\".\nNell'ottobre 2013 \"Deadline\" rivel\u00f2 che la Marvel era al lavoro su quattro serie televisive e una miniserie (per un totale di 60 episodi) da realizzare con un servizio di video on demand o un fornitore di prodotti via cavo, con Netflix, Amazon e WGN America interessati al progetto. Alcune settimane dopo, la Marvel e la Disney annunciarono di aver concluso un accordo con Netflix per trasmettere delle serie televisive su Daredevil, Jessica Jones, Iron First e Luke Cage e una miniserie su I Difensori. Drew Pearce conferm\u00f2 nel febbraio 2014 che queste serie sarebbero state parte integrante del Marvel Cinematic Universe. Nello stesso mese la Marvel annunci\u00f2 che le serie sarebbero state girate a New York a partire dalla met\u00e0 del 2014, confermando che ogni serie sarebbe stata composta da 13 episodi, mentre \"The Defenders\" sarebbe stata una miniserie da 4 a 8 episodi. Nel marzo 2014 Jeph Loeb dichiar\u00f2 che le serie TV sarebbero state girate nel seguente ordine: \"Daredevil\", \"Jessica Jones\", \"Iron Fist\", \"Luke Cage\" e \"The Defenders,\" ma nel marzo 2015 l'ordine di produzione di \"Iron Fist\" e \"Luke Cage\" venne invertito. Nell'aprile 2016, Marvel e Netflix hanno ordinato \"The Punisher\" come spin-off di \"Daredevil.\"\nNel gennaio 2015 il COO di Netflix Ted Sarandos afferm\u00f2 che sono possibili pi\u00f9 stagioni della serie e che Netflix avrebbe guardato \"l'accoglienza da parte dei fan della Marvel ma anche del pubblico pi\u00f9 generalista\" per stabilire se dare alla serie pi\u00f9 stagioni. Nel luglio 2015 Sarandos afferm\u00f2 che alcune serie selezionate avrebbero avuto pi\u00f9 stagioni.\nNetflix aveva cancellato tutte le sue serie Marvel entro la fine di febbraio 2019, terminando la collaborazione con Marvel Television ma continuando a detenere i diritti di streaming per le stagioni esistenti. \"Variety\" riport\u00f2 che i personaggi presenti nella serie sarebbero potuti apparire in alcuna serie o film solo due anni dopo la cancellazione delle loro serie. Nell'agosto 2019 Loeb si rifer\u00ec alle serie Netflix con i nomi \"Marvel Street-Level Heroes\" e \"Marvel Knights\".\nIl 28 febbraio 2022 (in alcuni paesi il primo marzo), tutte le serie \"Marvel Knights\" verranno tolte da Netflix per passare su Disney+.\n\"Daredevil\".\nSinossi: L'avvocato Matt Murdock, non vedente sin da piccolo ma dotato di straordinarie abilit\u00e0, combatte il crimine tra le strade di Hell's Kitchen nei panni di Daredevil.\nA dicembre 2013 venne annunciato che Drew Goddard sarebbe stato produttore esecutivo e showrunner per la serie, nonch\u00e9 sceneggiatore e regista del primo episodio; a marzo 2014 Jeph Loeb dichiar\u00f2 che le riprese sarebbero partite a luglio dello stesso anno a New York. A fine maggio Drew Goddard lasci\u00f2 la supervisione della serie e venne sostituito da Steven S. DeKnight. Charlie Cox viene annunciato come interprete di Daredevil il 27 maggio 2014. Nella seconda stagione Jon Bernthal viene introdotto nei panni di Frank Castle/The Punisher prima di debuttare nella sua serie, mentre Michelle Hurd e Carrie-Anne Moss riprendono i ruoli di Samantha Reyes e Jeri Hogarth da \"Jessica Jones\". La serie \u00e8 stata distribuita per tre stagioni tra il 2015 e il 2018.\n\"Jessica Jones\".\nSinossi: L'ex supereroina Jessica Jones, colpita da un disturbo post-traumatico da stress, apre un'agenzia investigativa per aiutare le persone e gli altri supereroi in difficolt\u00e0.\nNel novembre 2013 Melissa Rosenberg venne scelta come showrunner e produttrice esecutiva della serie. Nel marzo 2014 Jeph Loeb dichiar\u00f2 che \"Jessica Jones\" sarebbe stata girata subito dopo \"Daredevil\". Il 5 dicembre 2014 Krysten Ritter viene scelta come interprete di Jessica Jones nella serie, ufficialmente chiamata \"Marvel's Jessica Jones\". La prima stagione \u00e8 stata distribuita il 20 novembre 2015. Nel gennaio 2016 la serie \u00e8 stata rinnovata per una seconda stagione ed \u00e8 stata distribuita l'8 marzo 2018. Nel mese di aprile 2018 la serie \u00e8 stata rinnovata per una terza e ultima stagione che \u00e8 stata pubblicata dalla piattaforma il 14 giugno 2019.\nNella prima stagione Mike Colter appare nel ruolo ricorrente di Luke Cage prima di debuttare nella sua serie, mentre Rosario Dawson e Royce Johnson riprendono i rispettivi ruoli di Claire Temple e Brett Mahoney da \"Daredevil\".\n\"Luke Cage\".\nSinossi: Dopo essersi sottoposto a un esperimento che viene sabotato, Luke Cage ottiene forza sovrumana e pelle indistruttibile; fuggito ad Harlem, Cage cerca di cominciare una nuova vita, ma ben presto il passato torna a perseguitarlo.\nMike Colter riprende il ruolo di Luke Cage nella serie, intitolata ufficialmente \"Marvel's Luke Cage\". Nel marzo 2014 Loeb disse che la serie sarebbe stata l'ultima serie a essere girata prima di \"The Defenders\", ma nel marzo 2015 la serie viene riportata come terza in ordine di produzione dopo \"Jessica Jones\". Nello stesso mese Cheo Hodari Coker venne scelto come showrunner e produttore esecutivo della serie. Le riprese si sono tenute da settembre 2015 a marzo 2016 a New York. Rosario Dawson riprende il ruolo di Claire Temple nella serie. La serie ha debuttato il 30 settembre 2016. Nel dicembre 2016 la serie \u00e8 stata rinnovata per una seconda stagione, che verr\u00e0 distribuita il 22 giugno 2018. Nell'ottobre 2018 la serie \u00e8 stata cancellata da Netflix.\n\"Iron Fist\".\nSinossi: Dopo essere sparito per diversi anni, Danny Rand fa ritorno a New York City per combattere il crimine grazie alla sua maestria nel kung-fu e all'abilit\u00e0 di evocare l'incredibile potere del Pugno d'acciaio.\nNel marzo 2014 Jeph Leob disse che la serie, ufficialmente intitolata \"Marvel's Iron Fist\", sarebbe stata girata dopo \"Jessica Jones\", e sarebbe stata la terza delle quattro serie individuali. Tuttavia nel marzo 2015 la serie venne riportata come ultima in ordine di produzione dopo \"Luke Cage\". Nel dicembre 2015 Scott Buck venne annunciato come showrunner e produttore esecutivo della serie. Nel febbraio 2016 Finn Jones venne scelto come interprete di Danny Rand / Iron Fist. Le riprese sono cominciate nell'aprile 2016 a New York e sono terminate nell'ottobre seguente. La serie ha debuttato il 17 marzo 2017. Nel luglio 2017 la serie venne rinnovata per una seconda stagione, nella quale Raven Metzner sostituisce Buck come showrunner. Nell'ottobre 2018 la serie \u00e8 stata cancellata da Netflix.\nNella prima stagione Rosario Dawson, Carrie-Anne Moss e Wai Ching Ho riprendono i rispettivi ruoli di Claire Temple, Jeri Hogarth e Madame Gao dalle precedenti serie. Nella seconda stagione Simone Missick riprende il ruolo di Misty Knight.\n\"The Defenders\".\nSinossi: I supereroi Daredevil, Jessica Jones, Luke Cage e Iron Fist si alleano a New York City.\nNell'aprile 2016 Doug Petrie e Marco Ramirez vennero scelti come showrunner, tuttavia con l'inizio delle riprese nell'ottobre 2016 Petrie lasci\u00f2 la serie. La serie ha debuttato il 18 agosto 2017.\nCox, Ritter, Colter e Jones riprendono i rispettivi ruoli di Matt Murdock/Daredevil, Jessica Jones, Luke Cage e Danny Rand/Iron Fist. Sigourney Weaver interpreta la villain della serie. Eka Darville, Rosario Dawson, Scott Glenn, Elden Henson, Jessica Henwick, Simone Missick, Carrie-Anne Moss, Rachael Taylor, \u00c9lodie Yung e Deborah Ann Woll riprendono i rispettivi ruoli di Malcolm Ducasse, Claire Temple, Stick, Foggy Nelson, Colleen Wing, Misty Knight, Jeri Hogarth, Trish Walker, Elektra e Karen Page dalle precedenti serie.\n\"The Punisher\".\nNel gennaio 2016 \"TVLine\" riport\u00f2 che Netflix era al lavoro sulla serie spin-off \"The Punisher\", incentrata sull'omonimo personaggio introdotto nella seconda stagione di \"Daredevil\". Il 29 aprile 2016 venne confermato lo sviluppo della serie e Steve Lightfoot venne annunciato come showrunner e produttore esecutivo. Fanno parte del cast anche Ben Barnes, Ebon Moss-Bachrach e Amber Rose Revah nei panni di Billy Russo, Micro e Dinah Madani. Deborah Ann Woll riprende il ruolo di Karen Page da \"Daredevil\". Le riprese della serie sono iniziate nell'ottobre 2016 a New York. La serie ha debuttato il 17 novembre 2017.\nSerie \"Young Adult\".\nLe serie di Hulu e Freeform sono state definite nell\u2019agosto 2019 dal capo della Marvel Television Jeph Loeb come le \"serie young adult\" dell\u2019MCU. Le due serie hanno compiuto un crossover tra di loro nel corso della terza stagione di \"Runaways\", con Aubrey Joseph e Olivia Holt che riprendono i loro ruoli rispettivamente di Tyrone Johnson e Tandy Bowen.\n\"Runaways\".\nSinossi: Sei ragazzi dotati di incredibili poteri devono allearsi per sconfiggere un nemico comune: i loro genitori.\nNell'agosto 2016 la Marvel Television annunci\u00f2 una partnership con il servizio on demand Hulu per produrre l'episodio pilota di \"Marvel's Runaways\", basata sugli omonimi personaggi creati da Brian K. Vaughan e Adrian Alphona. La serie \u00e8 sviluppata da Josh Schwartz e Stephanie Savage e prodotta da Marvel Television e ABC Signature Studios. Nel febbraio 2017 la Marvel annunci\u00f2 il cast principale dei Runaways, composto da Rhenzy Feliz come Alex Wilder, Lyrica Okano come Nico Minoru, Virginia Gardner come Karolina Dean, Ariela Barer come Gert Yorkes, Gregg Sulkin come Chase Stein e Allegra Acosta come Molly Hernandez. Nel maggio Hulu annunci\u00f2 di aver ordinato la serie. La prima stagione, composta da 10 episodi, ha debuttato il 21 novembre 2017.\n\"Cloak &amp; Dagger\".\nSinossi: Tyrone Johnson e Tandy Bowen, due adolescenti di diversa estrazione sociale in una relazione romantica, si ritrovano in possesso di incredibili poteri che riescono a utilizzare al meglio quando sono insieme, ma i sentimenti che provano l'uno per l'altra renderanno le loro vite pi\u00f9 complicate di quanto pensassero.\nNell'aprile 2016 Freeform, canale di propriet\u00e0 della ABC, annunci\u00f2 la serie \"Marvel's Cloak &amp; Dagger\", basata sui personaggi omonimi, con un ordine direttamente a serie. Nel gennaio 2017 Aubrey Joseph e Olivia Holt vennero scelti come interpreti di Cloak e Dagger. La serie ha debuttato nel 2018.\nMarvel Studios.\nNel settembre 2018, i Marvel Studios erano al lavoro su diverse serie limitate per il servizio di streaming Disney+, di propriet\u00e0 della Walt Disney Company, incentrate sui personaggi secondari dei film del Marvel Cinematic Universe (MCU) come Scarlet Witch. \"Variety\" riport\u00f2 che gli attori che interpretavano i personaggi nei film avrebbero ripreso i loro ruoli nelle serie limitate, compresa Elizabeth Olsen nel ruolo di Scarlet Witch, e che ogni serie avrebbe avuto dai sei agli otto episodi, con un \"budget elevato\" al pari delle produzioni cinematografiche. Inoltre, le serie sarebbero state prodotte direttamente dai Marvel Studios piuttosto che dalla Marvel Television, che aveva prodotto le precedenti serie televisive del MCU, anche a seguito della chiusura di quest\u2019ultima, inglobata nei Marvel Studios il 10 dicembre 2019. Venne riportato che il presidente dei Marvel Studios Kevin Feige avrebbe avuto un \"ruolo attivo\" nello sviluppo di ogni serie, concentrandosi sulla \"continuit\u00e0 della storia\" con i film e sugli attori che avrebbero ripreso i loro ruoli dai film.\nIn concomitanza con ogni serie, sulla piattaforma vengono pubblicati degli episodi composti da clip che hanno lo scopo di riassumere i momenti salienti di personaggi e oggetti protagonisti delle stesse; la miniserie televisiva prende il nome di \"\".\nDisney+.\n\"WandaVision\".\nSinossi: Wanda Maximoff e Visione vivono una vita idilliaca nella tranquilla cittadina di Westview, nel New Jersey, cercando di tenere nascosti i loro poteri. Attraversando varie epoche televisive e stili diversi, la coppia comincia a sospettare che non tutto sia come sembra.\nIntorno al settembre 2018 i Marvel Studios erano al lavoro su una miniserie con protagonisti Elizabeth Olsen e Paul Bettany nei ruoli di Wanda Maximoff e Visione. Nel gennaio 2019 Jac Schaeffer venne scelta come showrunner, e nell'aprile seguente la serie venne annunciata ufficialmente. Matt Shakman \u00e8 il regista di tutti gli episodi. Le riprese iniziarono nel novembre 2019 ad Atlanta, ma si interruppero nel marzo 2020 a causa della pandemia di COVID-19; la produzione riprese nel settembre 2020 e termin\u00f2 nel novembre seguente. \"WandaVision\" ha debuttato il 15 gennaio 2021 su Disney+ e si \u00e8 conclusa il 5 marzo 2021.\nLa serie \u00e8 ambientata tre settimane dopo gli eventi di \"\", ed \u00e8 collegata al film \"Doctor Strange in the Multiverse of Madness\", in cui appare Olsen. Teyonah Parris interpreta Monica Rambeau, gi\u00e0 apparsa da bambina in \"Captain Marvel\", mentre Randall Park e Kat Dennings riprendono il ruolo di Jimmy Woo e Darcy Lewis dai film.\n\"The Falcon and the Winter Soldier\".\nSinossi: Sam Wilson e Bucky Barnes collaborano in un'avventura globale che metter\u00e0 alla prova le loro abilit\u00e0 e la loro pazienza.\nNell'ottobre 2018 Malcolm Spellman venne assunto come showrunner di una miniserie televisiva con protagonisti Anthony Mackie nel ruolo di Sam Wilson / Falcon e Sebastian Stan nel ruolo di Bucky Barnes / Soldato d'Inverno. La serie venne annunciata ufficialmente nell'aprile 2019. Le riprese iniziarono nell'ottobre 2019 ad Atlanta, con la regia di Kari Skogland, ma vennero sospese nel marzo 2020 a causa della pandemia di COVID-19. La produzione riprese nell'agosto 2020 e si concluse due mesi dopo. \"The Falcon and the Winter Soldier\" \u00e8 stata distribuita in sei puntate su Disney+ dal 19 marzo 2021 al 23 aprile 2021.\nLa serie \u00e8 ambientata sei mesi dopo gli eventi di \"Avengers: Endgame\". Georges St-Pierre, Don Cheadle, Daniel Br\u00fchl, Emily VanCamp, e Florence Kasumba riprendono i ruoli di Georges Batroc, James Rhodes, Helmut Zemo, Sharon Carter e Ayo dai film. Julia Louis-Dreyfus appare nel ruolo di Valentina Allegra de Fontaine, ruolo in cui sarebbe inizialmente dovuta apparire nel film \"Black Widow\" (2020).\n\"Loki\".\nSinossi: Dopo aver rubato il Tesseract durante gli eventi di \"Avengers: Endgame\", Loki viene catturato dalla Time Variance Authority (TVA), un'organizzazione che esiste al di fuori dello spazio-tempo e monitora le linee temporali, e si ritrova cos\u00ec a dover viaggiare attraverso il tempo per rimediare ai suoi errori.\nIntorno al settembre 2018 i Marvel Studios erano al lavoro su una serie televisiva con protagonista Tom Hiddleston nel ruolo di Loki, e due mesi dopo il CEO di Disney Bob Iger conferm\u00f2 lo sviluppo della serie. Nel febbraio 2019 Michael Waldron venne scelto come showrunner. Nell'agosto 2019 Kate Herron venne scelta come regista. Le riprese iniziarono nel gennaio 2020 ma vennero interrotte a marzo a causa della pandemia di COVID-19. La produzione riprese nel settembre 2020 e termin\u00f2 a met\u00e0 dicembre. La prima stagione di Loki \u00e8 stata distribuita in 6 puntate dal 9 giugno 2021 al 14 luglio 2021 su Disney+. La serie \u00e8 stata rinnovata per una seconda stagione.\n\"Loki\" \u00e8 ambientata dopo gli eventi di \"Avengers: Endgame\" ed \u00e8 collegata a \"Doctor Strange in the Multiverse of Madness\".\n\"What if...?\".\nSinossi: \"What If...?\" mostra cosa accadrebbe se alcuni tra i momenti principali del Marvel Cinematic Universe fossero accaduti in modo diverso.\nIntorno al marzo 2019 venne riportato che i Marvel Studios erano al lavoro su una serie antologica d'animazione basata sul fumetto \"What if\". La serie venne annunciata ufficialmente ad aprile, e nel luglio seguente venne annunciato che Jeffrey Wright avrebbe dato voce a Uatu / L'Osservatore e che numerosi attori dei film avrebbero ripreso i ruoli come doppiatori. A.C. Bradley \u00e8 showrunner della prima stagione, che ha debuttato l'11 agosto 2021 ed \u00e8 terminata il 6 ottobre 2021 dopo 9 episodi. La serie \u00e8 stata rinnovata per una seconda stagione.\n\"Hawkeye\".\nNell'aprile 2019 venne riportato che i Marvel Studios stavano sviluppando una miniserie televisiva con protagonista Jeremy Renner nel ruolo di Clint Barton / Occhio di Falco e che nella serie sarebbe apparso il personaggio di Kate Bishop, a cui Barton avrebbe affidato il ruolo di Occhio di Falco. La serie venne annunciata ufficialmente nel luglio 2019, e a settembre Jonathan Igla venne scelto come showrunner. Nello stesso mese Hailee Steinfeld entr\u00f2 in trattative per interpretare Kate Bishop. Steinfeld venne confermata nel ruolo solo nel dicembre 2020, mese in cui iniziarono le riprese della serie. Rhys Thomas e il duo Bert &amp; Bertie sono i registi della serie. \"Hawkeye\" debutter\u00e0 il 24 novembre 2021. Uno spin-off con protagonista Alaqua Cox nel ruolo di Maya Lopez / Echo \u00e8 in sviluppo.\nLa serie \u00e8 ambientata dopo gli eventi di \"Avengers: Endgame\". Florence Pugh riprende il ruolo di Yelena Belova / Vedova Nera da \"Black Widow\".\n\"Moon Knight\".\nAl D23 Expo 2019 i Marvel Studios annunciarono lo sviluppo di una serie incentrata su Marc Spector / Moon Knight. Nel novembre seguente Jeremy Slater venne assunto come showrunner. Nell'ottobre 2020 Oscar Isaac entr\u00f2 in trattative per interpretare il protagonista, e venne confermato nel gennaio 2021. Le riprese della serie iniziarono nell'aprile 2021 a Budapest, con Mohamed Diab e il duo Justin Benson e Aaron Moorhead alla regia degli episodi. Moon Knight debutter\u00e0 nel 2022.\n\"Ms. Marvel\".\nNell'agosto 2019 la Marvel annunci\u00f2 di essere al lavoro su una serie televisiva incentrata sul personaggio di Kamala Khan / Ms. Marvel, con Bisha K. Ali come showrunner. Nel settembre 2020 Iman Vellani venne scelta come protagonista. Le riprese della serie iniziarono nel novembre 2020 ad Atlanta e si conclusero nel maggio 2021 in Thailandia. Gli episodi della serie sono diretti da Adil El Arbi e Bilall Fallah, Sharmeen Obaid-Chinoy e Meera Menon. \"Ms. Marvel\" debutter\u00e0 nell'estate 2022.\n\"Ms. Marvel\" \u00e8 collegata a \"The Marvels\", in cui apparir\u00e0 anche Vellani.\n\"I Am Groot\".\nSerie d'animazione fotorealistica prevista per il 2022.\nSpeciale di Halloween su Licantropus.\nUno speciale televisivo sul personaggio di Licantropus \u00e8 stato annunciato il 27 agosto 2021, con l\u2019intenzione di distribuirlo durante il mese di ottobre 2022, in occasione della festivit\u00e0 di Halloween. Nel cast Gael Garc\u00eda Bernal nel ruolo del protagonista e Laura Donnelly in un ruolo non ancora confermato.\n\"She-Hulk\".\nAl D23 Expo 2019 i Marvel Studios annunciarono lo sviluppo di una serie incentrata su Jennifer Walters / She-Hulk. Nel novembre seguente Jessica Gao venne assunta come showrunner. Nel settembre 2020 Tatiana Maslany venne scelta come protagonista. Le riprese iniziarono nell'aprile 2021 ad Atlanta, con Kat Coiro e Anu Valia alla regia. \"She Hulk\" debutter\u00e0 nel 2022.\nMark Ruffalo riprende il ruolo di Bruce Banner / Hulk dai precedenti film, mentre Tim Roth riprende il ruolo di Emil Blonsky / Abominio da \"L'incredibile Hulk\" (2008).\n\"The Guardians of the Galaxy Holiday Special\".\nNel dicembre 2020 venne annunciato che James Gunn avrebbe scritto e diretto uno speciale televisivo con protagonisti i Guardiani della Galassia. Le riprese dello speciale si terranno durante la produzione di \"Guardiani della Galassia Vol. 3\" (2023). Lo speciale verr\u00e0 distribuito a fine 2022.\nL'episodio \u00e8 ambientato tra gli eventi di \"Thor: Love &amp; Thunder\" (2022) e \"Guardiani della Galassia Vol. 3\".\n\"Secret Invasion\".\nNel settembre 2020 venne riportato che la Marvel stava sviluppando una serie televisiva con protagonista Samuel L. Jackson nel ruolo di Nick Fury e Kyle Bradstreet come showrunner. Nel dicembre seguente venne annunciato che la serie avrebbe adattato il cross-over fumettistico \"Secret Invasion\" e che Ben Mendelsohn sarebbe stato co-protagonista nel ruolo di Talos. Le riprese della serie inizieranno a fine 2021 nel Regno Unito, con Thomas Bezucha e Ali Selim alla regia degli episodi.. Nel cast, oltre a Jackson e Mendelsohn, torner\u00e0 anche Cobie Smulders nel ruolo di Maria Hill, inoltre sono confermati anche Emilia Clarke, Olivia Colman e Kingsley Ben-Adir in ruoli non ancora specificati.\n\"Ironheart\".\nNel dicembre 2020 i Marvel Studios annunciarono una serie televisiva con protagonista Riri Williams / Ironheart, interpretata da Dominique Thorne. Nell'aprile 2021 Chinaka Hodge venne assunta come showrunner.\n\"Armor Wars\".\nJames Rhodes affronta una delle pi\u00f9 grandi paure di Tony Stark quando la tecnologia Stark cade nelle mani sbagliate.\nNel dicembre 2020 venne annunciata una serie televisiva basata sull'arco narrativo a fumetti \"La guerra delle armature\"; Don Cheadle riprende il ruolo di James Rhodes / War Machine dai film. Le riprese della serie inizieranno nel 2021.\n\"Echo\".\nNel marzo 2021 venne riportato che era in sviluppo una serie spin-off di \"Hawkeye\" incentrata sul personaggio di Maya Lopez, interpretata da Alaqua Cox, con Etan Cohen e Emily Cohen scelti come showrunner e produttori esecutivi.\n\"Agatha: House of Harkness\".\nNell'ottobre 2021 venne annunciata una serie spin-off incentrata sul personaggio di Agatha Harkness, nuovamente interpretata da Kathryn Hahn. Il progetto sar\u00e0 seguito da Jac Schaeffer, gi\u00e0 produttrice esecutiva di \"WandaVision\".\n\"Spider-Man: Freshman Year\".\nIl 12 novembre 2021, durante il Disney+ Day, \u00e8 stata annunciata una serie animata su Spider-Man e racconter\u00e0 le avventure liceali di Peter Parker durante il primo anno di liceo, affiancato dalla sua identit\u00e0 segreta di Spider-Man. Jeff Trammel \u00e8 il produttore esecutivo e la serie tv arriver\u00e0 sulla piattaforma Disney+.\n\"Marvel Zombies\".\nIl 12 novembre 2021, durante il Disney+ Day, \u00e8 stata annunciata una serie basata sulla collana di fumetti Marvel Zombies e sull'omonima mini-serie del 2005 scritta da Robert Kirkman. Gi\u00e0 nel quinto episodio della prima stagione della serie \"What If...?\" si pu\u00f2 intravedere un'ispirazione a questa serie di fumetti, ma al momento non ci sono informaziono su una eventuale correlazione tra le due serie animate.\nLa serie sar\u00e0 diretta dal produttore esecutivo Bryan Andrews e scritta da Zeb Wells.\nSerie sul Wakanda.\nNel febbraio 2021 venne annunciato che Ryan Coogler, regista e sceneggiatore di \"Black Panther\" (2018) e \"Black Panther: Wakanda Forever\" (2022), avrebbe sviluppato una serie televisiva ambientata in Wakanda.\nSerie su Okoye.\nNel maggio 2021 venne riportato che era in sviluppo una serie spin-off di \"Black Panther\" (2018) incentrata sul personaggio di Okoye, nuovamente interpretata da Danai Gurira.\nSerie di Cretton.\nA dicembre 2021 venne riportato che \u00e8 attualmente in sviluppo una serie per Disney+ creata da Destin Daniel Cretton, gi\u00e0 co-sceneggiatore e regista del film \"Shang-Chi e la leggenda dei Dieci Anelli\".\nPersonaggi e interpreti.\nLegenda\nProgetti cancellati.\n\"Moon Knight\".\nNel 2006, i Marvel Studios e No Equal Entertainment hanno annunciato una serie televisiva live-action su Moon Knight. Lo scrittore Jon Cooksey ha confermato nel 2008 che stava sviluppando la serie televisiva su Moon Knight. Nell'agosto 2019, \u00e8 stata annunciata una diversa serie di Moon Knight per Disney+, ambientata nel Marvel Cinematic Universe.\nCarol Danvers in \"Jessica Jones\".\nNel luglio 2011, Carol Danvers avrebbe dovuto fare il suo debutto nel Marvel Cinematic Universe nella serie \"Jessica Jones\" quando era in sviluppo per la ABC, ma il personaggio \u00e8 stato cambiato in favore di Trish Walker quando sono passati su Netflix, a causa dei cambiamenti nella direzione della trama del MCU, come la decisione di far apparire Danvers in un suo film.\n\"Punisher\" della FOX.\nNell'ottobre 2011, FOX stava sviluppando The Punisher come una serie TV lunga un'ora. Il progetto \u00e8 stato infine annullato, nel maggio 2012. Una diversa serie incentrata sul Punitore \u00e8 stata rilasciata su Netflix nel 2017.\n\"The Hulk\".\nIntorno al 2012, Guillermo del Toro stava discutendo con i Marvel Studios per realizzare una serie TV intitolata \"The Hulk\" come parte del Marvel Cinematic Universe. La serie doveva essere trasmessa su ABC. Tuttavia, dopo l'acclamata interpretazione di Mark Ruffalo nei panni di Hulk in \"The Avengers\", il progetto \u00e8 stato sospeso.\n\"Marvel's Most Wanted\".\nSinossi: Le due spie ed ex-coniugi Lance Hunter e Bobbi Morse sono in fuga: non possono contare su nessuno, nemmeno sullo S.H.I.E.L.D., e sono in molti a voler riscuotere la taglia che pende sulle loro teste. Bobbi e Hunter sono cos\u00ec costretti e stringere una traballante alleanza con l'avventuriero Dominic Fortune.\nIntorno all'aprile 2015 la Marvel Television era al lavoro su uno spin-off di \"Agents of S.H.I.E.L.D.. \"La serie, sviluppata da Jeffrey Bell e Paul Zbyszewski, avrebbe dovuto essere basata su una o pi\u00f9 storyline presenti alla fine della seconda stagione. Adrianne Palicki e Nick Blood entrarono in trattative per riprendere i rispettivi ruoli di Bobbi Morse e Lance Hunter nella potenziale serie. Nel maggio 2015 \"Deadline.com\" riport\u00f2 che la ABC aveva messo da parte lo sviluppo dello spin-off di Bell e Zbyszewski. Parlando del mancato sviluppo della serie, il presidente della ABC Paul Lee disse che \"la cosa migliore per ora \u00e8 lasciare Palicki e Blood in S.H.I.E.L.D., perch\u00e9 \"S.H.I.E.L.D.\" \u00e8 molto forte al momento\", anche se non escluse un possibile sviluppo in futuro.\nNell'agosto 2015 la ABC diede nuovamente il via allo sviluppo dello spin-off di \"Agents of S.H.I.E.L.D.\", rielaborato e intitolato \"Marvel's Most Wanted\", a cui diede un ordine per un episodio pilota. Bell e Zbyszewski svilupparono la serie e scrissero il pilot; in caso di ordine a serie, i due sarebbero stati showrunner e produttori esecutivi della serie, insieme a Jeph Loeb come produttore esecutivo. La serie avrebbe dovuto essere incentrata sui personaggi di Morse e Hunter, e venne descritta come un \"nuovo sguardo sul duo e sulle loro avventure\". Nel gennaio 2016 Lee conferm\u00f2 lo sviluppo dell'episodio pilota, lodando la sceneggiatura e rivelando che la produzione avrebbe avuto inizio nei mesi seguenti. L'episodio pilota venne girato intorno a marzo 2016. Fanno parte del cast del pilot anche Delroy Lindo nel ruolo di Dominic Fortune, Fernanda Andrade come sua nipote Christina Santos e Oded Fehr nel ruolo di un \"noto personaggio dei fumetti\". Il 12 maggio 2016 la ABC decise di non produrre la serie.\n\"Marvel's Damage Control\".\nNell'ottobre 2015 la ABC ordin\u00f2 il put pilot di \"Marvel's Damage Control\", una serie comica basata sull'omonima compagnia immaginaria dei fumetti. La serie \u00e8 sviluppata da Ben Karlin e prodotta ABC Studios e Marvel Television, che avrebbe dovuto seguire le vicende gli stressati e sottopagati impiegati dell'organizzazione Damage Control, specializzata nel ripulire i disastri causati dalle battaglie dei supereroi e nel recuperare oggetti dispersi.. Secondo le previsioni del presidente di ABC Entertainment Paul Lee, la serie sarebbe dovuta essere trasmessa per la stagione 2016-2017. Ogni ulteriore sviluppo della serie si \u00e8 concluso nel dicembre 2019.\nL'organizzazione \u00e8 stata comunque citata in un episodio di \"Agents of S.H.I.E.L.D.\" ed \u00e8 poi apparsa nel film \"\" del 2017 (dove viene fondata da Tony Stark) previa rivelazione del suo regista Jon Watts.\n\"Marvel's New Warriors\".\nSinossi: Un gruppo di adolescenti con poteri molto diversi dagli Avengers decidono di unire le forze per fare la differenza, nonostante non siano pronti a essere degli eroi.\nNell'agosto 2016 venne riportato che la Marvel era al lavoro su una serie comedy basata sui New Warriors con protagonista Squirrel Girl ed era alla ricerca di canali via cavo o servizi di video on demand a cui offrire la serie. Nell'aprile 2017 Freeform annunci\u00f2 di aver ordinato la serie. Nel settembre 2019 la serie \u00e8 ufficialmente considerata cancellata.\n\"Ghost Rider\" e \"Adventure Into Fear\".\nSinossi: Al confine tra Texas e Messico, Robbie Reyes vendica gli innocenti scatenando il demoniaco Ghost Rider.\nDurante lo sviluppo della quarta stagione di \"Agents of S.H.I.E.L.D.\", la Marvel ha suggerito che la serie intoducesse \"Ghost Rider\", dopo che i diritti cinematografici del personaggio erano tornati alla Marvel dalla Sony nel maggio 2013. \u00c8 stata scelta la versione Robbie Reyes del personaggio, rispetto ad altre versioni dei fumetti a causa dei valori della sua famiglia, e per aiutare la serie a prendere le distanze dai film di Sony su \"Ghost Rider\" che vedeva Nicolas Cage come la versione Johnny Blaze del personaggio. Gabriel Luna \u00e8 stato annunciato che avrebbe interpretato Reyes al San Diego Comic-Con 2016. Un mese dopo, il capo della Marvel Television Jeph Loeb disse che il personaggio \"potrebbe avventurarsi in altre sezioni\" del MCU, a seconda dell'accoglienza del pubblico alla sua apparizione in \"Agents of S.H.I.EL.D.\" Luna ha espresso interesse a riprendere il suo ruolo al di fuori della serie, aggiungendo che ha \"firmato in linea per fare tutto il lavoro necessario\". Quell'ottobre, Luna disse che c'erano stati dei \"brontolii\" su uno spin-off per il personaggio, ma ribad\u00ec che sarebbe dipeso dall'accoglienza del pubblico.\nPrima della chiusura di Marvel Television, Hulu aveva pianificato la produzione di diverse serie televisive raggruppate sotto il nome \"Adventure Into Fear\". Inizialmente vennero annunciate due serie, \"Helstrom\" (poi passata sotto i Marvel Studios) e \"Ghost Rider\". Hulu ha ordinato \"Ghost Rider\" a maggio 2019, con Ingrid Escajeda come showrunner e produttore esecutiva insieme a Paul Zbyszewski e Loeb di \"Agents of S.H.I.E.L.D.\", e Luna riprendendo il loro ruolo. Piuttosto che essere un tradizionale spin-off di Agent of \"S.H.I.E.L.D.\", Hulu ha descritto la serie come una nuova storia che \"vive per conto suo\" ma parla dello stesso personaggio. La serie doveva essere una co-produzione tra Marvel Television ed ABC Signature Studio. Escajeda \u00e8 stata attratta dai personaggi conflittuali e dal tono horror della serie, e ha detto che avrebbe preso di mira sia i fan esistenti della propriet\u00e0 che il pubblico generale con la serie. Nel luglio 2019, Loeb ha dichiarato che la nuova serie avrebbe fatto riferimento al ruolo di Reyes in \"Agents of S.H.I.E.L.D.\". Quel settembre, Hulu ha scelto di non andare avanti con il progetto a causa di differenze creative. Luna ha detto che questa notizia era sorprendente ed era \"pronto a fare rock nel nuova serie\", ma ha detto che era \"la natura di questa attivit\u00e0\" e che aveva \"il tempo della [sua] vita\" interpretando il personaggio. Con l\u2019abbandono della serie e il trasferimento di \"Helstrom\" fuori dall'MCU, anche il progetto \"Adventure Into Fear\" venne di fatto chiuso.\nAltri progetti.\nDall'aprile 2015 la Marvel Television era al lavoro con lo sceneggiatore John Ridley su una nuova serie televisiva che avrebbe dovuto \"reinventare\" una propriet\u00e0 Marvel gi\u00e0 esistente. Nel gennaio 2016 Ridley rivel\u00f2 di essere ancora al lavoro sul progetto, e afferm\u00f2 di voler portare \"un pizzico della coscienza sociale di \"Jessica Jones\" e della sua serie \"American Crime\" nello show, cercando al tempo stesso di creare qualcosa di puro intrattenimento\". Nel 2016 la ABC rivel\u00f2 inoltre di essere al lavoro su una seconda serie comedy ambientata all'interno del Marvel Cinematic Universe. Nel marzo 2016 Jeph Loeb rivel\u00f2 che la Marvel aveva \"nove-dieci serie televisive\" in varie fasi di sviluppo. A seguito della chiusura della Marvel Telvision questi progetti possono considerarsi abbandonati."}
{"id": "5613760", "revid": "125269361", "url": "https://it.wikipedia.org/wiki?curid=5613760", "title": "Palazzo del Governatore (Parma)", "text": "Il palazzo del Governatore \u00e8 un edificio dalle forme barocche e neoclassiche, situato sull'intero lato nord della centralissima piazza Garibaldi a Parma.\nStoria.\nIl palazzo fu originariamente edificato sul lato nord della piazza Nuova (attuale piazza Garibaldi) tra il 1283 e il 1285, quale \"Palazzo dei Mercanti\", in seguito all'abbattimento delle preesistenti abitazioni. In stile tardo romanico, era costituito da due distinti corpi di fabbrica, separati al centro dallo stretto borgo di san Marco, oggi non pi\u00f9 esistente. Interamente rivestito in laterizio, si innalzava su un portico al piano terreno ed era caratterizzato al primo piano da due ordini di bifore e trifore; la facciata era coronata da una merlatura in sommit\u00e0.\nPerse le originarie funzioni mercantili, l'edificio divenne presto sede del Capitano della citt\u00e0 e, successivamente, del Governatore, dell'Uditore civile e di altri magistrati comunali; mantenne tuttavia inalterata la struttura architettonica per secoli.\nIn seguito al crollo dell'altissima Torre civica il 27 gennaio 1606, che caus\u00f2 anche la distruzione del palazzo del Comune, sorse la necessit\u00e0 di ristrutturare il palazzo del Governatore, che venne inizialmente unificato chiudendo il borgo di san Marco con un voltone; su quest'ultimo nel 1673 fu innalzata, su progetto dell'ingegnere piacentino Gian Battista Barattieri, una torre, che assunse le antiche funzioni della distrutta torre civica, di cui mantenne l'antica campana detta \"di terza\", risalente al 1453, conservatasi intatta nei secoli fino alla sostituzione con una copia nel 1998.\nNel 1760 l'architetto di Corte Ennemond Alexandre Petitot fu incaricato della risistemazione della piazza; il palazzo del Governatore fu cos\u00ec ristrutturato in eleganti forme neoclassiche, con l'inserimento dei tipici elementi decorativi; fu aperta anche la nicchia centrale, per ospitare la statua della \"Vergine Incoronata\", scolpita da Jean-Baptiste Boudard.\nNel 1829 la duchessa Maria Luigia incaric\u00f2 Lorenzo Ferrari e Luigi Pazzoni della realizzazione delle grandi meridiane della facciata.\nNegli anni venti l'interno ed il retro del palazzo subirono un importante intervento di ristrutturazione in stile razionalista, che conserv\u00f2 solo alcune delle antiche decorazioni interne.\nL'intero edificio, sede di alcuni uffici comunali fino alla fine del XX secolo, fu sottoposto ad un completo restauro fra il 2000 e il 2009, che lo trasform\u00f2 nell'odierno \"Luogo d'Arte Moderna e Contemporanea\": inaugurato nel gennaio del 2010 con la mostra \"Nove100\", ospita temporanee esposizioni di arte prevalentemente contemporanea.\nDescrizione.\nLa facciata del palazzo, interamente intonacata e colorata nelle sfumature del giallo, \u00e8 caratterizzata dall'alta torre centrale, che presenta, nonostante gli interventi del Petitot, elementi tipici dello stile barocco. Su di essa, inferiormente alle tre grandi aperture che ospitano la campana, \u00e8 posizionato un grande orologio; al di sotto, ai lati della nicchia che ospita la Statua della Vergine Incoronata del Boudard, sono poste le complesse meridiane ottocentesche, che all'epoca della costruzione rappresentavano uno dei pi\u00f9 avanzati sistemi di misurazione del tempo. Esse sono costituite da un orologio solare e da meridiane del tempo vero e tempo medio, che consentono di visualizzare, oltre alle ore del giorno, anche i fusi orari, lo scorrere dei mesi, le ore di alba e tramonto, le costellazioni zodiacali ed altri calcoli astronomici.\nLe due ali laterali simmetriche si presentano in stile puramente neoclassico, particolarmente evidente nella cornice marcapiano, negli ornamenti delle finestre, nel cornicione con l'elegante greca e nelle strisce orizzontali in rilievo.\nNel muro del palazzo, in prossimit\u00e0 dell'angolo tra piazza Garibaldi e strada Cavour, \u00e8 ancora oggi incastonato il \"mattone di Parma\", antica unit\u00e0 di misura dei costruttori parmensi."}
{"id": "5613765", "revid": "729019", "url": "https://it.wikipedia.org/wiki?curid=5613765", "title": "Carukia", "text": "Carukia \u00e8 un genere di cubomedusa della famiglia Carukiidae. Le cubomeduse del genere \"Carukia\" sono capaci di trasmettere per contatto la sindrome di Irukandji, una serie di dolorosi effetti e serie intossicazioni che possono apparire ore dopo il contatto.\nDescrizione.\nCome in tutti membri della famiglia Carukiidae, nelle \"Carukia\" sono assenti i filamenti gastrici e la nicchia di ogni ropalio \u00e8 aggrottata e dispone di corna. Le dimensioni delle meduse \"Carukia\" sono particolarmente ridotte e non superano i 2\u00a0cm di altezza della campana. Le meduse nuotano attivamente, cacciando le loro prede (principalmente larve di crostacei e di pesci), ma le loro dimensioni ridotte le impediscono sforzi troppo importanti, come nuotare contro corrente.\nTossicit\u00e0.\nLa \"C. barnensi\" \u00e8 stata la prima medusa Irukandji ad essere raccolta e classificata, nel 1967 da Southcott, dopo che questo tipo di sindrome fosse stata identificata nel 1961 da Jack Barnes.\nIl meccanismo all'origine della sindrome di Irukandji potrebbe essere stato presente in un antenato comune delle meduse Carybdeida, dato che molte meduse di questo ordine sono capaci di trasmettere la sindrome o sintomi simili. La capacit\u00e0 di causare la sindrome di Irukandji \nsarebbe stata perduta in seguito, tipicamente lungo i lignaggi genetici che hanno portato alle famiglie Carybdeidae e Tripedaliidae."}
{"id": "5613767", "revid": "481666", "url": "https://it.wikipedia.org/wiki?curid=5613767", "title": "The Man Hunter", "text": ""}
{"id": "5613768", "revid": "767487", "url": "https://it.wikipedia.org/wiki?curid=5613768", "title": "Dominik Eulberg", "text": " Ha pubblicato numerosi album e singoli per etichette come Cocoon Recordings e Traum Schallplatten.\nBiografia.\nDominik Eulberg nasce nel 1978 a Westerwald in Germania dove \u00e8 cresciuto. La passione di Eulberg per la musica elettronica inizia molto presto e lo show radiofonico \"Clubnights\u201d condotto da Sven V\u00e4th fu una grossa influenza per lui. All'et\u00e0 di 15 anni inizia ad imparare l'arte del mixaggio. Ha studiato ecologia a Bonn. Vive a stretto contatto con la natura in un piccolo paesino al limitare della foresta del Westerwald e lavora occasionalmente come guardia forestale in alcuni parchi nazionali tedeschi, un'occupazione che Eulberg pensa di svolgere a tempo pieno una volta ritirato dalla scena musicale. \u00c8 appassionato di ornitologia.\nCarriera.\nInizi\u00f2 a produrre musica nel 1993. Le sue prime pubblicazioni apparvero per le etichette Ware e Raum Music, con base a Francoforte.\nPoco dopo incontr\u00f2 Riley Reinhold e Jaqueline Klein, grazie ai quali nacque una collaborazione con le etichette Traum Schallplatten e Trapez. Poco dopo , il 30 settembre 2004, pubblicher\u00e0 il suo primo album \"Flora &amp; Fauna\" per Traum Schallplatten. All'interno della scena musicale Eulberg \u00e8 considerato anche per i suoi remix, tra i quali si possono annoverare pezzi di DJ Hell, Roman Fl\u00fcgel, Le Dust Sucker, Tiefschwarz, Einmusik e Nathan Fake.\nSonorit\u00e0.\nLa musica di Eulberg \u00e8 influenzata, per sua stessa ammissione, dalla natura. I suoi pezzi riproducono un repertorio di sonorit\u00e0 riconducibili alla flora ed alla fauna, come il cinguettio degli uccelli e il fruscio del vento tra gli alberi.\nRiconoscimenti.\nNel 2004 il magazine The Groove lo ha eletto rivelazione dell'anno e terzo miglior produttore. Il suo primo album \u201cFlora and Fauna\u201d si classific\u00f2 terzo in un sondaggio condotto tra i propri lettori dal magazine tedesco Raveline, mentre su The Groove e De:Bug raggiunse la quinta posizione. Eulberg ha inoltre ricevuto una nomination al Dance Music Award tedesco nelle categorie \u201cBest Remix\u201d e \u201cBest Newcomer\u201d.\nNel 2005 sempre The Groove lo ha eletto produttore dell'anno e terzo miglior DJ a livello nazionale. Inoltre, cinque dei suoi remix sono apparsi nella top 20 nelle classifiche annuali nazionali. Fu votato seconda migliore rivelazione e remixer da Raveline. Inoltre, fu nominato quarto miglior artista e quinto DJ nazionale.\nNel 2006 Eulberg \u00e8 stato nuovamente nominato al Dance Music Awards tedesco nelle categorie \"Best Producer\" e \u201cBest Remix\"."}
{"id": "5613770", "revid": "729019", "url": "https://it.wikipedia.org/wiki?curid=5613770", "title": "Castello di Groppo San Pietro", "text": "Il castello di Groppo San Pietro \u00e8 un edificio difensivo situato nell'omonima frazione del comune di Comano, in provincia di Massa-Carrara.\nStoria.\nI primi documenti legati all'esistenza del castello a Groppo San Pietro risalgono al XII secolo, quando si ha notizia di nobili di questa localit\u00e0 alleati ai vescovi di Luni contro i marchesi Malaspina. Nel XIII secolo il castello fa gi\u00e0 del Marchesato di Filattiera mentre nel 1275 entra a far parte del Marchesato di Olivola insieme al castello di Bigliolo a quello di Olivola di Panicale, ad Aulla, Terrarossa, Comano, al castello di Pallerone, di Monti e di Anino. Nel 1328 viene distrutto da Castruccio Castracani e quando rientra nelle mani di Spinetta Malaspina questi lo lascia ai nipoti, figli del fratello Isnardo, che andranno governare il marchesato di Verrucola: Groppo San Pietro segue il destino di questo feudo e a met\u00e0 del XV secolo entra a far parte della Repubblica fiorentina.\nIn un documento del maggio 1481 redatto a Fivizzano dal locale castellano e diretto al governo fiorentino c'\u00e8 testimonianza dei gravi danni apportati ai castelli in zona da un terremoto: \"luned\u00ec a d\u00ec 7, a ore 19, venne un tremuoto terribile, lo quale ha fatto rovinare in questo paese [...] la fortezza di groppo S. Piero, tutta fracassata eccetto la torre principale nella quale s'\u00e8 ridotto il castellano; male in axetto la fortezza di Comano, quella di Saxalbo fracassata in modo che non vi si pu\u00f2 abitare.\"\nDescrizione.\nProbabilmente questa zona prende il nome da una cappella castrense (non pi\u00f9 esistente) dedicata al santo. Del castello, posto sulla cima del colle, un rilievo scosceso battuto da forti venti, oggi restano visibili solo i ruderi di una torre a struttura quadrangolare quasi sul dorso del colle, una cisterna per l'acqua ed il basamento dei muri che cingevano il castello. L'ingresso della torre \u00e8 una quota rialzata rispetto al terreno e la sua struttura la fa ritenere non posteriore alla met\u00e0 del XIV secolo. Le caratteristiche costruttive e dimensionali indicano avesse anche una funzione abitativa, cio\u00e8 residenza dei castellani."}
{"id": "5613772", "revid": "287204", "url": "https://it.wikipedia.org/wiki?curid=5613772", "title": "Atl\u00e9tico de Kolkata 2015", "text": "Questa voce raccoglie le informazioni riguardanti l'Atl\u00e9tico de Kolkata nelle competizioni ufficiali della stagione 2015.\nMaglie e sponsor.\nIl fornitore tecnico per questa stagione \u00e8 Nivia, mentre lo sponsor ufficiale \u00e8 Birla Tyres."}
{"id": "5613774", "revid": "439868", "url": "https://it.wikipedia.org/wiki?curid=5613774", "title": "Andrea Bolzoni", "text": "Andrea Bolzoni \u00e8 stato un importante incisore, attivo nel Settecento, a Ferrara, e molte delle sue opere sono attualmente conservate nella locale Biblioteca comunale Ariostea. Il suo lavoro pi\u00f9 significativo \u00e8 la \"Pianta ed alzato della citt\u00e0 di Ferrara\".\nBiografia.\nRimase orfano di padre in giovane et\u00e0, impar\u00f2 presto l'arte dell'incisione e studi\u00f2 anche disegno, aiutato dallo zio Francesco. Quando questi mor\u00ec, nel 1728, fece numerosi viaggi in Italia centrale per approfondire la tecnica. Visit\u00f2 l'Umbria, la Toscana, le Marche ed arriv\u00f2 sino a Roma. Visse a Ferrara ma si rec\u00f2 per lavoro anche a Modena ed a Mantova.\nOpere.\nL'opera principale per il quale \u00e8 riconosciuto tra gli studiosi di storia estense \u00e8 la sua pianta piano-prospettica della citt\u00e0 di Ferrara. Questa risulta preziosa per ricostruire e comprendere il succedersi degli avvenimenti edilizi a partire dal periodo dell'Addizione Erculea.\nLe stampe che produssero la mappa vennero eseguite in quattro diverse edizioni, datate 1747, 1768, 1782 e 1794. Solo la prima di queste vide la luce quando il suo autore era in vita, poich\u00e9 mor\u00ec nel 1760. Quella del 1782, la terza, \u00e8 quella che venne riconosciuta come riferimento per almeno due secoli dalle amministrazioni che si succedettero alla guida della citt\u00e0.\nCi\u00f2 che rende unica questa pianta della citt\u00e0 \u00e8 il metodo che il Bolzoni us\u00f2 per disegnarla e poi inciderla per la stampa. I suoi rilevatori erano mandati a raccogliere dati sugli edifici e sulle strutture esistenti, compresi i giardini ed ogni singolo albero. In seguito, nel suo laboratorio, egli procedeva a inserire ogni dato nella pianta, ma non si limitava a questo. Seguendo un suo modello di citt\u00e0 ideale, la sua \"citt\u00e0 sognata\", integrava secondo la sua visione, aggiungendo edifici e coprendo spazi vuoti che, a suo giudizio, andavano utilizzati. Il risultato finale del suo lavoro fu un \"progetto\", pi\u00f9 che una vera pianta di Ferrara, una prefigurazione di quella che avrebbe dovuto diventare. Questo rese, di fatto, la sua pianta un vero e proprio piano regolatore, utilizzato sino alla met\u00e0 del secolo scorso.\nNella pianta di Bolzoni si vede la Fortezza Pontificia che venne edificata nella parte sud-ovest della citt\u00e0, a partire dal 1608, cio\u00e8 solo pochi anni dopo la devoluzione di Ferrara allo Stato Pontificio (essendo Ferrara un antico feudo papale), e in assenza di figli legittimi eredi di Alfonso II d'Este.\nBolzoni lavor\u00f2 anche per la zecca di Ferrara e per quella di Mantova. Esegu\u00ec, tra le molte incisioni, vari ritratti e preziose riproduzioni di dipinti in seguito andati distrutti."}
{"id": "5613781", "revid": "529641", "url": "https://it.wikipedia.org/wiki?curid=5613781", "title": "Fabio Sonzini", "text": "Biografia.\nFabio Sonzini (o Sonzino), figlio di Giuseppe Sonzini, nacque in provincia di Como e si trasfer\u00ec a Savona in epoca e per ragioni imprecisate.\nNel censimento del comune di Savona del 1870 risulta avere 55 anni di et\u00e0, essere sposato con l'artista Veronica Murialdo e svolgere la professione di stuccatore. La residenza \u00e8 fissata in via Innominata, nei pressi di piazza Sisto IV."}
{"id": "5613785", "revid": "436907", "url": "https://it.wikipedia.org/wiki?curid=5613785", "title": "Un angioletto come te", "text": "Un angioletto come te \u00e8 un singolo del cantautore italiano Francesco De Gregori, pubblicato il 2 ottobre 2015 come primo estratto dall'album di cover \"De Gregori canta Bob Dylan - Amore e furto\".\nDescrizione.\nTraccia d'apertura dell'album, si tratta di una traduzione in italiano del brano \"Sweetheart like You\" di Bob Dylan, presente nel suo album \"Infidels\" del 1983. Riguardo al brano, De Gregori ha dichiarato: \nVideo musicale.\nIl videoclip \u00e8 stato diretto dal tastierista di De Gregori, Alessandro Arianti."}
{"id": "5613786", "revid": "991694", "url": "https://it.wikipedia.org/wiki?curid=5613786", "title": "Stadio comunale di Frosinone", "text": ""}
{"id": "5613791", "revid": "1305772", "url": "https://it.wikipedia.org/wiki?curid=5613791", "title": "Elidon", "text": "Elidon \u00e8 un videogioco pubblicato nel 1985 per Amstrad CPC, Commodore 64 e MSX, basato sul controllo di una fata nella labirintica foresta di \"Elidon\".\nModalit\u00e0 di gioco.\nLa fata si muove in un ambiente di circa 300 stanze a schermata fissa, con visuale bidimensionale di lato, collegate da aperture in almeno una delle quattro direzioni orizzontali e verticali. Pu\u00f2 camminare sul fondo dello schermo e su eventuali piattaforme oppure volare; il controllo del volo non \u00e8 semplice in quanto soggetto alla gravit\u00e0, ma \u00e8 possibile fermarla a mezz'aria tenendo premuto il pulsante.\nScopo del gioco \u00e8 trovare sette pozioni sparse nella foresta, con le quali far germogliare i sette fiori di Finvarra (un personaggio del folklore irlandese) che compongono la ghirlanda della regina delle fate. Altri oggetti da trovare sono necessari per superare determinati ostacoli. Si possono trasportare fino a tre oggetti alla volta.\nSi possono incontrare delle entit\u00e0 fluttuanti di vario aspetto, che rappresentano gli spiriti della foresta: sono tutti pericolosi al contatto e sottraggono la \"polvere fatata\" ovvero l'energia della fata. Anche le pareti e le piante non devono essere urtate in volo altrimenti causano perdita di energia e la caduta a terra della fata.\nIl tema musicale \u00e8 la \"Danza di Anitra\" tratta da \"Peer Gynt\"."}
{"id": "5613792", "revid": "958063", "url": "https://it.wikipedia.org/wiki?curid=5613792", "title": "Steve Adkins", "text": ""}
{"id": "5613795", "revid": "767487", "url": "https://it.wikipedia.org/wiki?curid=5613795", "title": "Balthazar Georges Sage", "text": "Biografia.\nNel 1770 subentr\u00f2 a Guillaume-Fran\u00e7ois Rouelle, deceduto quell'anno, nell'Accademia delle scienze francese. Accademico, fautore del conservatorismo sociale, fu oppositore delle idee rivoluzionarie. Nel 1805 venne allontanato dalle sue cariche e condusse gli ultimi anni della sua vita in miseria."}
{"id": "5613796", "revid": "991694", "url": "https://it.wikipedia.org/wiki?curid=5613796", "title": "Stadio comunale &quot;Matusa&quot;", "text": ""}
{"id": "5613799", "revid": "15756", "url": "https://it.wikipedia.org/wiki?curid=5613799", "title": "Battaglia di Wertingen", "text": "Nella battaglia di Wertingen (8 ottobre 1805) le forze imperiali francesi guidate dai marescialli Gioacchino Murat e Jean Lannes attaccarono un piccolo corpo austriaco comandato dal feldmaresciallo Franz Xaver von Auffenberg. Questa azione, la prima battaglia della Campagna di Ulma, si concluse con una netta vittoria francese. Wertingen si trova a 28 chilometri a nord ovest di Augusta. La battaglia fu combattuta durante la guerra della terza coalizione, parte delle guerre napoleoniche.\nAntefatti.\nAttorno al 25 agosto l'imperatore francese Napoleone Bonaparte diresse la sua \"Grand Arm\u00e9e\", forte di oltre 200.000 uomini, oltre il Reno. Questa enorme massa di soldati separata in sette corpi di armata, che marciavano in maniera strettamente coordinata, si spinse verso sud e attravers\u00f2 il fiume Danubio aggirando da est la concentrazione di forze del generale Karl Mack von Leiberich a Ulma. Ignaro della forza che stava piombando su di lui, Mack rimase al suo posto, mentre le forze di Napoleone dilagavano verso sud attraverso il Danubio, tagliando le linee di comunicazione del generale austriaco con Vienna. Per ragioni non chiare, il 7 ottobre Mack ordin\u00f2 ad Auffenburg di portare la propria divisione da G\u00fcnzburg a Wertingen.\nLe forze in campo.\nL'avanguardia di Murat includeva le divisioni di cavalleria pesante del generale di divisione Dominique Louis Antoine Klein (16 squadroni del 1\u00ba, 14\u00ba, 20\u00ba e 26\u00ba reggimento dragoni) e del generale di divisione Marc Antoine de Beaumont (18 squadroni del 4\u00ba, 5\u00ba, 8\u00ba, 9\u00ba, 12\u00ba e 16\u00ba dragoni), pi\u00f9 una brigata di cavalleria leggera del generale di brigata Antoine Charles Louis de Lasalle (8 squadroni del 9\u00ba e 10\u00ba ussari), per un totale di 42 squadroni. Questi erano sostenuti da otto battaglioni della divisione granatieri del generale di divisione Nicolas Charles Oudinot e da tre battaglioni del 28\u00ba reggimento di fanteria leggera.\nSotto il comando di Auffenberg c'erano 26 battaglioni di fanteria, 20 squadroni di cavalleria e 24 cannoni. La divisione del feldmaresciallo Maximilien de Baillet comnprendeva i reggimenti di Fanteria \"Kaunitz\" Nr. 20, \"Arciduca Ludwig\" Nr. 8 e \"Franjo Jelacic\" Nr. 62, una brigata di quattro battaglioni di granatieri, i corazziere del reggimento \"Albert\" Nr. 3 e i cavalleggeri del reggimento \"Rosenberg\" Nr. 6. La divisione del feldmaresciallo Federico Francesco Saverio di Hohenzollern-Hechingen era composta dai reggimenti di fanteria \"Spork\" Nr. 25, \"W\u00fcrttemberg\" Nr. 38, \"Reuss-Greitz\" Nr. 55, \"Stuart\" Nr. 18, dal reggimento ussari \"Palatino\" Nr. 12 e dal reggimento cavalleggeri \"Latour\" Nr. 4.\nLa battaglia.\nPoich\u00e9 a quanto pare non si aspettava di dover sostenere alcun combattimento, Auffenberg port\u00f2 con s\u00e9 solo nove battaglioni e uno squadrone, per un totale di circa 5.500 uomini. Marciando per dieci ore Auffenberg arriv\u00f2 a Wertingen attorno alle 8:00 del mattino dell'8 ottobre. Quindi posizion\u00f2 le sue truppe attorno alla citt\u00e0 e invi\u00f2 alcuni uomini in perlustrazione che, per\u00f2, non riportarono alcun rapporto riguardo alla eventuale presenza di truppe francesi. Riguardo ai successivi avvenimenti ci sono racconti contrastanti. Insicuro su cosa fare ed avendo poca speranza di ricevere rinforzi, Auffenburg si trov\u00f2 in una posizione rischiosa. I primi francesi ad arrivare furono le divisioni di cavalleria di Murat: i dragoni di Klein e di Beaumont e il 1\u00ba corazzieri di Nansouty. Questi iniziarono subito l'attacco delle postazioni austriache, sostenuti successivamente dai granatieri di Oudinot che speravano di sfondare le difese da nordest. Uno storico parla quindi di singoli battaglioni austriaci dispersi dalla cavalleria francese o circondati e costretti ad arrendersi. Un altro scrittore riporta come i granatieri austriaci avessero formato un enorme quadrato, che resist\u00e9 alle cariche di cavalleria fino a quando i francesi portarono avanti i granatieri di Oudinot. La battaglia di Wertingen si concluse con una facile vittoria francese.\nLe perdite francesi ammontarono a 319 soldati tra morti e feriti. Auffenburg tent\u00f2 una ritirata a sudovest, ma non fu abbastanza veloce. Gli austriaci persero 400 uomini tra morti e feriti, mentre oltre 2.900 uomini e 6 cannoni vennero catturati. Secondo Chandler gli austriaci catturati furono invece circa 2.000. Tagliati fuori da Vienna, gli austriaci superstiti ripararono verso G\u00fcnzburg e quindi si ritirarono ancora verso ovest alla volta della loro base a Ulma.\nInterpretazioni.\nLo storico Digby Smith, a proposito della spedizione di Auffenberg, osserva: \u00abNon \u00e8 chiaro il motivo per cui (...) Mack aveva mandato questa piccola forza in una posizione cos\u00ec isolata\u00bb. Aggiunge inoltre: \u00abLa sua continua riorganizzazione delle truppe sul campo di battaglia semin\u00f2 confusione e demoralizzazione\u00bb."}
{"id": "5613819", "revid": "380453", "url": "https://it.wikipedia.org/wiki?curid=5613819", "title": "Alena Rojas", "text": "Gioca nel ruolo di centrale nel .\nCarriera.\nClub.\nLa carriera di Alena Rojas inizia nei tornei amatoriali cubani, a cui partecipa con la formazione del . Dopo due stagioni di inattivit\u00e0, lascia legalmente Cuba e inizia la carriera professionistica in Russia, giocando nel campionato 2018-19 in divisione cadetta col .\nNazionale.\nNel 2011 fa il suo esordio nella nazionale cubana in occasione del Montreux Volley Masters, dove vince la medaglia d'argento, per poi aggiudicarsi il bronzo al campionato nordamericano ed un altro argento al XVI Giochi panamericani. Vince altre due medaglie di bronzo alla Coppa panamericana 2012 e ai XVI Giochi panamericani e quella d'argento alla NORCECA Champions Cup 2015, per poi essere premiata come miglior centrale alla Coppa Panamericana 2015, nonostante il quarto posto finale."}
{"id": "5613832", "revid": "767487", "url": "https://it.wikipedia.org/wiki?curid=5613832", "title": "Due piedipiatti acchiappafantasmi", "text": "Due piedipiatti acchiappafantasmi (\"Ghost Fever\") \u00e8 un film commedia del 1984 diretto da Lee Madden. A causa di svariati problemi di produzione \u00e8 stato distribuito solamente nel 1987 e con la firma alla regia attribuita ad Alan Smithee, pseudonimo utilizzato dai registi di Hollywood per dissociarsi dai loro film. La pellicola \u00e8 conosciuta anche con il titolo \"Ghostbusters Cops - Due piedipiatti acchiappafantasmi\".\nTrama.\nA Greendale County, in Georgia, i due poliziotti Buford e Benny vengono incaricati di compiere alcune indagini in una vecchia costruzione da tutti conosciuta come \"casa stregata\". Durante lo svolgimento della loro missione i due colleghi scoprono che la dimora \u00e8 veramente infestata da bizzarri mostri di ogni genere come zombi, vampiri e fantasmi, vissuti tutti nell'epoca della guerra civile. Per i due simpatici poliziotti l'impresa di sfrattare gli stravaganti inquilini non sar\u00e0 per niente facile.\nProduzione.\nNel cast \u00e8 da segnalare la presenza dell'attore Sherman Hemsley molto popolare ai tempi della realizzazione della pellicola per aver interpretato il ruolo di George Jefferson nella celebre serie televisiva I Jefferson dal 1975 al 1985.\nDistribuzione.\nIl film \u00e8 stato distribuito nelle sale statunitensi nel giugno del 1987.\nEdizioni home video.\nUna videocassetta VHS con il codice identificativo 100 17 272 \u00e8 stata distribuita in Italia dalla Eagle Pictures."}
{"id": "5613833", "revid": "767487", "url": "https://it.wikipedia.org/wiki?curid=5613833", "title": "Societ\u00e0 Sportiva Dilettantistica Monza 1912 2015-2016", "text": "Questa voce raccoglie le informazioni riguardanti la Societ\u00e0 Sportiva Dilettantistica Monza 1912 nelle competizioni ufficiali della stagione 2015-2016.\nMaglie e sponsor.\nLo sponsor tecnico per la stagione 2015-2016 \u00e8 Macron."}
{"id": "5613834", "revid": "599013", "url": "https://it.wikipedia.org/wiki?curid=5613834", "title": "Romolo Ticconi", "text": "Biografia.\nNacque ad Acuto, allora piccolo borgo agricolo in provincia di Fiuggi, il 15 marzo 1893. Il 26 gennaio del 1911 si trasferisce a Roma con la famiglia e Romolo Ticconi trova lavoro nella capitale come muratore.\nNonostante le sue origini contadine, sa leggere e scrivere ed il 24 agosto 1915 Romolo Ticconi \u00e8 chiamato alle armi nell'81\u00ba reggimento di fanteria del Regio Esercito.\nIl 22 agosto 1917 \u00e8 assegnato al Deposito Aviatori per conseguire il brevetto di pilota ed il 20 settembre 1917 \u00e8 promosso sergente.\nAl termine del corso di pilotaggio, nel gennaio del 1917, viene assegnato alla 76\u00aa Squadriglia Caccia di base ad Istrana, che ha in dotazione i caccia Hanriot HD.1. Nella stessa squadriglia militano piloti come Silvio Scaroni, Mario Fucini, Giulio Lega, Giorgio Michetti (aviatore), tutti assi o destinati a diventarlo.\nDopo i primi voli di allenamento cui erano destinati tutti i nuovi piloti arrivati alla squadriglia, il 5 febbraio 1918, Ticconi pot\u00e9 eseguire il primo volo operativo senza incontrare velivoli nemici. \nQuesta situazione di stasi (che fu sconvolta il 13 marzo da un cappottamento all'atterraggio con conseguente distruzione dell'aeroplano) continu\u00f2 fino al 3 maggio 1918 quando ottenne la sua prima vittoria, abbattendo dopo un lungo combattimento un Hansa-Brandenburg C.I della Flik 16D sopra Cismon.\nIl 24 maggio, in missione di scorta, un corto circuito appicc\u00f2 un principio d'incendio nel vano motore. Romolo Ticconi, messo il velivolo in planata, riusc\u00ec ad effettuare un atterraggio di emergenza a San Martino di Fonte, presso Asolo, riuscendo ad uscire dall'aeroplano prima che andasse completamente distrutto dalle fiamme. Riport\u00f2 ustioni di primo e secondo grado ma dopo pochi giorni era di nuovo in servizio.\nIl 25 giugno durante una missione di scorta ai bombardieri Caproni, si ritrov\u00f2 isolato con Scaroni e Lega a proteggere i bombardieri dall'attacco dei caccia Ph\u00f6nix D.II ed Albatros D.III (Oef) delle Flik 56J e Flik 42J. Nel corso del combattimento che ne scatur\u00ec, riusc\u00ec ad abbattere due velivoli nemici, precipitati nei pressi di Mareno di Piave e accreditati in collaborazione a tutti i membri della pattuglia (oltre Ticconi, Scaroni e Lega). Cos\u00ec Silvio Scaroni ricord\u00f2 quei momenti nel suo secondo libro di memorie:\n\u00ab\"Ticconi pare avere addosso tutti i diavoli dell'inferno. Lo vedo dappertutto: al mio fianco, poi dietro la coda di uno o due avversari, poi sopra di me e quindi nuovamente al mio fianco (omissis)... che stupendo combattente quel ragazzo;\"...\u00bb.\nPochi giorni dopo, il 7 luglio Ticconi, in volo con Scaroni, intercetta un ricognitore austriaco con la scorta di tre caccia sull'altopiano di Asiago.\nNello scontro che ne segue, Ticconi rivendica l'abbattimento di due velivoli.\nGli viene confermato un solo abbattimento in collaborazione con Scaroni, un Albatros D.III 153.140 della Flik 9J precipitato entro le linee italiane, pilotato dal Zugsfuhrer Oswald Bierlotter deceduto nello scontro. \nL'altro abbattimento non venne riconosciuto: si trattava dell'Albatros D.III (Oef) 153.98 della Flik 9J pilotato dal Korporal Franza Pensl, che rimasto ferito, fu in grado di effettuare un atterraggio di emergenza sul campo di Ospedaletto.\nLe vittorie conseguite in questo periodo gli meritarono una medaglia d'argento al valor militare.\nIl 14 agosto, Ticconi fa precipitare in collaborazione con Michetti, un velivolo austriaco su Rasai.\nIl giorno seguente, 15 agosto 1918, avvista un caccia avversario sul cielo di Treviso: si tratta di un solitario Ph\u00f6nix D.I 328.04 (esemplare 328.05 secondo altre fonti) della Flik 37P impegnato in una missione di ricognizione fotografica. Nonostante piloti un caccia meno veloce del Ph\u00f6nix, Ticconi riesce a raggiungere il caccia austriaco ed abbatterlo sopra Colbertaldo.\n(Il pilota austriaco, Feldwebel Gustav Franz riusc\u00ec ad effettuare un atterraggio di fortuna sul campo di S.Fior di Sopra, distruggendo l'aereo ma salvando la vita).\nNegli ultimi mesi di guerra, l'aviazione austro-ungarica \u00e8 sempre meno attiva, e Romolo Ticconi \u00e8 impegnato nell'addestramento delle nuove leve di piloti provenienti dalle scuole.\nBench\u00e9 colpito dalla febbre spagnola, volle partecipare all'ultima offensiva dell'ottobre 1918 che avrebbe portato alla vittoria e alla fine della guerra.\nDopo la guerra, fu trasferito alla 81\u00aa squadriglia, dove prest\u00f2 servizio fino al giorno della sua morte: il 26 agosto 1919, per causa sconosciute, il velivolo che pilotava si schiant\u00f2 al suolo, uccidendolo all'istante, sul campo di Montecelio (ora Guidonia Montecelio)."}
{"id": "5613835", "revid": "836200", "url": "https://it.wikipedia.org/wiki?curid=5613835", "title": "Ghostbusters Cops - Due piedipiatti acchiappafantasmi", "text": ""}
{"id": "5613838", "revid": "1543377", "url": "https://it.wikipedia.org/wiki?curid=5613838", "title": "Roxbury Drive", "text": "Roxbury Drive \u00e8 il primo album in studio della cantante e attrice statunitense Kat Graham. \u00c8 stato pubblicato il 25 settembre 2015 dall'etichetta discografica indipendente SoundZoo.\nPromozione e pubblicazione.\nL'album \u00e8 stato anticipato dalla pubblicazione di due brani estratti come singoli, entrambi accompagnati da un video musicale: \"1991\", pubblicato il 10 marzo 2015, e \"Secrets\", pubblicato il 24 luglio.\nNella prima settimana del settembre 2015, la cantante annuncia la data di pubblicazione dell'album pubblicando un video sul suo profilo Instagram. L'album viene pubblicato e reso disponibile in download digitale il 25 settembre 2015.\nIl 27 settembre 2015 la Graham celebra l'uscita di \"Roxbury Drive\" al \"Life Is Beautiful Festival 2015\" di Las Vegas, esibendosi con alcune canzoni tratte dall'album.\nLo stile e le sonorit\u00e0 dei brani.\n\"Roxbury Drive\" \u00e8 un album di brani prevalentemente pop ed R&amp;B caratterizzati da notevoli influenze anni 90 che ricordano molto lo stile musicale di artisti come Janet Jackson, Madonna, Prince, Aliyah e Babyface. Come ha affermato la stessa cantante in un'intervista con breatheheavy.com agli iHeartRadio Music Festival 2015, l'intento \u00e8 quello di riportare la gente indietro nel tempo facendo rivivere la musica di questi personaggi che per lei sono stati fonte d'ispirazione per la realizzazione dell'album."}
{"id": "5613849", "revid": "599013", "url": "https://it.wikipedia.org/wiki?curid=5613849", "title": "Cardiomiopatia del ventricolo sinistro non compattato", "text": "La cardiomiopatia del ventricolo sinistro non compattato, o \"Left ventricular non-compaction cardiomyopathy\" (LVNC) degli autori anglosassoni, \u00e8 un disordine del miocardio caratterizzato dalla presenza di trabecole prominenti, aggettanti nella cavit\u00e0 del ventricolo, e da recessi intertrabecolari, in un miocardio in cui si possono distinguere due strati, uno compatto esterno e uno non compatto interno.\nSi presenta schematicamente in due forme:\nQuesta cardiomiopatia in genere non si associa a manifestazioni extracardiache, anche se, soprattutto nei pazienti di et\u00e0 pediatrica, \u00e8 stata descritta in pazienti con patologie complesse come la distrofia muscolare di Emery-Dreifuss, la sindrome di Barth, e la distrofia muscolare di Becker o la Distrofia di Duchenne.\nRimane tuttora aperta la questione sul significato clinco della presenza di segmenti non compatti che si possono osservare nell'ambito delle pi\u00f9 comuni cardiomiopatie.\nClinicamente questa cardiomiopatia pu\u00f2 non determinare nessun sintomo oppure pu\u00f2 manifestarsi con tre espressioni cliniche con varia gravit\u00e0:\nLe manifestazioni cliniche possono comparire a qualsiasi et\u00e0.\nStoria.\nLa patologia \u00e8 stata descritta per la prima volta da Grant nel 1926. \nSuccessivamente, nel 1932, fu descritta come reperto autoptico in un neonato con atresia aortica e fistola coronarico-ventricolare.\nLa prima descrizione della forma isolata nell'adulto \u00e8 stata riportata nello studio ecocardiografico di una donna di 33 anni nel 1984 da Engberding e Bender.\nNel 2006 l'American Heart Association l'ha introdotta formalmente come entit\u00e0 nosologica distinta di cardiomiopatia primitiva di origine genetica nella classificazione delle cardiomiopatie. \nIn questo modo veniva superata l'incertezza della classificazione della World Health Organization del 1995 in cui tale anomalia veniva annoverata tra le cardiomiopatie \u201cnon classificate\u201d.\nEpidemiologia.\nSebbene venga considerata una patologia rara la sua prevalenza (percentuale dei casi presenti in una popolazione in un determinato momento) e incidenza (percentuale di nuovi casi comparsi in un anno) \u00e8 incerta. Sembra essere attualmente la terza cardiomiopatia pi\u00f9 comunemente diagnosticata (9%, dopo la cardiomiopatia dilatativa col 58% e la cardiomiopatia ipertrofica col 25%).\nIn realt\u00e0 i dati epidemiologici devono essere considerati con cautela a causa dell'assenza di una definizione e di parametri diagnostici universalmente accettati, delle diverse metodologie degli studi e della diversa selezione delle popolazioni esaminate.\nVari autori riportano una prevalenza nella popolazione adulta che si sottopone ad un esame ecocardiografico che va da 0,05% allo 0,14% e allo 0,26%. La prevalenza sale a 3-7% in adulti con frazione di eiezione del ventricolo sinistro uguale o inferiore a 45% (cio\u00e8 con insufficienza cardiaca).\nIl ventricolo sinistro non compattato \u00e8 pi\u00f9 frequente nel sesso maschile.\nLa prevalenza nei pazienti pediatrici \u00e8 dell'1.3% (rispettivamente 0.5% la forma isolata e 0.8% la forma associata ad altre cardiopatie).\nGenetica clinica.\nLa cardiomiopatia del ventricolo sinistro non compattato \u00e8 una malattia ereditaria con trasmissione dominante o recessiva legata al cromosoma X(X linked) o autosomica recessiva (non legata al cromosoma sessuale X) o mitocondriale (materna).\nLa forma X linked \u00e8 associata alla sindrome di Barth (mutazione del gene TAZ) ed \u00e8 stimata in circa il 30% dei casi. Le forme legate ad altre cardiopatie congenite sono autosomiche dominanti; sono stimate in circa il 70% dei casi. La penetranza \u00e8 variabile; in alcuni casi la cardiopatia congenita non viene diagnosticata perch\u00e9 \u00e8 lieve oppure nell'adulto pu\u00f2 essere gi\u00e0 regredita (es. piccoli difetti settali o dotto arterioso pervio).\nL'analisi genetica evidenzia mutazioni nel 35-40% dei casi di pazienti affetti; i geni pi\u00f9 frequentemente mutati sono quelli che codificano per proteine del sarcomero.\nGenetica molecolare.\nLe mutazioni trovate in questa cardiomiopatia sono eterogenee, ma determinano prevalentemente dei disturbi dei legami tra proteine, che a loro volta coinvolgono la struttura del sarcomero o i meccanismi di sviluppo, portando a un determinato fenotipo.\nNella trasmissione X linked \u00e8 mutato il gene TAZ, che codifica per la tafazzina, una transacilasi dei fosfolipidi, importante per la sintesi della cardiolipina nelle membrane della cellula e dei mitocondri. Il difetto porta ad alterazione della produzione di ATP e conseguente disfunzione dei sarcomeri.\nNella trasmissione autonomica dominante sono state identificate mutazioni di molti geni:\nSono state anche identificate mutazioni, rare, del genoma mitocondriale (mDNA) e mutazioni cromosomiche, pi\u00f9 frequenti.\nAnatomia patologica.\nLa parete del cuore normale presenta tre strati o tonache: dall'esterno all'interno l'epicardio, il miocardio (tonaca muscolare) e l'endocardio. La Cardiomiopatia del ventricolo sinistro non compattato \u00e8 caratterizzata macroscopicamente dalla presenza di trabecolature eccessivamente prominenti nella parete del ventricolo sinistro, che aggettano verso la cavit\u00e0, separate da recessi profondi, simili alla trabecolatura normalmente presente nel ventricolo destro. I recessi sono in continuit\u00e0 con la cavit\u00e0 ventricolare, sono riempiti dal sangue e non sono in comunicazione con i vasi arteriosi coronarici epicardici del cuore. Si descrivono cos\u00ec due strati del miocardio: uno esterno subepicardico compatto, in genere assottigliato, e uno interno trabecolato di aspetto spongioso.\nLe dimensioni e la geometria del ventricolo sinistro \u00e8 conservata, ma nelle forme pi\u00f9 estese accompagnate a scompenso cardiaco la cavit\u00e0 del ventricolo sinistro \u00e8 dilatata. \nI segmenti solitamente colpiti sono quelli dell'apice e della parete laterale ed inferiore. \nSebbene l'anomalia riguarda il ventricolo sinistro sono stati trovati dei casi isolati interessanti solo il ventricolo destro oppure entrambi i ventricoli.\nIstologicamente i recessi sono coperti da endotelio; sull'estremit\u00e0 delle trabecole si repertano zone di tessuto fibroso e elastico nell'endocardio.\nLa circolazione dei grossi vasi coronarici \u00e8 normale, ma le diramazioni intramiocardiche delle trabecolature possono essere coinvolte e provocare ischemia sottoendocardica. \u00c8 stato ipotizzato che l'ischemia possa in qualche modo partecipare alla patogenesi della malattia.\nLa presenza di recessi pu\u00f2 favorire la formazione di trombi.\nEmbriologia.\nNell'embrione il miocardio si forma come una rete di aspetto spongioso di cellule muscolari: la rete \u00e8 formata da trabecole interconnesse di cellule e da spazi tra di esse con aspetto di sinusoidi che mettono in comunicazione la cavit\u00e0 del ventricolo con il circolo coronarico della superficie esterna del cuore embrionario. Tra la quinta e l'ottava settimana di vita intrauterina il miocardio spongioso si compatta gradualmente a partire dall'epicardio verso l'endocardio e dalla base del cuore all'apice. I recessi sinusoidali danno origine ai vasi intramiocardici. L'ipotesi embriologica spiega la non compattazione come un arresto di questo processo per cui le ultime zone che dovrebbero compattarsi, endocardio e apice, non completano la maturazione. Questo arresto dell'embriogenesi potrebbe essere causato da mutazioni genetiche. \u00c8 da notare per\u00f2 che i recessi che si ritrovano nel miocardio non compattato non sono in comunicazione con la circolazione coronarica, come invece sono i sinusoidi del miocardio embrionale.\nClassificazione clinica.\nLa cardiomiopatia del ventricolo sinistro non compattato \u00e8 stata suddivisa in varie forme sulla base del fenotipo, cio\u00e8 dell'insieme delle caratteristiche morfologiche e funzionali, derivate dall'interazione genoma/ambiente.\nSono stati distinti otto fenotipi che ben si correlano alla prognosi:\nDiagnosi.\nElettrocardiogramma.\nIn genere l'elettrocardiogramma \u00e8 alterato: sono presenti i segni di ipertrofia (aumento dei voltaggi del QRS), Inversione dell'onda T, deviazione sinistra sul piano frontale, a volte concomita preeccitazione ventricolare e QT lungo.\nEcocardiogramma.\nI criteri diagnostici ecocardiografici sono controversi. \nUn criterio semplice \u00e8 il rapporto tra strato di miocardio non compattato/strato di miocardio compatto in telediastole maggiore di 2:1 o tra 2:1 e 3:1 a seconda degli autori. Ma altri criteri pi\u00f9 complessi devono essere presi in considerazione, come la densit\u00e0 e la posizione delle trabecolazioni, il numero di segmenti della parete interessati (che si correlano bene soprattutto nella prima infanzia alla prognosi di morte e trapianto cardiaco), la frazione di eiezione del ventricolo sinistro, la presenza di flusso ematico nei recessi tra le trabecole al color-Doppler, la funzione diastolica, il confronto tra le anomalie in pi\u00f9 proiezioni (parasternale e apicale). Data la mancanza di criteri diagnostici universalmente accettati, \u00e8 possibile che questa patologia sia sotto o sovra-diagnosticata.\nRisonanza magnetica nucleare.\nCome per l'ecocardiografia, anche per la RMN del cuore, i criteri sono controversi; il criterio diagnostico pi\u00f9 semplice \u00e8 il rapporto tra strato di miocardio non compattato/strato di miocardio compatto in telediastole. Il rapporto deve essere maggiore di 2,3:1. Un altro criterio \u00e8 la percentuale di trabecolature rispetto alla massa miocardica: il miocardio non compattato dovrebbe essere almeno il 20%. La RMN offre anche la possibilit\u00e0 di caratterizzare il tessuto ed evidenziare la presenza di tessuto fibroso (\"delayed gadolinium enhancement\"), che sembra correlato alla prognosi (\"scare burden\"). La RMN offre inoltre un'immagine pi\u00f9 accurata dell'apice rispetto alla ecocardiografia; la tecnica ha rivelato che spesso lo strato compatto apicale \u00e8 pi\u00f9 sottile con aspetto pseudo aneurismatico.\nTomografia assiale computerizzata.\nLa TAC offre la possibilit\u00e0 di uno studio strutturale e funzionale delle pareti ventricolari e della perviet\u00e0 delle coronarie epicardiche, a scapito di elevate quantit\u00e0 di raggi X somministrate. E perci\u00f2 svantaggiosa soprattutto in pazienti pediatrici e nel follow up, quando sono necessari controlli ripetuti."}
{"id": "5613850", "revid": "6923", "url": "https://it.wikipedia.org/wiki?curid=5613850", "title": "Comerio Ercole (azienda)", "text": "La Comerio Ercole S.p.A. \u00e8 un'azienda di progettazione e costruzione di macchinari e impianti per l'industria tessile e plastica fondata a Busto Arsizio nel 1885.\nStoria.\nErcole Comerio, che dal 1873 lavorava come operaio meccanico alla Cantoni-Krumm di Legnano, nel 1885, anno in cui spos\u00f2 Teresa Marcora, fond\u00f2 una propria officina per la riparazione di macchine tessili a Busto Arsizio grazie anche al sostegno finanziario del cognato Roberto Marcora. La prima sede dell'azienda fu in via Confalonieri e successivamente trasferita in via Magenta. La ditta pass\u00f2 velocemente dalla sola riparazione alla produzione di macchinari per l'industria tessile, fortemente radicata nel Bustese, specializzandosi sulle macchine per la tintoria, il candeggio, la stampa e tutte le fasi finali della lavorazione dei tessuti.\nQuesto ampliamento costrinse l'azienda a un nuovo trasferimento, nel 1895, in via Silvio Pellico, dove rimase per circa un secolo. La ditta inizi\u00f2 a produrre anche macchine per la lavorazione della gomma e della carta. Nel 1900 l'azienda partecip\u00f2 all'Esposizione Internazionale di Parigi\nNel 1913 l'azienda contava circa 75 operai, ma con l'avvento della prima guerra mondiale la Comerio decise di convertire gran parte della produzione verso l'artiglieria pesante per l'Ansaldo. Nel 1922 l'azienda cambi\u00f2 denominazione in \"Societ\u00e0 anonima Comerio Ercole\" con sede a Milano. L'azienda, sotto la presidenza di Ercole Comerio e la direzione dei figli Melchiorre e Giuseppe, inizi\u00f2 ad espandersi andando ad esportare anche all'estero, in Svizzera, Francia, Germania, Romania e Bulgaria. La crescita continu\u00f2 rapidamente anche grazie ai rapporti che vennero a crearsi con le aziende tessili locali (Giuseppe Comerio spos\u00f2 Maria Ottolini, figlia di Carlo Ottolini, imprenditore tessile fondatore del Cotonificio Ottolini) e le esportazioni si allargarono all'America meridionale e all'Europa orientale.\nNel 1935, a cinquant'anni dalla fondazione, la Comerio contava circa 400 dipendenti e due anni dopo, nel 1937, venne aperto un nuovo stabilimento a Legnano. In questo periodo, complice la Guerra d'Etiopia, l'azienda inizi\u00f2 a produrre anche macchine stradali e rulli compressori per la Ditta Loro &amp; Parisini. Con lo scoppio della seconda guerra mondiale la ditta torn\u00f2 a collaborare con l'Ansaldo e, successivamente, con il Comando tedesco, per la produzione bellica.\nNel 1942 Rinaldo Comerio, figlio di Giuseppe e laureato al Politecnico di Milano, entr\u00f2 a far parte dell'azienda. L'anno successivo Ercole Comerio affid\u00f2 l'azienda ai nipoti Rinaldo e Mario (quest'ultimo figlio di Melchiorre). Nel 1944 la sede legale venne riportata a Busto Arsizio e la societ\u00e0 divenne una S.p.A..\nNel 1947, con la morte di Ercole Comerio, la carica di presidente venne assunta dalla vedova Teresa Marcora e dal 1950 l'azienda vide una nuova crescita economica dopo il riassetto post-bellico, anche grazie al cosiddetto miracolo economico italiano.\nIl 1\u00ba maggio 1953, dopo la morte di Teresa Marcora avvenuta nel 1952, il figlio Giuseppe assunse la presidenza dell'azienda. Nel 1954 la famiglia di Melchiorre Comerio lascia l'azienda e fonda una nuova ditta che avr\u00e0 sede presso lo stabilimento di Legnano.\nAlla scomparsa di Giuseppe, Rinaldo Comerio, suo figlio, divenne presidente della ditta. Nel 1965, dopo un'ulteriore crescita dell'impresa e una risistemazione della stessa, chiuse il reparto i fonderia di ghisa anche per motivi di carattere ecologico. Nello stesso anno la sede sociale venne riportata a Milano e ne 1966 la societ\u00e0 commerciale Rubber and textile Machinery S.p.A. venne incorporata nella Comerio.\nNel 1975 la sede dell'impresa torn\u00f2 a Busto Arsizio. Nel 1996 la sede storica fu lasciata in favore di una nuova sede collocata in via Castellanza, sempre a Busto Arsizio. Nel 2000 l'impresa contava 175 addetti: il calo del numero di impiegati era dovuto allo sviluppo di piccole aziende artigianali sul territorio che iniziarono a collaborare con la Comerio.\nNel 2011 alla scomparsa dell'Ing. Rinaldo Comerio, succede il fratello Emilio Comerio divenendo presidente della Comerio Ercole S.p.A.\nL'attuale consiglio di amministrazione \u00e8 presieduto da Emilio Comerio, Giuseppe Comerio, Riccardo Comerio, Guglielmo Comerio e Olga Comerio.\nNel 2016 si espande il sito produttivo, con l'apertura di un reparto high tech."}
{"id": "5613853", "revid": "406085", "url": "https://it.wikipedia.org/wiki?curid=5613853", "title": "Krzysztof Olaf Charamsa", "text": ""}
{"id": "5613857", "revid": "1543377", "url": "https://it.wikipedia.org/wiki?curid=5613857", "title": "Campionato mondiale di calcio femminile Under-19 2004", "text": "Il Campionato mondiale di calcio femminile Under-19 2004 \u00e8 stata la seconda edizione ufficiale della manifestazione, programmato fra il 10 e il 27 novembre 2004 in Thailandia. Fu l'ultima edizione riservata a formazioni nazionali di calcio femminile composte da giocatrici di et\u00e0 non superiore a 19 anni, sostituita dall'edizione successiva, la 2006, dal nuovo regolamento relativo al Mondiale Under-20, che ammettevano le atlete qualificate nei vari campionati continentali gestiti dalle federazioni locali.\nIl torneo venne disputato in quattro diversi impianti sportivi siti nel paese asiatico, due nella capitale Bangkok, e gli altri a Chiang Mai e Phuket, e vide la vittoria della Germania, nonch\u00e9 l'affermazione individuale della brasiliana Marta, che si aggiudic\u00f2 l'Adidas Golden Ball in qualit\u00e0 di Most Valuable Player, e della canadese Brittany Timko, che grazie alle 7 reti sigliate su 4 incontri si aggiudic\u00f2 il Golden Boot.\nSquadre e qualificazioni.\nSquadre qualificate.\nI posti sono stati ripartiti come segue dalle confederazioni: CAF (1), AFC (2), UEFA (4), CONCACAF (2), CONMEBOL (1), OFC (1), pi\u00f9 la nazione organizzatrice (1).\nPremi.\nAl termine del torneo sono stati assegnati questi premi:"}
{"id": "5613860", "revid": "287204", "url": "https://it.wikipedia.org/wiki?curid=5613860", "title": "Giancarlo Perna", "text": "Biografia.\nNasce a Roma il 7 aprile 1940. Dopo la laurea in Giurisprudenza, per una decina d'anni fa l'avvocato. Nel 1974 decide di entrare nel mondo della carta stampata: \u00e8 assunto all'agenzia Ansa, quindi scrive sui settimanali \"L'Europeo\" e \"Panorama\", infine approda al quotidiano \"il Giornale\" diretto da Indro Montanelli. Scrive per \"il Giornale\" fino all'agosto del 2014, quando decide di lasciare il quotidiano a causa della censura di un suo articolo contenente un'intervista all'ex-ministro Antonio Martino.\nPassa successivamente a \"Libero\". Nel luglio 2016 lascia \"Libero\" per seguire Maurizio Belpietro nella fondazione di un nuovo quotidiano, \"La Verit\u00e0\", il cui primo numero esce il 20 settembre 2016.\nVicende giudiziarie.\nNel 1996 Giancarlo Perna e Vittorio Feltri, all'epoca direttore de \"il Giornale\", sono stati condannati dal Tribunale di Monza per diffamazione a mezzo stampa ai danni del giudice antimafia Antonino Caponnetto. Il procedimento riguardava un articolo del 20 marzo 1994 nel quale si mettevano in discussione, fra gli altri elementi, i rapporti tra Giovanni Falcone e lo stesso Caponnetto."}
{"id": "5613866", "revid": "486946", "url": "https://it.wikipedia.org/wiki?curid=5613866", "title": "Mickey's Wild Adventure", "text": ""}
{"id": "5613877", "revid": "1305772", "url": "https://it.wikipedia.org/wiki?curid=5613877", "title": "Enduro (videogioco)", "text": "Enduro \u00e8 un videogioco di guida progettato e sviluppato da Larry Miller, pubblicato il 1\u00ba febbraio 1983 da Activision per la console Atari 2600.\nIl solo adattamento di \"Enduro\" \u00e8 stato realizzato per ZX Spectrum da Activision nel 1984.\nModalit\u00e0 di gioco.\n\"Enduro\" \u00e8 un gioco dove si guida un'auto da gara alla National Enduro, una competizione d'auto a lunga distanza. La visuale \u00e8 in prospettiva tridimensionale, con il proprio veicolo che si sposta in terza persona alla base dello schermo. L'obiettivo della corsa \u00e8 di passare un certo numero di auto ogni giorno. Cos\u00ec facendo la gara potr\u00e0 proseguire il giorno successivo. Il giocatore deve evitare le altre auto gareggianti, sorpassare 200 auto il primo giorno e 300 i giorni successivi.\nCol passare del tempo, cambiano anche le condizioni di guida e di visibilit\u00e0. Quando sopraggiunge la notte il giocatore pu\u00f2 vedere solo le luci posteriori della auto in gara. \nCambiano i giorni e cambiano anche le condizioni meteo. Il giocatore si trover\u00e0 ad affrontare nebbia e suolo ghiacciato, rendendo il controllo dell'auto pi\u00f9 difficile.\nSorpassare le auto con il progredire del gioco diventer\u00e0 quindi pi\u00f9 difficile.\nAccoglienza.\n\"Enduro\" venne accolto bene, guadagnando il premio annuale come \"Miglior Videogioco sportivo del 1984\" al quinto Arkie Awards.\nLa rivista lo definisce \"il pi\u00f9 divertente e meglio riuscito videogioco di guida\".\nMeno riuscita fu la conversione per ZX Spectrum, realizzata per il modello base inespanso del computer con soli 16K di RAM. Venne giudicata piuttosto negativamente da e ."}
{"id": "5613879", "revid": "110157", "url": "https://it.wikipedia.org/wiki?curid=5613879", "title": "Campeonato Brasileiro S\u00e9rie D 2015", "text": "Il Campeonato Brasileiro S\u00e9rie D 2015 \u00e8 stata la settima edizione del Campeonato Brasileiro S\u00e9rie D."}
{"id": "5613880", "revid": "47767", "url": "https://it.wikipedia.org/wiki?curid=5613880", "title": "Trofimena di Minori", "text": ""}
{"id": "5613886", "revid": "991694", "url": "https://it.wikipedia.org/wiki?curid=5613886", "title": "Associazione Sportiva Pescara", "text": ""}
{"id": "5613888", "revid": "991694", "url": "https://it.wikipedia.org/wiki?curid=5613888", "title": "A.S. Pescara", "text": ""}
{"id": "5613891", "revid": "991694", "url": "https://it.wikipedia.org/wiki?curid=5613891", "title": "AS Pescara", "text": ""}
{"id": "5613892", "revid": "991694", "url": "https://it.wikipedia.org/wiki?curid=5613892", "title": "Calcio Pescara", "text": ""}
{"id": "5613893", "revid": "991694", "url": "https://it.wikipedia.org/wiki?curid=5613893", "title": "Societ\u00e0 Sportiva Pescara", "text": ""}
{"id": "5613894", "revid": "991694", "url": "https://it.wikipedia.org/wiki?curid=5613894", "title": "SS Pescara", "text": ""}
{"id": "5613895", "revid": "991694", "url": "https://it.wikipedia.org/wiki?curid=5613895", "title": "S.S. Pescara", "text": ""}
{"id": "5613897", "revid": "991694", "url": "https://it.wikipedia.org/wiki?curid=5613897", "title": "Pescara Delfino", "text": ""}
{"id": "5613899", "revid": "89688", "url": "https://it.wikipedia.org/wiki?curid=5613899", "title": "Honne e tatemae", "text": ""}
{"id": "5613901", "revid": "869710", "url": "https://it.wikipedia.org/wiki?curid=5613901", "title": "Area sublinguale", "text": ""}
{"id": "5613910", "revid": "767487", "url": "https://it.wikipedia.org/wiki?curid=5613910", "title": "The Curse of the Forest", "text": "The Curse of the Forest \u00e8 un cortometraggio muto del 1916 diretto da William P.S. Earle.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 16 ottobre 1916."}
{"id": "5613916", "revid": "182193", "url": "https://it.wikipedia.org/wiki?curid=5613916", "title": "Associazione Calcio Pro Piacenza", "text": ""}
{"id": "5613917", "revid": "182193", "url": "https://it.wikipedia.org/wiki?curid=5613917", "title": "AC Pro Piacenza", "text": ""}
{"id": "5613918", "revid": "182193", "url": "https://it.wikipedia.org/wiki?curid=5613918", "title": "A.C. Pro Piacenza", "text": ""}
{"id": "5613919", "revid": "182193", "url": "https://it.wikipedia.org/wiki?curid=5613919", "title": "A.C. Juventus Pro Piacenza", "text": ""}
{"id": "5613920", "revid": "182193", "url": "https://it.wikipedia.org/wiki?curid=5613920", "title": "AC Juventus Pro Piacenza", "text": ""}
{"id": "5613921", "revid": "182193", "url": "https://it.wikipedia.org/wiki?curid=5613921", "title": "Associazione Calcio Juventus Pro Piacenza", "text": ""}
{"id": "5613923", "revid": "182193", "url": "https://it.wikipedia.org/wiki?curid=5613923", "title": "Juventus Pro Piacenza", "text": ""}
{"id": "5613924", "revid": "599013", "url": "https://it.wikipedia.org/wiki?curid=5613924", "title": "Kevin Lasagna", "text": "Caratteristiche tecniche.\n\u00c8 un attaccante mancino dalle discrete qualit\u00e0 tecniche e dotato di una grande velocit\u00e0 in campo aperto; tra le sue migliori qualit\u00e0 vi sono l'attacco della profondit\u00e0 e un buon diagonale mancino, mentre risulta deficitario sul piano della finalizzazione.\nPredilige il ruolo di seconda punta in formazioni votate ad un gioco di contropiede, a causa delle sue difficolt\u00e0 contro difese schierate; ha espresso il meglio del suo gioco di fianco a compagni dalla grande capacit\u00e0 nel gioco di sponda come Jeremy Mbakogu a Carpi e Stefano Okaka ad Udine.\nCarriera.\nClub.\nGli inizi.\nDopo quattro anni nelle giovanili del ChievoVerona, passa al Suzzara e poi alla Governolese, nel campionato di Promozione. Nel 2012 viene acquistato dal Cerea, squadra con la quale disputa la stagione 2012-13, collezionando 35 presenze e 7 reti nel terzo girone di Serie D. Passa quindi all'Este, anch'essa militante in quarta serie, dove disputa un'ottima stagione con 21 gol in 33 partite.\nCarpi.\nLe sue prestazioni attirano l'interesse del direttore sportivo del Carpi Cristiano Giuntoli, che decide di comprarne il cartellino per 75.000 euro. Debutta con la maglia biancorossa in amichevole contro il Parma il 23 agosto 2014, segnando al debutto la rete del definitivo 1-1. Debutta invece nel campionato di Serie B il 13 settembre, mettendo a referto un assist nel pareggio per 1-1 a Crotone. Il tecnico Fabrizio Castori crede in lui e, nonostante la giovane et\u00e0 e la mancanza di esperienza nel calcio professionistico, lo schiera spesso. La scelta di Castori si rivela azzeccata, tanto che le ottime prestazioni di Lasagna, condite da 5 reti e 3 assist, contribuiranno alla storica promozione dei biancorossi in Serie A. Lasagna segna il suo primo gol da professionista il 16 novembre 2014 al 94' nel successo al Cabassi per 5-2 contro il Cittadella, mentre la sua prima doppietta da professionista arriva il 28 marzo 2015 nella vittoria in trasferta per 2-1 contro il Vicenza.\nDiventato presto il beniamino dei tifosi carpigiani, gli viene assegnato il soprannome \"KL15\" e dedicato un coro.\nIl 23 agosto 2015 esordisce con il Carpi in massima serie nella sconfitta per 5-2 sul campo della Sampdoria. Il 24 gennaio 2016 segna il suo primo gol in Serie A, permettendo al Carpi di pareggiare per 1-1 al 92' contro l'Inter a San Siro. Il 3 febbraio si ripete contro la Fiorentina nella partita persa al Franchi per 2-1. Il 12 febbraio 2016 realizza il momentaneo pareggio nella sconfitta interna per 3-1 contro la Roma. Il 20 marzo, su calcio di punizione, risulta decisivo per la vittoria per 2-1 allo Stadio Bentegodi contro il Verona. Il 25 aprile segna contro l'Empoli il gol vincente all'85'. Nonostante un grande girone di ritorno, il Carpi retrocede in Serie B all'ultima giornata da terzultimo e con un punto in meno del Palermo (38 contro 39). Limitatamente alla Serie A, Lasagna risulta essere il giocatore del Carpi con pi\u00f9 presenze (36, di cui 8 da titolare e 28 partendo dalla panchina) e con pi\u00f9 gol segnati (5, tutti da subentrato). Il 18 ottobre successivo, rinnova fino al giugno 2020 con il club biancorosso.\nDurante la stagione 2016-2017 Lasagna resta al Carpi e lo trascina ai Play-off di Serie B mettendo a referto 5 assist e 14 gol, diventando cos\u00ec capocannoniere stagionale della squadra. Nei Play-off non brilla particolarmente, ma il Carpi riesce a raggiungere la doppia finale che vedr\u00e0 i biancorossi sconfitti dal Benevento. Lasagna gioca da titolare nello 0-0 dell'andata al Cabassi e subentra dalla panchina nel decisivo match di ritorno al Vigorito, perso per 1-0.\nUdinese.\nIl 14 gennaio 2017 viene acquistato a titolo definitivo dall'Udinese per 4,5 milioni di euro pi\u00f9 bonus, ma resta comunque in prestito alla squadra emiliana fino al giugno seguente. Il 12 agosto 2017 sigla il suo primo gol in Coppa Italia proprio con la maglia dell'Udinese. Segna il suo primo gol in Serie A con la maglia friulana il 17 settembre 2017 contro il Milan, nella sconfitta per 2-1 a San Siro. Il 16 dicembre segna nuovamente a San Siro, questa volta contro l', nella vittoria per 1 a 3 per i bianconeri. Durante il mese di dicembre trova un grande stato di forma, che gli permette di andare a segno per cinque partite consecutive eguagliando il record di Antonio Di Natale che resisteva dal maggio 2010. Conclude il campionato con 12 gol segnati contribuendo alla salvezza della squadra. Nella stagione successiva indossa la fascia di capitano in diverse partite, dimezzando il bottino rispetto all'annata precedente. Dopo la partenza di Valon Behrami, nell'estate 2019 diventa a tutti gli effetti il nuovo capitano della societ\u00e0 friulana, venendo poi rimpiazzato nel novembre 2020 da Rodrigo de Paul.\nVerona.\nIl 26 gennaio 2021 viene ceduto in prestito con obbligo di riscatto condizionato al . Il primo gol arriva il 3 marzo seguente, nella vittoria per 3-0 in casa del Benevento. Segna la sua seconda rete nella parita vinta per 2-0 in trasferta contro il Cagliari\nNazionale.\nIl 9 ottobre 2018 viene convocato per la prima volta dalla nazionale italiana dal CT Roberto Mancini, in sostituzione dell'infortunato Simone Zaza. Debutta in nazionale il 14 ottobre 2018, a 26 anni, subentrando a Bernardeschi nel secondo tempo della partita contro la Polonia, e fornendo al 91' l'assist per il gol vittoria di Biraghi che evita la retrocessione dell\u2019Italia nella Lega B della Nations League.\nStatistiche.\nPresenze e reti nei club.\n\"Statistiche aggiornate al 6 febbraio 2022.\""}
{"id": "5613926", "revid": "182193", "url": "https://it.wikipedia.org/wiki?curid=5613926", "title": "Gruppo Centrale Pro Piacenza", "text": ""}
{"id": "5613927", "revid": "182193", "url": "https://it.wikipedia.org/wiki?curid=5613927", "title": "Robur Pro Piacenza", "text": ""}
{"id": "5613928", "revid": "182193", "url": "https://it.wikipedia.org/wiki?curid=5613928", "title": "Diavoletti neri", "text": ""}
{"id": "5613929", "revid": "182193", "url": "https://it.wikipedia.org/wiki?curid=5613929", "title": "AC Pro Piacenza CRDD Arsenal", "text": ""}
{"id": "5613931", "revid": "182193", "url": "https://it.wikipedia.org/wiki?curid=5613931", "title": "A.C. Pro Piacenza C.R.D.D. Arsenal", "text": ""}
{"id": "5613932", "revid": "182193", "url": "https://it.wikipedia.org/wiki?curid=5613932", "title": "Pro Piacenza Arsenal", "text": ""}
{"id": "5613933", "revid": "182193", "url": "https://it.wikipedia.org/wiki?curid=5613933", "title": "Arsenal Pro Piacenza", "text": ""}
{"id": "5613934", "revid": "182193", "url": "https://it.wikipedia.org/wiki?curid=5613934", "title": "Associazione Calcio Dilettanti Pro Piacenza", "text": ""}
{"id": "5613935", "revid": "182193", "url": "https://it.wikipedia.org/wiki?curid=5613935", "title": "ACD Pro Piacenza", "text": ""}
{"id": "5613936", "revid": "182193", "url": "https://it.wikipedia.org/wiki?curid=5613936", "title": "A.C.D. Pro Piacenza", "text": ""}
{"id": "5613944", "revid": "767487", "url": "https://it.wikipedia.org/wiki?curid=5613944", "title": "Kennedy Square", "text": "Kennedy Square \u00e8 un film muto del 1916 diretto da S. Rankin Drew.\nll film si basa sul romanzo \"Kennedy Square\" di F. Hopkinson Smith pubblicato a New York nel 1911.\nTrama.\nAi primi dell'Ottocento, Harry Rutter - durante un ballo dato dai suoi genitori nella loro piantagione - batte a duello Langdon Willetts ma il suo comportamento provoca la riprovazione di Kate, la fidanzata, che rompe con lui. Pure il padre reagisce male, accusandolo di aver infranto ogni regola di buona educazione e di ospitalit\u00e0. Harry trova rifugio a Kennedy Square, la residenza di St. George Temple, un suo buon amico che rischia di rovinarsi finanziariamente per appianargli i debiti. Stanco di vivere di carit\u00e0, Harry parte per il Sudamerica dopo che la banca pignora la casa di St. George.\nAlcuni anni dopo, avendo fatto fortuna, Harry ritorna e, dopo aver acquistato Kennedy Square per St. George, riconquista anche il cuore di Kate con la quale inizia a fare progetti per il loro prossimo matrimonio.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 21 febbraio 1916."}
{"id": "5613945", "revid": "192549", "url": "https://it.wikipedia.org/wiki?curid=5613945", "title": "I miei mondi", "text": "I miei mondi (\"The Worlds of Robert A. Heinlein\") \u00e8 un'antologia del 1966 di racconti di fantascienza dello scrittore statunitense Robert A. Heinlein.\nL'edizione italiana, per la traduzione di Gabriele Tamburini, \u00e8 stata pubblicata nel 1971 dalla Casa Editrice La Tribuna nel n. 145 della collana Galassia e poi di nuovo nel 1973 nel n. 14 della collana Bigalassia; contiene solo i primi tre dei cinque racconti dell'antologia originale del 1966 e l'introduzione intitolata \"Il vaso di Pandora\" (\"Pandora's Box\") sul tema di quanto \u00e8 difficile prevedere il futuro:\nin questo articolo Heinlein riprende alcune predizioni che aveva fatto nel 1949 ed esamina come hanno resistito a circa 15 anni di progressi.\nNel 1980, i cinque racconti e una versione aggiornata de \"Il vaso di Pandora\" sono stati inclusi nell'antologia di Heinlein \"Expanded Universe\".\nRacconti.\nRacconti non inclusi nell'edizione italiana.\n\"Uomini liberi\" e \"Soluzione insoddisfacente\" non fanno parte del ciclo della \"Storia futura\"."}
{"id": "5613946", "revid": "131145", "url": "https://it.wikipedia.org/wiki?curid=5613946", "title": "Ercole Comerio (azienda)", "text": ""}
{"id": "5613954", "revid": "1226", "url": "https://it.wikipedia.org/wiki?curid=5613954", "title": "La storia futura (antologia)", "text": ""}
{"id": "5613955", "revid": "1714743", "url": "https://it.wikipedia.org/wiki?curid=5613955", "title": "Giorgio di Nassau-Dillenburg", "text": "Nel 1576, studi\u00f2 all'universit\u00e0 di Heidelberg. Nel 1578, and\u00f2 nei Paesi Bassi, per servire nell'esercito, sotto il conte G\u00fcnther XLI di Schwarzburg-Arnstadt. Mentre era nei Paesi Bassi, cerc\u00f2 di farsi eleggere vescovo di Utrecht, ma fall\u00ec. Dal 1580, frequent\u00f2 la corte del margravio Giorgio Federico di Brandeburgo-Ansbach.\nNel 1604, acquist\u00f2 il suo primo territorio, il distretto e la citt\u00e0 di Driedorf da suo padre. Dopo la morte del padre nel 1606, Giorgio ed i suoi fratelli decisero di dividere Nassau-Dillenburg. Quando questa divisione fu realizzata nel 1607, Guglielmo Luigi ottenne Nassau-Dillenburg; Giovanni VII ottenne Nassau-Siegen; Ernsto Casimiro ottenne Nassau-Diez; Giovanni Ludovico ricevette Nassau-Hadamar e Giorgio ricevette Nassau-Beilstein, che includeva le signorie di Westerwald, Burbach e Hickengrund. Nel 1611, compr\u00f2 la quota di Nassau del distretto di Wehrheim, che Nassau condivideva con Treviri, da suo fratello Giovanni VII.\nFino al 1612, Giorgio risiedette a Dillenburg, come reggente per il fratello assente Guglielmo Luigi, che era nei Paesi Bassi. Dopo il ritorno di suo fratello, Giorgio si trasfer\u00ec nel castello di Beilstein, nei suoi possedimenti.\nNel 1618, Giorgio raggiunse un accordo con suo fratello Giovanni VII, in cui Giovanni cedeva a Giorgio il diritto di ereditare Dillenburg se Guglielmo Luigi fosse morto senza figli. Ci\u00f2 avvenne nel 1620. Cos\u00ec Giorgio tornato a Dillenburg e divenne il fondatore della pi\u00f9 giovane linea di Nassau-Dillenburg. Nassau-Beilstein fu divisa, con Giorgio che mantenne Burbach e Hickengrund.\nGovern\u00f2 il suo territorio bene; come i suoi fratelli egli eman\u00f2 regolamenti di corte, regolamenti di applicazione di legge e amministrativi.\nGiorgio mor\u00ec a Dillenburg nel 1623.\nMatrimonio e figli.\nGiorgio si spos\u00f2 due volte. La sua prima moglie fu Anna Amalia di Nassau-Saarbr\u00fccken (1565-1605), l'unica figlia di Filippo IV di Nassau-Weilburg. Ebbero 15 figli:\nDopo la morte della prima moglie, Giorgio spos\u00f2 Amalia (1585-1633), figlia di Ludovico I di Sayn-Wittgenstein. Da lei, ebbe una figlia femmina:"}
{"id": "5613958", "revid": "1226", "url": "https://it.wikipedia.org/wiki?curid=5613958", "title": "The Past Through Tomorrow", "text": ""}
{"id": "5613959", "revid": "154326", "url": "https://it.wikipedia.org/wiki?curid=5613959", "title": "Alderano Cybo-Malaspina (nobile)", "text": ""}
{"id": "5613965", "revid": "33689", "url": "https://it.wikipedia.org/wiki?curid=5613965", "title": "Diodoro di Sinope", "text": "Biografia.\nFratello di Difilo, anch'egli poeta comico, vinse alcuni premi alle Lenee del 288 a.C.: il secondo premio con l'opera \u039d\u03b5\u03ba\u03c1\u03cc\u03c2 (\"Nekr\u00f2s\", \"Il morto\") e il terzo con \u039c\u03b1\u03b9\u03bd\u03cc\u03bc\u03b5\u03bd\u03bf\u03c2 (\"Main\u00f2menos\", \"L'impazzito\"). Tra le sue opere la \"Suda\" menziona l'\u0391\u1f50\u03bb\u03b7\u03c4\u03c1\u03af\u03c2 (\"Auletr\u00ecs\", \"La flautista\"), l'\u1f18\u03c0\u03af\u03ba\u03bb\u03b7\u03c1\u03bf\u03c2 (\"Ep\u00eckleros\", \"L'ereditiera\") e il \u03a0\u03b1\u03bd\u03b7\u03b3\u03c5\u03c1\u03b9\u03c3\u03c4\u03b1\u03af (\"Panegyrista\u00ec\", \"I partecipanti alla festa\")."}
{"id": "5613967", "revid": "785616", "url": "https://it.wikipedia.org/wiki?curid=5613967", "title": "Hon'ne", "text": ""}
{"id": "5613968", "revid": "31886", "url": "https://it.wikipedia.org/wiki?curid=5613968", "title": "Culture Paleo-artiche", "text": "Per Culture Paleo-artiche, anche indicate come Tradizione Paleo Artica, (in inglese \"American Paleo-Arctic tradition - APA\"), si intende in archeologia un insieme ben documentato di culture dei primi abitanti dell'Artico Nord Americano. Esse risalgono alla prima fase Arcaica della Preistoria Americana nel periodo 8000-5000 a.C. successivo all'ultima glaciazione. Le aree interessate da queste culture comprende l'Alaska, il sud-ovest del Territorio dello Yukon e il nord-ovest della Columbia Britannica.\nLa tradizione paleo-artica fu inizialmente definita dall'archeologo americano Douglas Anderson nel 1970 sulla base degli studi da lui effettuati in numerosi siti dell'Alaska. Questa terminologia fu successivamente utilizzata per comprendere anche altre culture quali ad esempio il Denali Complex, la tradizione Beringian e la tradizione Athapaskan, che vengono considerate una sorta di regionalizzazioni locali di una matrice comune.\nLe Culture Paleo-artiche americane sembrano avere la loro origine in culture della Siberia orientale, ed in particolare della cultura Dyuktai e della successiva cultura Sumnagin che nell'ultimo pleistocene hanno attraversato lo stretto di Beringia diffondendosi in Alaska.\nQueste culture sono note per la loro produzione litica: microlame, piccoli nuclei a forma di cuneo, piccoli bifacciali e raschiatoi.\nImportanti siti in Alaska comprendono: Onion Portage presso Amber nell'Alaska nord-occidentale, Trail Creek Caves nella Penisola di Seward, Dry Creek lungo il fiume Nenana presso il Parco nazionale di Denali, Swan Point nella valle del fiume Tanana, ad altri vari siti sulle Brooks Range."}
{"id": "5613969", "revid": "33689", "url": "https://it.wikipedia.org/wiki?curid=5613969", "title": "Diodoro Zona", "text": "Biografia.\nZona fu protagonista delle guerre mitridatiche, incitando le citt\u00e0 soggette al re del Ponto alla ribellione. \u00c8 considerato una persona differente da un altro Diodoro (detto \"il Giovane\"), suo contemporaneo ed epigrammista di Sardi, che fu uno stretto amico di Zona."}
{"id": "5613972", "revid": "123407343", "url": "https://it.wikipedia.org/wiki?curid=5613972", "title": "Opel Movano", "text": "L'Opel Movano \u00e8 un veicolo commerciale leggero prodotto dalla casa automobilistica tedesca Opel a partire dal 1998, e nel mercato anglosassone \u00e8 venduto come Vauxhall Movano.\nProfilo e contesto.\nLa prima serie, nata dall'accordo di collaborazione siglato tra Renault, General Motors e Nissan Motor, \u00e8 stata commercializzata anche come Renault Master e Nissan Interstar.\nOltre che nella versione destinata al trasporto di merci \u00e8 disponibile anche in versione pulmino.\nNel 2003, cos\u00ec come i gemelli, sub\u00ec un profondo restyling in cui fu ridisegnata la fiancata anteriore e modificata quella posteriore.\nNel 2011 fu commercializzata la seconda serie, adeguata come la terza serie del Renault Master (uscito per\u00f2 l'anno prima) e come il nuovo Nissan NV400, che sostituisce il Nissan Interstar."}
{"id": "5613974", "revid": "1305772", "url": "https://it.wikipedia.org/wiki?curid=5613974", "title": "Andy Capp (videogioco)", "text": "Andy Capp \u00e8 un videogioco pubblicato nel 1987 per Commodore 64, ZX Spectrum e Amstrad CPC, basato sulla striscia a fumetti \"Andy Capp\". Il giocatore controlla Andy che ha una settimana di tempo per recuperare l'assegno del suo sussidio di disoccupazione e nel frattempo guadagnare altri soldi per tirare avanti e tenere a bada la moglie Flo.\nModalit\u00e0 di gioco.\nIl gioco \u00e8 un'avventura dinamica che si svolge per le vie e gli edifici della citt\u00e0, con grafica in bianco e nero che riproduce piuttosto fedelmente quella del fumetto. La citt\u00e0, esplorabile liberamente, \u00e8 composta da numerosi ambienti a schermata fissa. La settimana di tempo scorre a ritmo velocizzato, mostrando anche l'alternarsi di giorno e notte con lo scurirsi dell'ambiente e la chiusura dei luoghi pubblici.\nI soldi si possono guadagnare in vari modi, tra cui scroccarli agli amici, scommettere ai cavalli, rubare la borsetta a Flo. Ma vanno anche spesi, ad esempio per pagare multe quando si viene presi dal poliziotto o per bere al pub. Andy ha infatti anche un \"alcolometro\" che deve essere periodicamente ricaricato procurandosi da bere, se l'indicatore arriva a zero si perde la partita.\nIn giro si incontrano altri personaggi del fumetto con cui interagire. Oltre a camminare Andy pu\u00f2 lanciare baci, sotto forma di \"X\" volanti, che bloccano momentaneamente gli altri personaggi, ma sono in quantit\u00e0 limitata.\nSono disponibili inoltre quattro icone di azione:\nIl tema musicale \u00e8 tratto dalla \"Sinfonia n. 9\" di Anton\u00edn Dvo\u0159\u00e1k."}
{"id": "5613977", "revid": "287204", "url": "https://it.wikipedia.org/wiki?curid=5613977", "title": "Camelot Chasma", "text": "Il Camelot Chasma \u00e8 una formazione geologica della superficie di Mimante.\nPrende il nome da Camelot, leggendaria fortezza di re Art\u00f9."}
{"id": "5613983", "revid": "287204", "url": "https://it.wikipedia.org/wiki?curid=5613983", "title": "Ossa Chasma", "text": "L'Ossa Chasma \u00e8 una formazione geologica della superficie di Mimante.\nPrende il nome dal monte Ossa in Grecia, con riferimento al mito secondo il quale, per dare l'assalto all'Olimpo, gli Aloadi posero sopra di esso il monte Pelio."}
{"id": "5613989", "revid": "72396", "url": "https://it.wikipedia.org/wiki?curid=5613989", "title": "Siti di speciale interesse scientifico di Londra", "text": "Londra si adagia sulle sponde del fiume Tamigi. La conurbazione circostante (la cosiddetta Greater London) si estende su un'area di 1.577 km\u00b2 e conta, ad oggi, una popolazione di 7.512.400 abitanti, rendendola la seconda regione pi\u00f9 densamente abitata del Regno Unito. Ciononostante, sebbene la Greater London rappresenti una delle realt\u00e0 urbane pi\u00f9 ampie in Europa, vi \u00e8 una compenetrazione fra citt\u00e0 e campagna riscontrabile solo in pochissime altre capitali europee, che non hanno aree verdi tanto ampie a fare da corona. In effetti, Londra risulta essere prevalentemente composta da riserve naturali e acquitrini, che ne rappresentano circa il 66% del territorio. Al 2015, vi sono 37 siti che sono protetti in quanto \u00abArea of search\u00bb (\"Area di ricerca\"); di questi, 30 sono stati cos\u00ec designati per il loro interesse biologico, mentre i restanti 7 per l'interesse geologico rivestito.\nIn Inghilterra, l'ente responsabile per la nomina dei \u00abSites of Special Scientific Interests\u00bb (SSSI; \"Siti di speciale interesse scientifico\") \u00e8 Natural England, i cui criteri si basano sulle caratteristiche geologiche, fisiografiche, e sulla fauna e flora presente nel sito. La tabella proposta di seguito riassume le informazioni salienti sui 37 siti SSSI; i dati sono tratti dal sito web della Natural England.\nSiti.\nAccesso"}
{"id": "5613990", "revid": "767487", "url": "https://it.wikipedia.org/wiki?curid=5613990", "title": "The Dawn of Freedom (film 1916)", "text": "The Dawn of Freedom \u00e8 un film muto del 1917 diretto da Theodore Marston e Paul Scardon.\nTrama.\nQuando l'eroe della rivoluzione americana Richard Cartwrigh cade mortalmente ferito durante un attacco indiano, padre Ambrose ricorre a un trucco imparato dagli ind\u00f9: mette Richard in stato di animazione sospesa e poi lo seppellisce.\nNel 1916, la propriet\u00e0 di Cartwrigh \u00e8 diventata una grande miniera e i minatori trovano la bara che viene aperta. Richard, risvegliato, scopre che il suo attuale discendente, un altro Cartwrigh, disattende ogni regola di equit\u00e0 e buona conduzione dell'azienda stabilita da lui ai suoi tempi, sfruttando oltre ogni limite i suoi operai. Richard, in cui vive ancora lo spirito rivoluzionario, si mette a capo dei minatori in lotta portandoli alla vittoria. Richard, per\u00f2, muore insieme al proprietario. La terra passa ora a suo figlio Dick che ripristina i diritti degli operai, animato dagli stessi ideali rivoluzionari del suo antenato.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 14 agosto 1916."}
{"id": "5613991", "revid": "606039", "url": "https://it.wikipedia.org/wiki?curid=5613991", "title": "Troides aesacus", "text": ""}
{"id": "5613992", "revid": "1788047", "url": "https://it.wikipedia.org/wiki?curid=5613992", "title": "Qualificazioni al campionato mondiale di calcio 2018 - CONMEBOL", "text": "Sono elencate di seguito le date e i risultati della zona sudamericana (CONMEBOL) per le qualificazioni al mondiale di calcio del 2018.\nClassifica.\nLegenda: \nNote:"}
{"id": "5613993", "revid": "606039", "url": "https://it.wikipedia.org/wiki?curid=5613993", "title": "Troides obiensis", "text": ""}
{"id": "5613999", "revid": "767487", "url": "https://it.wikipedia.org/wiki?curid=5613999", "title": "I\u1e25r\u0101m", "text": "I\u1e25r\u0101m () \u00e8 un termine arabo legato al \"Hajj\", tanto da dare il significato di \"veste cerimoniale del \"hajj\"\" al pellegrino che adempie questo pilastro dell'Islam.\nDurante il pellegrinaggio islamico, il fedele deve trovarsi in stato di purit\u00e0 rituale ossia di \"i\u1e25r\u0101m\"]: stato di consacrazione cerimoniale, o \"sacralizzazione\" (\"i\u1e25l\u0101l\"), sottolineato dall'impiego di due appositi pezzi di stoffa, nuovi e senza cuciture, di norma di colore bianco per simbolizzare la purezza della propria coscienza. Il pezzo destinato a cingere i fianchi si chiama \"iz\u0101r\", mentre quello che coprir\u00e0 parzialmente il torso si chiama \"rid\u0101\u02be\".\nPer raggiungere questo stato, il pellegrino deve sottoporsi al lavacro previsto (\"ghusl\") e a una precisa igiene di vita e comportamentale.\nGli uomini devono inoltre indossare i due pezzi di stoffa anzidetti, in modo tale da lasciare nudo e libero nei movimenti il braccio destro. Inoltre la testa e il viso non devono essere coperti.&lt;br&gt;\nLe donne hanno il diritto di portare loro abiti che coprano tutto il corpo, lasciando tuttavia scoperte le mani e il viso.\nDurante il periodo di sacralizzazione sono vietati:\nAl termine del pellegrinaggio e per uscire dallo stato di sacralizzazione, il pellegrino (uomo) dovr\u00e0 tagliarsi i capelli o radersi il cranio, mentre la donna potr\u00e0 limitarsi a scorciare i capelli (\"taqs\u012br\") o a tagliarsene appena tre. Il pellegrino dovr\u00e0 inoltre dismettere le vesti del pellegrinaggio che saranno lavate e messe da parte per fungere da sudario a tempo debito."}
{"id": "5614001", "revid": "307923", "url": "https://it.wikipedia.org/wiki?curid=5614001", "title": "Cornelis Decker", "text": "Biografia.\nLa vita dell'artista, allievo di Salomon van Ruysdael e membro della Ghilda di Harlem dal 1643, \u00e8 poco conosciuta. I suoi dipinti, tra il 1640 e il 1671, rappresentano generalmente vedute di vecchie fattorie, cinte di alberi, in un paesaggio di dune. I suoi temi e il suo stile si spirano direttamente all'opera di Jacob van Ruisdael, mentre i personaggi delle sue tele ricordano spesso quelli di un altro pittore di Haarlem, Adriaen van Ostade; secondo la tradizione quest'ultimo gli avrebbe eseguiti nei quadri di Decker.\nUna piccola serie di interni con tessitori al lavoro, firmato solo \"Decker\", \u00e8 stata attribuita a un certo \"Jan Decker\"; ma da qualche tempo questa serie \u00e8 stata riconosciuta come opera di Cornelis.\nSue opere si trovano a Londra, a Monaco, ad Amsterdam, e in Francia, a Parigi, al castello di Compi\u00e8gne e nei musei di B\u00e9ziers, Marsiglia, Nancy, Orl\u00e9ans e Rennes."}
{"id": "5614005", "revid": "767487", "url": "https://it.wikipedia.org/wiki?curid=5614005", "title": "Radicchio di Verona", "text": "Il Radicchio di Verona \u00e8 un ortaggio a foglia a indicazione geografica protetta.\nBotanicamente appartiene alla famiglia delle Compositae, genere Cichorium, specie Intybus.\nZona di produzione.\nLa zona di produzione del \u201cRadicchio di Verona\u201d IGP comprende i comuni di seguito elencati, tutti ubicati nella regione Veneto, per un totale di 57 comuni, di cui 32 in provincia di Verona, 13 in provincia di Vicenza e 12 in provincia di Padova.\nProvincia di Verona.\nIn provincia di Verona, dove si concentra la gran parte della produzione, comprende il territorio dei comuni di: Trevenzuolo, Salizzole, Nogara, Concamarise, Sanguinetto, Cerea, Casaleone, Legnago, MInerbe, Roveredo di Gu\u00e0, Cologna Veneta, Veronella, Arcole, Zimella, Isola della Scala, Bovolone, Bevilacqua, S.Pietro di Morubio, Roverchiara, Gazzo Veronese, Sorg\u00e0, Erb\u00e8, Oppeano, Isola Rizza, Albaredo d'Adige, Pressana, Villa Bartolomea, Castagnaro, Terrazzo, Boschi S.Anna, Angiari, Bonavigo.\nProvincia di Vicenza.\nIn provincia di Vicenza \u00e8 compreso il territorio dei comuni di: Asigliano Veneto, Pojana Maggiore, Noventa Vicentina, Campiglia dei Berici, Agugliaro, Sossano, Villaga, Albettone, Orgiano, Alonte, Lonigo, Barbarano Vicentino, San Germano dei Berici.\nProvincia di Padova.\nIn provincia di Padova \u00e8 compreso il territorio dei comuni di: Casale di Scodosia, Castelbaldo, Masi, Megliadino S. Fidenzo, Megliadino S.Vitale, Merlara, Montagnana, Ospedaletto Euganeo, Saletto, S.Margherita d'Adige, Lozzo Atestino, Urbana."}
{"id": "5614007", "revid": "75506457", "url": "https://it.wikipedia.org/wiki?curid=5614007", "title": "Lek\u00eb Matr\u00ebnga", "text": ""}
{"id": "5614008", "revid": "767487", "url": "https://it.wikipedia.org/wiki?curid=5614008", "title": "The Devil's Prize", "text": "The Devil's Prize \u00e8 un film muto del 1916 scritto e diretto da Marguerite Bertsch.\nTrama.\nPur se Myra, la sua amante, aspetta un bambino, Arnold St. Clair sposa la ricca Adeline Stratton. Per nascondere la paternit\u00e0 di Arnold, Myra sposa, allora, in tutta fretta Hugh Roland. Intanto, lo zio di Adeline, Mark Stratton, scopre il passato assai poco limpido di Arnold che, per farlo tacere, lo uccide. Hugh, dopo essere venuto a conoscenza della relazione della moglie con Arnold, vorrebbe ammazzarlo ma, ritenendolo un codardo morto di paura perch\u00e9 sa che la polizia gli sta dietro, torna a casa. Ancora fumante di rabbia, si scaglia contro la bambina di Myra che lui pensava fosse sua, cominciando a strangolarla. Poi, per\u00f2, si rende conto di quello che sta facendo e crolla, chiedendo perdono alla moglie e alla piccola, che si \u00e8 reso conto di amare nonostante tutto.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film - presentato da J. Stuart Blackton e Albert E. Smith - usc\u00ec nelle sale cinematografiche statunitensi il 6 novembre 1916."}
{"id": "5614010", "revid": "729019", "url": "https://it.wikipedia.org/wiki?curid=5614010", "title": "Ib\u014d Takahashi", "text": "Arruolatosi nella marina imperiale giapponese nel 1908, si specializz\u00f2 in artiglieria navale nel 1914 e nel 1919, dopo alcuni anni di impegnato studio, complet\u00f2 la formazione avanzata presso il Collegio navale. Al principio degli anni venti fu direttore del tiro su due corazzate, quindi, con il grado di capitano di corvetta, fu destinato al Comando costruzioni navali e a un incarico burocratico nel Ministero della marina. Tra 1923 e 1925 fu all'estero, nel Regno Unito, e tra 1927 e 1929 torn\u00f2 a lavorare nel Comando costruzioni, affiancando anche ruoli presso il 1\u00ba Distretto navale di Yokosuka. Nel 1930, capitano di vascello, presenzi\u00f2 alla conferenza navale di Londra e nella prima met\u00e0 degli anni trenta comand\u00f2 l'incrociatore pesante e la nave da battaglia . Nel 1935 divenne contrammiraglio e per due anni ricopr\u00ec la direzione di un Ufficio dello stato maggiore generale della marina; dal 1937 al 1939 fu il capo di stato maggiore della Flotta Combinata e, in tale posizione, pot\u00e9 far valere le sue opinioni circa la necessit\u00e0 di espandersi verso sud per appropriarsi delle ricche colonie europee.\nAll'inizio del 1941 divenne viceammiraglio e in aprile gli fu affidata la 3\u00aa Flotta. Egli la guid\u00f2 con perizia durante la prima parte della campagna delle Filippine e poi nella complessa campagna delle Indie orientali olandesi: tra il 27 e il 28 febbraio fu artefice delle vittorie nella prima e seconda battaglia del Mare di Giava, quindi esegu\u00ec lo sbarco sull'isola omonima. Dall'aprile 1942 fu comandante della neocostituita Flotta dell'Area sudoccidentale, poi a settembre fu rimpatriato e divenne comandante del distretto navale di Kure. Non ebbe pi\u00f9 parte attiva nella guerra e a fine 1944 rassegn\u00f2 le dimissioni dalla marina. Dopo la fine del conflitto si ritir\u00f2 a vita privata e mor\u00ec poco dopo, nel 1947.\nBiografia.\nInizi e formazione.\nIb\u014d Takahashi nacque il 20 aprile 1888 nella prefettura di Fukushima. In giovane et\u00e0 s'iscrisse all'Accademia navale di Etajima: studi\u00f2 nella 36\u00aa classe e si diplom\u00f2 il 21 novembre 1908, decimo su 191 allievi; ottenne il brevetto di aspirante guardiamarina e fu imbarcato sull'incrociatore corazzato , poi dal 2 agosto 1909 pass\u00f2 all'incrociatore protetto . Divenuto guardiamarina il 15 gennaio 1910, fu trasferito a bordo dell'incrociatore corazzato il 5 maggio. Dopo una decina di mesi di servizio in mare, torn\u00f2 a terra e il 20 aprile 1911 inizi\u00f2 a seguire il Corso base alla Scuola di artiglieria navale; dal 4 agosto attese al Corso base della Scuola siluristi. Il 1\u00ba dicembre 1911 fu promosso sottotenente di vascello e il 20 del mese fu assegnato alla torpediniera \"Nenohi\". Quasi un anno dopo, il 1\u00ba dicembre 1912, pass\u00f2 sulla nave da battaglia , e un altro anno pi\u00f9 tardi cominci\u00f2 a seguire il Corso B presso il Collegio navale, l'istituzione della marina imperiale giapponese preposta a formare competenti ufficiali di stato maggiore. Completato con successo il corso, pass\u00f2 il 27 maggio 1914 a quello avanzato in artiglieria navale, che termin\u00f2 alla fine dell'anno. Il 1\u00ba dicembre ebbe la promozione a tenente di vascello e fu imbarcato sull'incrociatore ; il 10 gennaio 1916 fu quindi trasferito alla nave da battaglia . Il 1\u00ba dicembre di quell'anno torn\u00f2 a terra e fu destinato al 1\u00ba Distretto navale con quartier generale a Yokosuka, dove fece parte dello stato maggiore in qualit\u00e0 di aiutante. Un anno esatto pi\u00f9 tardi intraprese il Corso A presso il Collegio navale, impegno durato per quasi due anni: il 1\u00ba dicembre 1919 fu assegnato allo stato maggiore della 2\u00ba Squadriglia cacciatorpediniere.\nGli anni venti e trenta.\nIn virt\u00f9 del suo addestramento in artiglieria Takahashi divenne, in via provvisoria, direttore del tiro sulla corazzata di preda bellica russa \"Iwami\" il 12 agosto 1920: il posto gli fu confermato il 1\u00ba dicembre, data alla quale fu inoltre portato al rango di capitano di corvetta. Il 1\u00ba luglio 1921 riprese un incarico logistico nel Comando costruzioni navali, precisamente nello stato maggiore dell'Ufficio B1; il 1\u00ba maggio 1923 affianc\u00f2 a questo un ruolo nello stato maggiore dell'Ufficio approvvigionamenti, dipendente dal Ministero della marina (sezione 1 dell'Ufficio B1). Poco dopo, il 23 agosto, lasci\u00f2 entrambi gli incarichi e fu nominato ispettore dell'artiglieria: al contempo la marina imperiale ne dispose il trasferimento all'estero, nel Regno Unito, per apprendere la lingua inglese e integrare la propria formazione. Takahashi rimase a lungo in Europa e il 1\u00ba dicembre 1924 fu informato della sua promozione a capitano di fregata. Il 1\u00ba agosto 1925 gli pervenne l'ordine di rientro e tornato in patria, dopo un periodo senza incarichi specifici, divenne vice-comandante dell'incrociatore leggero il 20 febbraio 1926. Il 1\u00ba dicembre fu nuovamente riassegnato allo stato maggiore del Comando costruzioni navali, questa volta alla sezione 1 dell'Ufficio amministrazione: mantenne questa posizione per lungo tempo. Dopo due mesi trascorsi presso il distretto di Yokosuka (20 giugno-20 agosto 1929), ebbe il suo primo comando, ovvero l'incrociatore leggero , che tuttavia esercit\u00f2 solo per un breve periodo; difatti gi\u00e0 il 1\u00ba novembre fu messo nel ruolo di attendente presso lo stato maggiore generale della marina e anche all'Ufficio Affari navali, branca del Ministero. L'11 novembre gli fu comunicato il nuovo incarico: attendente del plenipotenziario nipponico alla conferenza di Londra per la limitazione degli armamenti navali. Il 30 novembre fu altres\u00ec elevato al grado di capitano di vascello.\nRimpatriato nel 1930, Takahashi divenne aiutante presso il Ministero della marina il 1\u00ba dicembre e vi lavor\u00f2 per quasi due anni; dal 1\u00ba dicembre 1932 assunse il comando dell'incrociatore pesante , quindi dal 15 novembre 1933 ebbe ai suoi ordini la nave da battaglia . Ufficiale apprezzato, Takahashi sin dall'inizio del decennio divenne uno dei pi\u00f9 accesi sostenitori del passaggio del controllo delle operazioni navali dal Ministero al capo dello stato maggiore generale: la proposta accolse sempre pi\u00f9 consensi e il 25 settembre 1933 l'imperatore Hirohito firm\u00f2 il decreto che autorizz\u00f2 il trasferimento di potere. Il 15 novembre 1934 Takahashi torn\u00f2 a disposizione dello stato maggiore generale e dell'Ufficio Affari navali, che il 1\u00ba marzo 1935 lo assegnarono al 3\u00ba Distretto navale (Sasebo) in qualit\u00e0 di capo di stato maggiore. Dal 31 ottobre fu nuovamente messo in attesa di incarichi presso lo stato maggiore generale, che il 15 novembre lo nomin\u00f2 contrammiraglio e capo dell'Ufficio N2 (una delle sue articolazioni amministrative) al posto del pari grado Mineichi K\u014dga: serv\u00ec in questa veste per altri due anni. Il 15 novembre 1937 assunse il posto di capo di stato maggiore sia della Flotta Combinata, sia della 1\u00aa Flotta, ruoli che gli dettero voce in capitolo sulla migliore strategia da adottare per la marina imperiale. Egli si convinse che la pianificazione e le energie dovevano essere rivolte verso il Sud-est asiatico, per assicurare al paese un congruo afflusso di materie prime (petrolio, rame, bauxite, caucci\u00f9). Ebbe modo di esporre la sua opinione nel dettaglio il 10 febbraio 1939.\nLa seconda guerra mondiale.\nIl 15 novembre 1939 Takahashi lasci\u00f2 i posti alla testa della Flotta combinata (passato al viceammiraglio Shigeru Fukudome) e della 1\u00aa Flotta e, promosso lui stesso a viceammiraglio, fu trasferito al posto di comandante in capo del Distretto di guardia di Mako, responsabile della sicurezza delle acque attorno l'Isola di Formosa. Verso la fine del 1940 Takahashi soppes\u00f2 la possibilit\u00e0 di rassegnare le dimissioni dalla marina, ma il 27 febbraio 1941 fu richiamato con urgenza dallo stato maggiore, che il 10 aprile lo pose al comando della 3\u00aa Flotta. L'Impero giapponese infatti, stava conducendo delicate trattative con gli Stati Uniti d'America per trovare un accomodamento che soddisfacesse entrambi riguardo alla questione del conflitto in Cina, nonch\u00e9 quella relativa alla vendita di petrolio e rottami metallici, sospesa dagli americani nell'estate 1939. Le forze armate, al contempo, si dedicarono a pianificare un'espansione rapida nel Sud-est asiatico e nel Pacifico; si tennero numerose esercitazioni e, in quella del 2 settembre 1941, che collaud\u00f2 il piano di attacco a Pearl Harbor, Takahashi interpret\u00f2 la Flotta del Pacifico statunitense e riusc\u00ec ad \"affondare\" due delle portaerei del viceammiraglio Ch\u016bichi Nagumo. Ciononostante il piano fu adottato, mettendo a tacere i dubbi suoi e di altri ufficiali.\nDopo la buona riuscita dell'attacco a sorpresa su Pearl Harbor, Takahashi support\u00f2 le operazioni nelle Filippine, iniziate l'8 dicembre: per questo compito la 3\u00aa Flotta disponeva della 2\u00aa e 4\u00aa Squadriglia cacciatorpediniere, affiancati dalla 5\u00aa e 7\u00aa Divisione incrociatori. Operando sotto la direzione generale del viceammiraglio Nobutake Kond\u014d (che comandava la \"Flotta del Sud\" - 2\u00aa e 3\u00aa Flotta pi\u00f9 altre formazioni minori), Takahashi condusse riusciti sbarchi nel Golfo di Lingayen, Aparri e Vigan su Luzon e di facile esecuzione furono anche gli assalti anfibi a Legaspi e su Mindanao (10-22 dicembre). Una volta che Manila fu presa dalle truppe imperiali il 2 gennaio 1942, Takahashi si port\u00f2 come da piano a sud, nella porzione orientale delle Indie olandesi, e suddivise la 3\u00aa Flotta in due tronconi: quello pi\u00f9 a est fu coinvolto nella cattura di posizioni strategiche a Celebes e delle Molucche (Kendari, Menado, Makassar), mentre l'altro condusse la campagna del Borneo olandese. Entrambe furono concluse entro il 24 febbraio con poche perdite, quindi Takahashi riun\u00ec le sue forze e fece rotta su Giava, costituendo il braccio orientale dell'attacco finale all'isola. Le forze di scorta al convoglio di 56 navi trasporto, guidate dai contrammiragli Takeo Takagi e Sh\u014dji Nishimura, sconfissero la flotta ABDA del contrammiraglio Karel Doorman nella battaglia del Mare di Giava (27 febbraio 1942) e poi nella seconda battaglia del Mare di Giava (1\u00ba marzo), quindi appoggiarono gli sbarchi sull'isola che incontrarono una resistenza modesta.\nIl 10 marzo, il giorno successivo alla resa olandese, la 3\u00aa Flotta fu rinominata 2\u00aa Flotta di Spedizione del Sud mentre si trovava a Soerabaja. Takahashi ne mantenne il comando, anche dopo che il 10 aprile fu scelto come comandante della nuova Flotta dell'Area sud-occidentale, responsabile della difesa di Malaysia, Singapore, Filippine e Indie olandesi. In questa duplice veste, Takahashi rimase al margine dei successivi, determinanti avvenimenti sul fronte del Pacifico. Il 15 settembre 1942 fu richiamato in patria e messo a disposizione dello stato maggiore della marina, che il 10 ottobre lo mise a capo del 2\u00ba Distretto navale (Kure). Il 21 giugno 1943 ritorn\u00f2 allo stato maggiore generale e non ebbe pi\u00f9 incarichi specifici; il 15 dicembre 1944 fu inserito nella lista degli ufficiali a riposo ma gi\u00e0 cinque giorni pi\u00f9 tardi rassegn\u00f2 le proprie dimissioni dalla marina.\nMorte.\nIl 2 dicembre 1945, due mesi dopo la resa del Giappone agli Alleati, Takahashi fu arrestato come sospetto criminale di guerra. Non fu comunque processato per carenza di prove e fu rilasciato. Ritiratosi a vita privata, Ib\u014d Takahashi mor\u00ec il 18 marzo 1947 all'et\u00e0 di 58 anni.\nOnorificenze.\nDati tratti da:"}
{"id": "5614016", "revid": "767487", "url": "https://it.wikipedia.org/wiki?curid=5614016", "title": "Edward Wotton", "text": "Gli si accredita un importante contributo alla nascita dello studio moderno della zoologia, effettuato con la separazione di molte delle informazioni scientifiche dalle aggiunte fantasiose e folcloristiche con cui queste si erano contaminate nel tempo."}
{"id": "5614017", "revid": "329581", "url": "https://it.wikipedia.org/wiki?curid=5614017", "title": "Cornelis Gerritsz Decker", "text": ""}
{"id": "5614020", "revid": "124164675", "url": "https://it.wikipedia.org/wiki?curid=5614020", "title": "Silvio Novembre", "text": "Biografia.\nFiglio di un ferroviere, quattro fratelli, al termine della scuola media inizia a lavorare come apprendista falegname per dare un contributo economico alla famiglia.\nNel gennaio del 1953 si arruola nella Guardia di Finanza, frequenta la Scuola Allievi Finanzieri a Predazzo e in seguito la Scuola Sottufficiali a Lido di Ostia. Frequenta la Scuola di Polizia Tributaria e nel 1963 si specializza a Brescia nell'esame dei libri contabili delle imprese. Nel 1971 \u00e8 a Milano nel nucleo di polizia tributaria di via Fabio Filzi. Dopo una serie di indagini importanti (come quella dell'Italgrani di Franco Ambrosio), nell'ottobre del 1974 viene incaricato, in qualit\u00e0 di ufficiale di Polizia Giudiziaria, dall'allora sostituto procuratore Guido Viola di svolgere le indagini e gli accertamenti in relazione allo stato di insolvenza ed alla liquidazione della Banca Privata Italiana di Michele Sindona, lavorando a stretto contatto con l'avvocato Giorgio Ambrosoli, nominato commissario liquidatore dalla Banca d'Italia.\nLa collaborazione tra Novembre ed Ambrosoli, dopo un primo periodo di frizioni, si trasforma in una sintonia assoluta e poi in vera amicizia. Novembre, oltre al suo incarico, fornisce il proprio contributo e sostegno tecnico al commissario liquidatore, il quale interpella, a sua volta, il maresciallo anche su questioni che non riguardano la polizia giudiziaria ma l'attivit\u00e0 della liquidazione. Il loro operato si svolge tra minacce e difficolt\u00e0 tanto da far dire a Novembre: \"Noi in Italia, nel procedere alla ricostruzione delle malefatte di Sindona, eravamo isolati\". Le loro indagini mettono in luce l'intreccio di rapporti tra banche sindoniane e partiti politici e anche i rapporti tra Michele Sindona, la mafia siciliana e Cosa Nostra negli Stati Uniti. Negli stessi anni viene sferrato un duro attacco alla direzione della Banca d'Italia nelle persone di Paolo Baffi e Mario Sarcinelli tentandone la delegittimazione, Giulio Andreotti definisce Sindona \"salvatore della lira\", la metastasi della P2 s'inserisce nelle istituzioni e anche ai vertici della Guardia di Finanza. Per due volte Novembre riesce ad evitare il trasferimento. Subisce, in un crescendo, lusinghe, tentativi di corruzione, pressioni e minacce. Si arriva perfino ad offrirgli la possibilit\u00e0 di curare negli Stati Uniti la moglie gravemente malata. Dal momento che Ambrosoli non ha nessuna protezione, Novembre cerca di prendersi cura della sua incolumit\u00e0 facendogli una scorta silenziosa, finendo, a volte, per dormire davanti al suo portone di casa.\nQuando Ambrosoli viene assassinato sotto casa a Milano la sera dell'11 luglio 1979 da un killer assoldato da Sindona, Novembre si trova a Bibione dalla moglie malata.\nIn seguito alla morte di Ambrosoli, Novembre collabora alle indagini che porteranno alla condanna all'ergastolo di Michele Sindona quale mandante dell'omicidio, prosegue le attivit\u00e0 d'indagine sulla liquidazione della Banca Privata Italiana con i nuovi commissari liquidatori nominati; nell'ottobre del 1982 si congeda dalla Guardia di Finanza e viene nominato con decreto del Governatore della Banca d'Italia, Carlo Azeglio Ciampi, membro del Comitato di Sorveglianza della stessa Banca Privata Italiana, fino al termine della liquidazione nel luglio 1989.\nDal 1982 al 1997 \u00e8 coadiutore dei commissari liquidatori del Banco Ambrosiano di Roberto Calvi e negli ultimi 3 anni con mansioni di Segretario Generale della procedura in presenza di un unico commissario liquidatore.\nContinua a credere nel valore delle istituzioni e partecipa alla nascita a Milano del Circolo Societ\u00e0 Civile. Si adopera instancabilmente per la diffusione della cultura della legalit\u00e0, nelle scuole e in incontri pubblici in tutto il Paese.\nMuore a Milano il 28 settembre 2019.\nIl 16 novembre 2021, alla presenza del Comandante Generale della Guardia di Finanza, Gen. C.A. Giuseppe Zafarana e del Comandante Interregionale dell'Italia Centro Settentrionale, Gen. C.A. Sebastiano Galdino, si \u00e8 svolta la cerimonia di intitolazione della Sala Consiliare al Sottotenente Silvio Novembre, nativo di Alseno (PC).\nVita privata.\nSposato con Assunta Galasso (morta l'11 dicembre 1979), padre di Caterina ed Isabella e nonno di Francesca."}
{"id": "5614021", "revid": "287204", "url": "https://it.wikipedia.org/wiki?curid=5614021", "title": "Madonna dell'Umilt\u00e0 (Masolino)", "text": ""}
{"id": "5614023", "revid": "933835", "url": "https://it.wikipedia.org/wiki?curid=5614023", "title": "Palazzo del Convitto", "text": "Il Palazzo del Convitto, anche noto come Palazzo del Liceo o Palazzo della Biblioteca, talvolta citato come Palazzo delle Corporazioni o Palazzo dell'Economia, \u00e8 un complesso monumentale dell'Aquila.\nFu edificato nel XIX secolo in sostituzione della chiesa e convento di San Francesco a Palazzo, per volere della provincia dell'Aquila, ed \u00e8 stato, nella sua storia, sede del convitto nazionale e liceo ginnasio Domenico Cotugno, della biblioteca provinciale Salvatore Tommasi, della Camera di Commercio dell'Aquila nonch\u00e9 della Provincia dell'Aquila.\nCostituisce la porzione occidentale dei Quattro cantoni ed \u00e8 quindi situato all'incrocio tra il corso Principe Umberto e il corso Vittorio Emanuele, disponendo di un ulteriore affaccio su piazza del Palazzo.\nStoria.\nLa preesistenza francescana e l'istituzione del Real Liceo.\nDal periodo immediatamente successivo alla fondazione dell'Aquila sino all'Ottocento, l'isolato urbano compreso tra piazza del Palazzo e il corso Vittorio Emanuele fu appannaggio dell'ordine francescano che qui innalz\u00f2 la chiesa di San Francesco a Palazzo con annesso convento; quest'ultimo divenne particolarmente noto tra il XIV e il XV secolo quando ospit\u00f2 grandi personalit\u00e0 religiose e umanistiche dell'epoca, quali Giacomo della Marca e, soprattutto, Bernardino da Siena che vi soggiorn\u00f2 fino alla morte, avvenuta il 20 maggio 1444.\nLe vicende storiche che portarono all'edificazione del Palazzo del Convitto sono assai complesse e hanno origine gi\u00e0 nel 1816 con l'istituzione del Collegio reale dei Tre Abruzzi, la cui sede fu stabilita proprio all'interno del complesso francescano, rimasto inutilizzato a causa dell'avvenuta soppressione degli ordini religiosi.\nAlla met\u00e0 del XIX secolo, il prosciugamento del lago Fucino e l'unit\u00e0 d'Italia modificarono lo schema geopolitico abruzzese e L'Aquila si trov\u00f2 improvvisamente in posizione marginale rispetto ai principali assi viari e commerciali dell'Italia centrale. Questa situazione spinse il sindaco Fabio Cannella a chiedere alcune rassicurazioni al governo centrale, tra cui la stabilizzazione del Real Liceo e la sua trasformazione in universit\u00e0 statale. \nDopo un acceso confronto, il liceo aquilano \u2014 insieme agli altri regi licei meridionali di Bari, Catanzaro e Salerno \u2014 divenne scuola universitaria, condizione in cui rimase fino alla riforma Gentile del 1923. Come auspicato dal Cannella, il numero di allievi del collegio segu\u00ec un progressivo incremento che rese necessario, nel 1876, dapprima la costruzione di nuove camerate e quindi l'edificazione di una nuova ala nello spazio degli orti conventuali. Nello stesso periodo, la chiesa di San Francesco a Palazzo fu sconsacrata e la sua propriet\u00e0 pass\u00f2 alla Provincia dell'Aquila che, inizialmente, prevedeva di realizzarci il museo civico.\nPrima fase costruttiva (1778-1882).\nA partire dal 1875, su impulso dello stesso Fabio Cannella, si pens\u00f2 ad una radicale trasformazione dell'isolato mediante l'edificazione di un nuovo palazzo porticato sul luogo del complesso francescano che costituisca un vero e proprio centro culturale in cui inserire le scuole, il collegio e la biblioteca provinciale Salvatore Tommasi. Una soluzione urbana, quindi, che nasceva da bisogni di carattere amministrativo e funzionale per assecondare una visione politica; ad essa si opponeva l'arcivescovo Luigi Filippi che si appell\u00f2 all'Intendenza contro l'abbattimento del sito religioso. \nNonostante le rimostranze dell'arcidiocesi dell'Aquila, il 12 settembre 1876, venne deliberato l'ordine di demolizione; la facciata della chiesa distrutta fu poi parzialmente ricostruita su un fabbricato civile in piazza Regina Margherita.\nNel 1877 fu istituito un concorso di progettazione, valutato dal Collegio accademico delle arti e del disegno di Firenze che decret\u00f2 vittorioso il progetto di Antonio Mancini e, gi\u00e0 nel 1878, si diede inizio ai lavori che furono affidati alla ditta di Vincenzo Di Marco. La prima fase costruttiva del palazzo termin\u00f2 nel 1882 con la realizzazione dei cosiddetti \u00abPortici dell'Ateneo\u00bb, anche se i lavori all'interno si protrassero fino al 1884.\nSeconda fase costruttiva (1786-1893).\nNegli anni seguenti, i lavori sul Palazzo del Convitto si affiancarono a quelli dell'adiacente Palazzo della Cassa di Risparmio (1883-1888), che ne proseguiva l'asse porticato, e della creazione della nuova via Sallustio, che vedr\u00e0 la luce solamente alla met\u00e0 del XX secolo, e per la quale sar\u00e0 necessario provvedere a numerosi espropri. \nFurono redatti ulteriori progetti di variante per il prosieguo dei lavori, ad opera degli ingegneri Ciuffoletti e Alessandro Mancini, cui si affiancher\u00e0 il progetto di prosecuzione del complesso ad opera di Francesco Catalani. Nel 1886 viene approvato il progetto dei portici fino alla chiesa della Concezione, mentre tra il 1887 e il 1888 si amplier\u00e0 il palazzo fino all'attuale via Sallustio. Proprio la settecentesca preesistenza religiosa rese necessaria la ricerca di un compromesso tra l'ente comunale e l'arcidiocesi dell'Aquila che si risolver\u00e0 con la decisione di demolire la chiesa esistente e ricostruirla in posizione arretrata rispetto al porticato, evitando in questo modo di interrompere la continuit\u00e0 della facciata.\nTra il 1891 e il 1893, con il completamento della facciata su via Sallustio su progetto di Antonio Lepidi, viene portata a termine l'edificazione ottocentesca del Palazzo del Convitto.\nTerza fase costruttiva (1928-1930).\nAll'inizio del XX secolo il Palazzo del Convitto si presentava compiuto con la suddivisione in due grandi blocchi, separati dalla via Sallustio; tuttavia la facciata orientale rimaneva incompleta e caratterizzata dal solo viale porticato, privo quindi del piano sovrastante.\nSu impulso della Deputazione abruzzese di storia patria, a partire dal 1906 la Provincia dell'Aquila diede quindi mandato a Alessandro Mancini di progettare la sopraelevazione dell'ampliamento del palazzo sul corso Vittorio Emanuele. A causa delle richieste di variazioni del progetto originale e di ulteriori complicanze di carattere economico \u2014 ulteriormente aggravate dallo scoppio della prima guerra mondiale e dal terremoto della Marsica del 1915 \u2014 per almeno un ventennio l'ampliamento non venne attuato.\nSolamente nel 1928 fu approvata la sopraelevazione del complesso sulla base di un nuovo progetto, redatto dall'architetto Mario Gioia, e grazie al finanziamento del Consiglio provinciale dell'Economia, che chiese ed ottenne la cessione gratuita dei nuovi locali. I lavori furono appaltati all'impresa dei fratelli Barattelli, e l'inaugurazione della nuova ala \u2014 che prese il nome di Palazzo dell'Economia \u2014 avvenne il 27 ottobre 1930.\nLe vicende recenti.\nNel 1943 il complesso fu occupato dai tedeschi che vi installarono il principale comando provinciale; dopo la liberazione della citt\u00e0, il 13 giugno 1944, vi si insediarono le truppe alleate. In quegli anni, il Consiglio provinciale dell'Economia ebbe sede nel palazzo Cataldi Madonna in via Garibaldi e, ricostituito l'ente con la denominazione di Camera di Commercio, solamente nel 1951 pot\u00e9 tornare ad occupare la sede storica all'interno del Palazzo dell'Economia.\nNegli anni Settanta la Camera di Commercio decise di trasferirsi nel palazzo Pica Angelini in via del Guastatore, che era stato la sua sede originaria, cosicch\u00e9 i locali del Palazzo dell'Economia furono temporaneamente concessi alla Regione Abruzzo; l'ente ha poi fatto ritorno nel complesso in seguito ai lavori di ristrutturazione del fabbricato, avvenuti nel 1992.\nL'intero complesso del Palazzo del Convitto sub\u00ec gravissimi danni dal terremoto dell'Aquila del 2009 che portarono anche alla morte di tre giovani ospitati all'interno dei locali del Convitto nazionale Domenico Cotugno. Tra il 2015 e il 2018 si \u00e8 provveduto alla ristrutturazione e al consolidamento dei portici lungo corso Vittorio Emanuele, mentre non \u00e8 stata ancora avviata la riparazione del complesso i cui lavori dovrebbero avere inizio nel 2021.\nDescrizione.\nIl Palazzo del Convitto \u00e8 un vasto complesso monumentale situato nel quarto di San Pietro. Occupa l'intero isolato circoscritto da piazza del Palazzo e via Teofilo Patini ad ovest, da corso Principe Umberto a nord, da corso Vittorio Emanuele a est e da via Sallustio a sud; costituisce inoltre il \u00abcantonale\u00bb occidentale dei Quattro cantoni.\nIl complesso dispone di tre facciate \u2014 rivolte su corso Vittorio Emanuele, su corso Principe Umberto e su piazza del Palazzo \u2014 realizzate nello stesso stile neoclassica, sebbene realizzate in momenti differenti, caratterizzate da un portico continuo e sviluppate su due livelli. Due facciate secondarie sono invece rivolte su via Teofilo Patini e su via Sallustio.\nL'interno, distinto in pi\u00f9 edifici, comprende la biblioteca provinciale Salvatore Tommasi \u2014 nata nel 1842 e considerata la principale d'Abruzzo, con un patrimonio stimato di duecentocinquantamila volumi \u2014 e il convitto nazionale Domenico Cotugno che conserva tra i suoi locali la cella di Bernardino da Siena, unica parte sopravvissuta alla demolizione del convento di San Francesco. Particolarmente notevole \u00e8 il patrimonio artistico del palazzo, comprendente tra gli altri l'affresco \"L'Aquila\" di Teofilo Patini (1883) situato sulla volta dell'aula magna del Real Liceo, oggi denominata Sala Patini."}
{"id": "5614026", "revid": "287204", "url": "https://it.wikipedia.org/wiki?curid=5614026", "title": "Cattura di Cristo (van Dyck)", "text": ""}
{"id": "5614034", "revid": "950226", "url": "https://it.wikipedia.org/wiki?curid=5614034", "title": "Conte di Shelburne", "text": "Conte di Shelburne \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato due volte mentre il titolo connesso di Barone Shelburne venne creato per ben tre volte. La prima creazione avvenne nella Par\u00eca d'Irlanda nel 1688 quando Elizabeth, lady Petty, venne creata Baronessa Shelburne. Questa era moglie del noto economista sir William Petty. Il titolo le venne concesso a vita e pertanto si estinse con la di lei morte nel 1708. Lo stesso giorno in cui lady Shalburne venne elevata alla par\u00eca, il suo figlio primogenito, Charles Petty, ottenne il titolo di Barone Shelburne, sempre nella par\u00eca irlandese. Questi mor\u00ec giovane nel 1696, e pertanto anche il suo titolo si estinse. La baronia venne creata per la terza volta nella par\u00eca d'Irlanda nel 1699 in favore di Henry Petty, figlio minore di sir William Petty e lady Shelburne, il quale ottenne nel 1719 anche il titolo di Visconte Dunkerron e quello di Conte di Shelburne, sempre nella par\u00eca irlandese. Alla sua morte nel 1751 questi titoli si estinsero.\nLe propriet\u00e0 della famiglia petty passarono la nipote dell'ultimo conte, John Fitzmaurice, il quale era figlio secondogenito di Anne Petty, figlia di sir William Petty e di lady Shelburne e sorella del conte di Shelburne, e di suo marito Thomas Fitzmaurice, I conte di Kerry. John assunse pertanto per licenza reale il cognome di Petty e succedette alle propriet\u00e0 dello zio materno nel 1751 e nello stesso anno venne elevato nella par\u00eca d'Irlanda al titolo di Barone Dunkeron e Visconte FitzMaurice. Nel 1753 venne ripristinata anche la contea ed egli divenne pertanto anche Conte di Shelburne, sempre nella par\u00eca d'Irlanda. Per la successiva storia di questa famiglia vedi Marchese di Lansdowne."}
{"id": "5614036", "revid": "938", "url": "https://it.wikipedia.org/wiki?curid=5614036", "title": "Soci\u00e9t\u00e9 asiatique", "text": "La Soci\u00e9t\u00e9 asiatique \u00e8 una societ\u00e0 culturale fondata nel 1822, il cui fine \u00e8 quello di promuovere le lingue orientali, pubblicare i lavori e le ricerche degli orientalisti e dare la possibilit\u00e0 agli studiosi francofoni d'incontrarsi per scambiarsi informazioni riguardanti le loro indagini scientifiche in occasione di conferenze a cadenza mensile.\nStoria.\nLa sua creazione fu confermata con ordinanza reale il 15 aprile 1829. La prima presidenza fu assicurata da Antoine-Isaac Silvestre de Sacy, con Abel R\u00e9musat come segretario. Tra i primi membri figuravano Jean-Fran\u00e7ois Champollion e Eug\u00e8ne Burnouf.\nDiventata \"association loi 1901\" nel 1910, essa ha rinnovato i propri statuti nel 1965. Per le sue attivit\u00e0 e la sua storia, mantiene stretti legami con prestigiose istituzioni come l'\u00c9cole nationale des langues orientales vivantes (presso la quale ha avuto la sua sede dal 1924 al 1972,) l'Acad\u00e9mie des inscriptions et belles-lettres e il Coll\u00e8ge de France.\nLa Soci\u00e9t\u00e9 asiatique riunisce alla data del 2015 pi\u00f9 di 500 soci in Francia e nel mondo. Il suo organo, il \"Journal asiatique\", \u00e8 ininterrottamente pubblicato fin dal 1822. La diversificazione progressiva degli studi, il loro sviluppo a causa della specializzazione settoriale sempre pi\u00f9 accentuata, rafforzano il ruolo di organismo federatore degli specialisti di studi orientali che la Soci\u00e9t\u00e9 Asiatque assume da quasi due secoli. Essa possiede inoltre collezioni patrimoniali di primo ordine nel campo dell'orientalistica: stampe, manoscritti orientali e archivi scientifici, custoditi nella sua biblioteca (52, rue du Cardinal-Lemoine - Paris Ve)."}
{"id": "5614042", "revid": "729019", "url": "https://it.wikipedia.org/wiki?curid=5614042", "title": "Otto Henrik Nordenski\u00f6ld", "text": "Prese parte come capo di stato maggiore della flotta alla Battaglia di Suursaari, avvenuta durante la guerra russo-svedese del 1788-1790, distinguendosi in numerosi fatti d'arme. Elevato al rango nobiliare di Friherrligt e militare di Vizeamiral, ricopr\u00ec l'incarico di Capo di stato maggiore della flotta svedese tra il 1796 e il 1798.\nBiografia.\nNacque a M\u00e4nts\u00e4l\u00e4 (Finlandia) il 23 febbraio 1747, figlio di Karl Fredrik Nordenberg (1709-1779) e di Hedwig M\u00e4rta Ramsay (1717-1759). Dopo aver frequentato l'Kungliga Akademien i \u00c5bo, entr\u00f2 nella Reale Marina svedese come Kadett presso l'Ammiragliato di Karlskrona. All'et\u00e0 di ventidue anni fu promosso al grado di l\u00f6jtnant. Promosso ufficiale nel 1764, prese parte alla Guerra d'indipendenza americana, dapprima dalla parte degli inglesi dove osserv\u00f2 la tattica della Royal Navy, e poi da quella dei francesi dove partecip\u00f2 alle operazioni della Marine royale.\nRientrato in Patria nel 1781 fu promosso \u00f6verlojtnant, mettendosi particolarmente in luce per le sue capacit\u00e0. Nel 1788, allo scoppio della guerra con la Russia, divenne aiutante di bandiera del Grande Ammiraglio Duca Carlo di S\u00f6dermanland, che aveva il comando della flotta ma mancava di esperienza operativa. Durante la Battaglia di Suursaari (17 luglio 1788) ebbe il comando formale della flotta, ma quello reale fu esercitato dal Duca Carlo di S\u00f6dermanland coadiuvato operativamente da Anton Johan Wrangel\nQuando nel tardo autunno del 1788 la flotta svedese fu minacciata di rimanere bloccata a Sveaborg, fu lui ad assumere il comando e a trasferirla al sicuro nel porto di Karlskrona. Nel 1790 partecip\u00f2 alla Battaglia di Revel (8 maggio) e poi a quella di Styrsudden (3-4 giugno). Con la flotta svedese intrappolata a Vyborg da una squadra navale russa, fu lui a stendere il piano operativo che consent\u00ec alle navi svedesi di forzare il blocco, al prezzo di numerose perdite, rientrando in Svezia dove l'operazione fu celebrata come una vittoria, ed egli fu promosso al grado di Schoutbynacht.\nNel 1789 spos\u00f2 la contessa Beata Wrangel af Sauss che gli diede sette figli, tra cui Carl Reinhold.\nNel 1790 fu promosso al grado di Viceamiral, e tra il 1796 e il 1798 fu Capo di Stato maggiore della flotta svedese.\nNel 1798 lasci\u00f2 la vita militare stabilendosi nella sua tenuta di F\u00e5rbo, parrocchia di Misterhult, dove esercit\u00f2 la professione di agricoltore. Nel Natale del 1812 una epidemia febbrile caus\u00f2 la morte della moglie Beate, dei due figli pi\u00f9 piccoli, della figlia Hedvig Charlotta e del figlio diciottenne Fredrik August. Rimasero in vita solo i figli Carl Reinhold, Otto Henrik, e Carl Adam. Egli sopravvisse all'amata moglie fino all'8 aprile 1832, spegnendosi a F\u00e5rbo all'et\u00e0 di ottantacinque anni, e venendo seppellito presso la tomba di famiglia sita nel locale cimitero. Un cacciatorpediniere della marina svedese ha portato il suo nome"}
{"id": "5614043", "revid": "380453", "url": "https://it.wikipedia.org/wiki?curid=5614043", "title": "Heidy Rodr\u00edguez", "text": "Giocava nel ruolo di opposto.\nCarriera.\nClub.\nLa carriera di Heidy Rodr\u00edguez inizia nei tornei amatoriali cubani, partecipando con la formazione provinciale di Villa Clara. Nella stagione 2016-17 riceve il permesso per giocare all'estero e sigla un accordo col , nella Extraliga ceca, conquistando lo scudetto. In seguito non firma pi\u00f9 alcun contratto e interrompe la propria carriera.\nNazionale.\nDopo aver fatto parte della nazionale Under-20 in occasione del campionato mondiale di categoria 2011, nel 2013 fa il suo esordio in nazionale maggiore in occasione della Coppa panamericana, per poi essere premiata come miglior opposto al campionato nordamericano 2015."}
{"id": "5614045", "revid": "729019", "url": "https://it.wikipedia.org/wiki?curid=5614045", "title": "Pasquale Infelisi", "text": "Biografia.\nPasquale Infelisi, nato a Napoli nel 1899, Maggiore dei Carabinieri e Comandante del Gruppo territoriale dei Carabinieri della provincia di Macerata, dopo il settembre del 1943, quando quel territorio si ritrov\u00f2 all'interno della Repubblica Sociale Italiana, con l'aiuto del Capitano Alfonso Vetrano diede vita a una rete clandestina di carabinieri -sfruttando anche le sue ispezioni ai Comandi dipendenti- con cui fece evadere prigionieri anglo-americani dal campo di Sforzacosta, realizz\u00f2 azioni di sabotaggio e protesse i membri della Resistenza. Un\u00ec poi la sua formazione a quella del Gruppo Patrioti \u00abSalvatore\u00bb.\nRifiut\u00f2 di prestare giuramento al Governo della RSI e fu costretto a congedarsi. L'8 giugno 1944 venne arrestato con le accuse di antifascismo e cospirazione dalla locale autorit\u00e0 fascista, internato nell\u2019\"ex Cras\" (poi Manicomio di Santa Croce), interrogato e torturato perch\u00e9 rivelasse informazioni sui suoi contatti ma non parl\u00f2. Fu poi consegnato alle SS tedesche, che -con la scusa della deportazione in Germania- lo portarono nelle campagne del capoluogo (nella localit\u00e0 del Montirozzo, oggi a margine del quartiere di Collevario, in Via Campanile) e lo fucilarono. Aveva quarantaquattro anni. Lasci\u00f2 la moglie e tre figli.\nUna ricerca del giornalista maceratese Maurizio Verdenelli ha individuato come responsabile dell'eccidio l'allora \"SS-Obersturmf\u00fchrer\" (tenente) Herbert Andorfer, originario di Linz, classe 1911. Prima di giungere in Italia, l'ufficiale aveva operato a Belgrado nel 1942 in qualit\u00e0 di comandante di un campo di concentramento, successivamente impiegato in azioni di contrasto alla lotta partigiana in Liguria, in Emilia (decorato di Croce di Ferro di II classe) e nelle Marche.\nIn seguito alla scoperta del cosiddetto Armadio della Vergogna il maresciallo delle SS Emil Schreiber, vice di Andorfer, fu processato dal Tribunale militare di Roma, venendo assolto nel 2006.\nMemoria.\nSolo il 30 giugno 1975 il Sindaco di Macerata Giuseppe Sposetti inaugur\u00f2 un cippo commemorativo dedicato all'ufficiale.\nUna targa marmorea ne ricorda la memoria e riporta la motivazione della Medaglia di Bronzo al Valor Militare nell'atrio della Caserma sede del Comando Provinciale Carabinieri di Macerata.\nIl 14 giugno 2014 l'Ufficiale \u00e8 stato commemorato nel corso di una cerimonia cui \u00e8 intervenuto il Generale C. A. Tullio Del Sette, al tempo Comandante Interregionale Carabinieri \u201cPodgora\u201d e Vicecomandante Generale dell'Arma, successivamente divenuto Comandante Generale.\nA Chieti gli \u00e8 intitolata la caserma sede del Comando Legione Carabinieri Abruzzo.\nNel 2014 la sua storia \u00e8 stata raccontata al Museo della Resistenza di Falconara Marittima all'interno di una mostra sui \"Carabinieri nella liberazione\"."}
{"id": "5614046", "revid": "732240", "url": "https://it.wikipedia.org/wiki?curid=5614046", "title": "Sam Johnson", "text": ""}
{"id": "5614050", "revid": "599013", "url": "https://it.wikipedia.org/wiki?curid=5614050", "title": "Conte di Darnley", "text": "Conte di Darnley \u00e8 un titolo nobiliare inglese nella Par\u00eca d'Irlanda.\nStoria.\nIl titolo venne creato tre volte nella storia, due volte nella Par\u00eca di Scozia e una nella Par\u00eca d'Irlanda.\nLa prima creazione nella par\u00eca scozzese avvenne nel 1580 in favore di Esme Stewart, I conte di Lennox che venne creato contemporaneamente anche Duca di Lennox (vedi quest'ultima voce per ulteriori informazioni sulla contea). Il titolo di lord Darnley era appartenuto precedentemente a John Stewart, capo della casata degli Stewart di Darnley e primo Conte di Lennox (1488). La seconda creazione nella par\u00eca di Scozia avvenne nel 1675 in favore di Charles Lennox, I duca di Richmond che venne creato nel contempo anche duca di Lennox (per ulteriori informazioni circa questa creazione vedi Duca di Richmond).\nL'unica creazione nella Par\u00eca d'Irlanda fu nel 1725 per John Bligh, I conte di Darnley, discendente da una importante famiglia del Devon poi insediatasi nella Contea di Meath, in Irlanda; questi era figlio di Thoms Bligh che era a sua volta figlio di John Bligh, di Plymouth, ricco mercante.\nJohn Bligh, I conte di Darnley spos\u00f2 Theodosia Hyde, X Baronessa Clifton (di Leighton Bromswold), pronipote di Lord George Stuart, figlio minore di Esm\u00e9 Stewart, III duca di Lennox e III conte di Darnley (vedi Barone Clifton di Leighton Bromswold e Duca di Lennox per la storia di questi titoli). Rappresent\u00f2 la costituente di Athboy nella camera dei comuni irlandese dal 1709 al 1721. Nel 1721 venne elevato nella par\u00eca d'Irlanda come Barone Clifton di Rathmore, nella contea di Meath. Nel 1723 il titolo dei Darnley (che si era estinto con la morte di Charles Stewart, VI duca di Lennox e VI conte di Darnley nel 1672) venne ripristinato e pertanto quest'ultimo venne creato Visconte Darnley, di Athboy nella contea di Meath, nella par\u00eca d'Irlanda. Nel 1725 Bligh venne onorato ulteriormente del titolo di Conte di Darnley, nella contea di Meath, sempre nella par\u00eca irlandese. Questi venne succeduto dal suo figlio primogenito, il II conte, il quale era gi\u00e0 succeduto alla madre nel 1722 come XI Barone Clifton di Leighton Bromswold nella Paria d'Inghilterra e serv\u00ec come Lord of the Bedchamber di Federico, principe di Galles, ma mor\u00ec senza figli all'et\u00e0 di 31 anni nel 1747.\nVenne succeduto dal fratello minore, il III conte, il quale era gi\u00e0 stato parlamentare per Athboy nella Camera dei Comuni irlandese e per Maidstone in quella inglese. Alla sua morte i titoli passarono al suo figlio primogenito, il IV conte. Nel 1828 egli present\u00f2 una richiesta come erede generale del ducato di Lennox, ma la Camera dei Lords non giunse ad una decisione in merito. Venne succeduto dal figlio secondogenito ma primo tra i sopravvissuti, il V conte, il quale venne eletto come membro del parlamento per Canterbury e serv\u00ec come Lord Luogotenente della Contea di Meath. Alla sua morte di suo nipote, il VII conte (che a sua volta era succeduto ai titoli di suo padre nel 1896), la baronia di Clifford di Leighton Bromswold venne separata dagli altri titoli irlandesi e concessi alla figlia del conte, sua unica erede di soli dieci mesi, che divenne la diciassettesima titolata. Lord Darnley venne invece succeduto nei suoi titoli irlandesi dal fratello minore, l'VIII conte, noto cricketer che fu anche capitano del Marylebone Cricket Club, e parlamentare irlandese dal 1905 al 1927. Alla sua morte i titoli passarono al suo unico figlio, il IX conte, il quale nel 1937 venne succeduto dal suo cugino di primo grado.\nLa sede della famiglia \u00e8 posta a Cobham Hall, presso Gravesend, nel Kent dove la famiglia possiede anche diverse propriet\u00e0 storiche nel villaggio locale.\nConti di Darnley (1725).\nL'erede apparente \u00e8 l'unico figlio dell'attuale detentore del titolo, Ivo Donald Bligh, lord Clifton (n. 1968)"}
{"id": "5614052", "revid": "73843", "url": "https://it.wikipedia.org/wiki?curid=5614052", "title": "Fertomcidina U", "text": "\"Le informazioni riportate non sono consigli medici e potrebbero non essere accurate. I contenuti hanno solo fine illustrativo e non sostituiscono il parere medico.\"\nFertomcidina U.\nLa Fertomcidina U \u00e8 una soluzione acquosa salsobromoiodica, con acido salicilico e fosfato acido di magnesio, a pH leggermente acido, che fa parte del gruppo degli antisettici specificatamente destinati all'utilizzo su cute lesa e mucosa. \nComposizione per 100 ml di Fertomcidina U.\nPrincipi attivi:\nacido salicilico 1,75 g, sodio ioduro 3,00 g \nEccipienti:\nfosfato di magnesio bibasico 2,10 g, ammonio bromuro 3,00 g, acqua bidistillata 100 ml \nUsi clinici.\nIl farmaco \u00e8 indicato per la disinfezione e la pulizia della cute lesa. Numerosi studi hanno dimostrato che le sue peculari azioni antibatteriche, antimicotiche, antiflogistiche e non istolesive, consentono di ottenere valide risposte in diverse patologie. La Fertomcidina U \u00e8 utilizzabile nel trattamento per la disinfezione e la cicatrizzazione delle ferite, anche lacero-contuse e post-chirurgiche, nella chirurgia proctologica, nelle ulcere, anche da decubito, nelle piaghe e nelle gangrene, nelle piodermiti. Nel trattamento del piede diabetico ha dato particolari risultati nella rimozione del biofilm batterico che si sviluppa sulle ulcere, ristabilendo il pH e favorendo la riepitelizzazione.\nCome collutorio nel trattamento delle tonsilliti e delle candidosi del cavo orale. Il farmaco, inoltre, \u00e8 molto efficace in odontoiatria nel trattamento delle afte, dell'herpes, delle gengiviti, anche croniche di origine autoimmune, delle parodontiti, delle lesioni della cavit\u00e0 orale e delle terapie post-chirurgiche, nella cheilite angolare. L'utilizzo come lavanda vaginale si \u00e8 dimostrato molto efficace nel trattamento della candidosi, delle vulviti e delle vaginiti, in ginecologia \u00e8 inoltre, utilizzata anche nelle suture infiltrate (sia dopo laparotomia che epsiorrafia), in particolare nelle donne obese e diabetiche, nelle bartoliniti, negli ascessi della ghiandola di Bartolino e nelle foruncolosi. Particolare efficacia ha dimostrato nel trattamento dell'acne.\nStoria.\nNegli anni cinquanta, Tommaso Martini, un ricercatore presso la facolt\u00e0 di Scienze Biologiche dell'Universit\u00e0 di Roma, deposita presso l'Accademia dei Lincei \"memorie scientifiche\" sulle propriet\u00e0 antinfiammatorie e antibatteriche dei fenoli, in particolare dell'acido salicilico e del guaiacolo. Il 16 febbraio 1957 vengono depositati presso l'Accademia dei Lincei tre plichi rispettivamente denominati \"Un nuovo disinfettante\", \"Usi di un nuovo disinfettante\", \"Metodo di preparazione di una nuova sostanza\": \u00e8 la data di nascita della Fertomcidina U. L'originalit\u00e0 del nome si impose per ovviare alle spese di consultazione dell'elenco dei nomi dei disinfettanti, obbligatoria ai fini della registrazione del prodotto. Fu cos\u00ec che il nome del nuovo disinfettante, approvato dal Ministero della Sanit\u00e0, fu modellato sulla base \"tom\" del nome del suo inventore.\nDal 1997 il farmaco \u00e8 registrato presso il Ministero della Sanit\u00e0.\nMeccanismo d'azione.\nLo ioduro attivato (in presenza di ossigeno) agisce da iodoforo e, in maniera lenta e controllata, da una reazione di equilibrio, sviluppa iodo in piccole dosi, non istolesive, ma sufficiente a svolgere una forte attivit\u00e0 germicida e fungicida. Nella Fertomcidina U lo iodio \u00e8 fortemente stabilizzato e non si altera alla luce. Il lento rilascio dello iodo e l'assenza di derivati tossici, consentono di usare il farmaco molte volte al giorno e per periodi prolungati.\nL'acido salicilico rafforza l'azione fungicida e battericida della soluzione conferendo inoltre una notevole azione antiflogistica. In soluzione acquosa e alle dosi utilizzate l'acido salicilico non \u00e8 cheratolitico, ma anzi stimola la cheratopoiesi.\nIl fosfato acido di magnesio contribuisce all'azione tampone, \u00e8 lievemente emostatico e, quale eutrofico, istofilo e desensibilizzante, protegge i tessuti. Come soluzione salsobromoiodica la Fertomcidina U deterge, scioglie il muco e pu\u00f2 cos\u00ec agire a diretto contatto coi tessuti e coi germi. Il suo spettro d'azione \u00e8 ampio ed efficace sia contro batteri che funghi, senza il rischio di assuefazione.\nSperimentalmente ha dato buoni risultati nel trattamento locale di alcune forme virali (afta, herpes simplex, raffreddore). Nel trattamento di ferite e ulcerazioni settiche si \u00e8 visto che la Fertomcidina U non solo toglie l'infezione e deterge rapidamente il pus e le parti necrotiche, ma stimola anche in maniera evidente la riparazione di tessuti e la riepitelizzazione. \u00c8 stato provato che lo stimolo alla riparazione \u00e8 dato dalle piccole quantit\u00e0 di iodio nascente sviluppate dallo ioduro, mentre lo stimolo alla riepitelizzazione \u00e8 dato dall'acido salicilico, che nella Fertomcidina U agisce da cheratoplastico. Queste osservazioni hanno fatto estendere l'uso del farmaco anche alle ferite fistolizzate, ulcerazioni, piaghe, ragadi, gangrene e ustioni, portando a risultati anche su soggetti diabetici."}
{"id": "5614053", "revid": "287204", "url": "https://it.wikipedia.org/wiki?curid=5614053", "title": "Beatrice Bofia", "text": ""}
{"id": "5614055", "revid": "446353", "url": "https://it.wikipedia.org/wiki?curid=5614055", "title": "Piero Barone", "text": ""}
{"id": "5614056", "revid": "75507439", "url": "https://it.wikipedia.org/wiki?curid=5614056", "title": "Gianluca Ginoble", "text": ""}
{"id": "5614057", "revid": "75507442", "url": "https://it.wikipedia.org/wiki?curid=5614057", "title": "Ignazio Boschetto", "text": ""}
{"id": "5614071", "revid": "126257", "url": "https://it.wikipedia.org/wiki?curid=5614071", "title": "Specie prossima alla minaccia", "text": "Una specie si considera prossima alla minaccia (abbreviato ufficialmente come NT dal nome originale in inglese, \"Near Threatened\") quando, pur essendo stata valutata dalla IUCN, non soddisfa i criteri delle categorie vulnerabile, in pericolo o in pericolo critico della Lista Rossa elaborata dall'organizzazione, anche se \u00e8 vicina a esserlo o si prevede che lo sar\u00e0 in un futuro prossimo.\nQuesta categoria comprende anche quelle specie che dipendono da misure di protezione per evitare di essere inserite in una delle categorie che indicano uno dei vari livelli di minaccia. Nella versione 2.3 della lista queste specie venivano considerate all'interno della categoria \"Dipendente dalla Conservazione\", e \"Prossimo alla Minaccia\" era una sottocategoria di \u00abBasso Rischio\u00bb (\"LR\"), e la sua abbreviazione ufficiale era \"LR/nt\" o \"(nt)\".\nNella versione 2015 della Lista Rossa, la categoria \"Prossimo alla Minaccia\" comprendeva 3547 taxa di animali e 1583 di piante. Tra le specie che figurano in questa categoria vi sono la lontra europea, il pinguino imperatore e il crisocione."}
{"id": "5614073", "revid": "1543377", "url": "https://it.wikipedia.org/wiki?curid=5614073", "title": "Episodi di The Walking Dead (sesta stagione)", "text": "La sesta stagione della serie televisiva The Walking Dead, composta da 16 episodi, \u00e8 stata trasmessa in prima visione negli Stati Uniti d'America dall'emittente AMC dall'11 ottobre 2015 al 3 aprile 2016.\nIn Italia, la stagione \u00e8 andata in onda in prima visione satellitare su Fox, canale a pagamento della piattaforma Sky, dal 12 ottobre 2015 al 4 aprile 2016, proposta il giorno seguente la messa in onda originale.\nCome la prima volta.\nTrama.\nMentre la comunit\u00e0 di Alexandria cerca di attirare una mandria di zombie lontano dalla cittadina, una serie di flashback racconta quanto accaduto dopo la morte del marito di Deanna e quello di Jessie. Allontanatisi per seppellire quest'ultimo, Rick e Morgan scoprono un'enorme cava piena di migliaia di zombie. Attratti dal rumore di questa massa, sempre nuovi vaganti cadono dentro la voragine e non riescono pi\u00f9 a uscire perch\u00e9 gli accessi sono bloccati da alcuni tir. Rick capisce che la comunit\u00e0 \u00e8 riuscita a sopravvivere fino a quel momento perch\u00e9 gli zombie dei dintorni confluiscono l\u00ec rimanendo bloccati, ma capisce anche che \u00e8 solo questione di tempo prima che si liberino. Decide quindi di organizzarne un esodo pilotato costruendo un percorso obbligato con automezzi e lamiere per portare la mandria il pi\u00f9 lontano possibile. Intanto ad Alexandria l'ingegnere Carter cerca di fomentare una rivolta per uccidere Rick perch\u00e9 non si fida dei nuovi venuti, ma viene subito scoperto proprio da quest'ultimo e tuttavia risparmiato. Pur poco convinto decide di collaborare, mettendo a frutto la sua esperienza nel costruire barriere. Durante il tentativo di esodo dell'orda riconosce che il piano funziona, ma subito dopo viene azzannato e Rick \u00e8 costretto a ucciderlo. Anche Nicholas, risparmiato da Glenn, \u00e8 rimasto fortemente colpito e cerca ora di redimersi ai suoi occhi. Quando ormai l'immensa mandria di zombie si sta allontanando, il suono improvviso di un clacson proveniente proprio dalla direzione di Alexandria dirotta la maggior parte della mandria verso la citt\u00e0.\nL'attacco dei lupi.\nTrama.\nIn un flashback viene mostrato come Enid vide morire i genitori, vag\u00f2 per diverso tempo cercando di sopravvivere e infine raggiunse Alexandria.\nAl presente, mentre l'esodo della mandria di vaganti \u00e8 in corso, Carol e gli altri del gruppo di Rick rimasti ad Alexandria cercano di integrarsi con la comunit\u00e0. Eugene e Tara fanno la conoscenza di Denise, nuovo chirurgo d'emergenza dopo la morte di Pete visto che la ragazza aveva studiato chirurgia, ma poi, essendo troppo impressionabile, si era orientata alla psicologia. All'improvviso un gruppo di uomini e donne, i Lupi, entrano ad Alexandria uccidendo brutalmente gli abitanti. Durante l'attacco un camion si schianta contro una recinzione e, a causa dell'incidente, rimane il clacson bloccato; in tal modo si comprende l'origine del suono della fine della puntata precedente. Grazie all'abilit\u00e0 e fermezza di Carol, Maggie, Rosita, Aaron e al sopraggiunto Morgan, i lupi vengono uccisi o costretti alla fuga. Carol e Morgan hanno uno scontro di vedute in quanto la prima uccide senza piet\u00e0 gli aggressori mentre il secondo non li vuole uccidere in nessun caso. Alla fine dello scontro, Carl scopre che Enid se n'\u00e8 andata trovando un suo biglietto con scritto \"Sopravvivi in qualche modo\". Intanto, Aaron trova le foto che aveva perso e capisce con orrore che i Lupi hanno trovato Alexandria a causa sua.\nGrazie.\nTrama.\nRick si allontana per raggiungere il camper, lasciato lungo la barriera, al fine di attirare lontano i vaganti diretti ad Alexandria e dicendo agli altri di tornare a casa. Alcuni degli abitanti di Alexandria vengono per\u00f2 feriti in uno scontro con dei vaganti e il gruppo decide di fermarsi in una cittadina per curare i feriti; raggiunti dall'orda, Glenn e Nicholas cercano di creare un diversivo ma vengono accerchiati. Quest'ultimo, in preda alla disperazione, si suicida facendo cadere con lui Glenn in mezzo all'orda. Alla fine solo Michonne, Scott e Heath raggiungono Alexandria. Nel frattempo Sasha, Abraham e Daryl continuano ad attirare lontani i vaganti rimasti alle loro spalle, nonostante quest'ultimo inizialmente si allontani per tornare ad Alexandria. Rick intanto, raggiunto il camper, si frappone tra i vaganti e Alexandria per iniziare ad allontanarli, ma \u00e8 attaccato da Lupi lasciati andare da Morgan. Riesce ad ucciderli tutti ma non riesce a fare ripartire il camper e viene raggiunto dall'orda.\nQui non \u00e8 qui.\nTrama.\nMorgan racconta a uno dei Lupi che ha catturato, lo stesso che lo aveva gi\u00e0 attaccato in precedenza, del suo passato. Un tempo Morgan uccideva vaganti o persone senza distinzione. Un giorno trov\u00f2 una casa nel bosco abitata da un uomo che per\u00f2 riusc\u00ec a sopraffarlo; questi tuttavia lo risparmi\u00f2 e lo fece prigioniero, cercando di stringere amicizia. L'uomo, di nome Eastman, raccont\u00f2 di essere uno psichiatra forense e cap\u00ec che la sua aggressivit\u00e0 derivava da un disturbo post traumatico da stress. Dopo svariati tentativi, riusc\u00ec a guarire Morgan grazie anche all'insegnamento dell'aikid\u014d. Diventati amici, Eastman gli raccont\u00f2 che sua moglie e i suoi figli erano stati uccisi da uno dei suoi pazienti, ma che uccidere l'assassino l'aveva solo portato a capire che ogni vita \u00e8 preziosa e non bisogna uccidere nessuno. A causa di una distrazione di Morgan, che rivede trasformato in zombie una delle sue vittime umane, Eastman viene morso da un vagante. Conscio del suo destino, chiede a Morgan di ucciderlo. Quest'ultimo, seppellito l'amico, lascia la casa e raggiunge le indicazioni per Terminus.\nTerminato il racconto, il Lupo non sembra influenzato dalle parole di Morgan e rivela di essere gi\u00e0 ferito da uno zombie, ma se dovesse sopravvivere intende uccidere comunque tutti. Morgan lo lascia quindi legato nella cantina dove si trova ed esce all'esterno, sentendo la voce di Rick al cancello.\nAdesso.\nTrama.\nRick si rifugia dentro Alexandria poco prima che la mandria cominci ad assediarla. L'ex sceriffo rassicura gli abitanti terrorizzati dicendo che quando Daryl, Sasha e Abraham faranno ritorno coi loro mezzi allontaneranno la mandria come hanno fatto con l'altra; visto che gli abitanti sono perplessi Aaron lo appoggia rivelando che l'ultima volta che non aveva seguito i loro consigli era caduto in una trappola e, perdendo lo zaino con le foto, aveva condotto i Lupi ad Alexandria. Spencer convince gli abitanti a non saccheggiare la dispensa, salvo poi riversare la frustrazione sulla madre accusandola di avere causato la morte di Aiden e del padre. Carl chiede a Ron di accompagnarlo fuori a cercare Enid, ma questi gli intima di non farlo e avverte della cosa Rick per non fargli fare sciocchezze. Tara incoraggia Denise, il nuovo medico, a non mollare e la donna riesce cos\u00ec a curare Scott dalla sua ferita; per ringraziarla la bacia. Maggie rivela ad Aaron di essere incinta e i due cercano di uscire a cercare Glenn attraverso un passaggio sotterraneo, ma l'uscita \u00e8 troppo vicina alla mandria e i due decidono di tornare indietro. Deanna, disperata per come la comunit\u00e0 sta rapidamente sfaldandosi, chiede a Rick di essere il capo di cui hanno bisogno per sopravvivere. La recinzione, intanto, continua ad essere assediata dai vaganti.\nAl sicuro.\nTrama.\nSulla strada del ritorno, Daryl viene separato da Sasha e Abraham quando vengono attaccati da aggressori sconosciuti. Daryl viene poco dopo sorpreso e catturato da un trio di sopravvissuti, che pensano sia un membro del gruppo di aggressori. Approfittando di una loro distrazione, Daryl fugge rubando la loro borsa, tuttavia scopre che contiene insulina. Decide di restituire ai tre la borsa, ma vengono raggiunti dal gruppo armato da cui fuggivano. Daryl riesce a far desistere gli inseguitori, ma poco dopo una dei tre sopravvissuti viene ferita a morte da alcuni vaganti. Nel frattempo, Abraham e Sasha si rifugiano in un edificio per attendere Daryl e Abraham trova un lanciarazzi RPG. Daryl intanto offre ai due rimanenti sopravvissuti di tornare con lui ad Alexandria, ma questi lo tradiscono e gli rubano la balestra e la moto. Pi\u00f9 tardi, per\u00f2, Daryl trova un'autocisterna e si riunisce ad Abraham e Sasha. Mentre tornano ad Alexandria, Daryl cerca di contattare Rick alla radio, ma riesce a sentire solo una voce sconosciuta rispondere \"Aiuto\".\nNon lasciare che muoia.\nTrama.\nCaduto in mezzo ai vaganti, Glenn si \u00e8 salvato nascondendosi sotto il cassonetto; uscito allo scoperto dopo che i vaganti si sono dispersi, si imbatte in Enid che per\u00f2 fugge. Rick intanto viene a sapere da Carol che Morgan alla fine degli scontri aveva lasciato andare alcuni Lupi (proprio quelli che poi lo hanno assalito sul camper), quindi lo riprende dicendo che rifiutando di uccidere altri umani mette in pericolo lui e gli altri. Glenn nel frattempo ritrova Enid e la convince a tornare con lui ad Alexandria, ma arrivati in vista della citt\u00e0 la trovano assediata dai vaganti. Mentre Rick, aiutato da Tobin, cerca di rinforzare la recinzione, Spencer cerca di oltrepassare la mandria usando un cavo sospeso, ma fallisce e viene salvato da Tara e Rick. Questi lo rimprovera dandogli dello stupido, ma il ragazzo si lamenta che il suo piano non sarebbe stato ascoltato comunque. Morgan, intanto, porta la dottoressa Denise dal Lupo ferito, ma viene seguito e scoperto da Carol. Dei palloncini verdi si alzano in cielo e Maggie corre da Rick festante sostenendo che \u00e8 il segnale che Glenn \u00e8 vivo, ma proprio in quel momento il campanile danneggiato dal camion crolla sfondando parte della recinzione.\nL'inizio e la fine.\nTrama.\nI vaganti invadono le strade di Alexandria e la popolazione fugge al riparo nelle abitazioni. Rick, Deanna, Carl, Ron, Michonne e Gabriel si rifugiano in casa con Jessie e Sam. L\u00ec scoprono che Deanna, ferita in una colluttazione coi vaganti poco prima, \u00e8 stata morsa. Carol e Morgan si rifugiano nell'abitazione dove \u00e8 rinchiuso il Lupo catturato. Quando Morgan abbassa la guardia, Carol corre di sotto e vi trova Denise che ha appena finito di medicare l'uomo. Morgan si frappone per impedire che lo uccida e tra i due nasce una colluttazione nella quale Carol viene messa fuori combattimento, ma il Lupo ne approfitta per stordire Morgan e liberarsi. Al sopraggiungere di Tara, Rosita ed Eugene, il Lupo prende in ostaggio Denise ed esce dalla casa per fuggire, mentre Glenn ed Enid raggiungono la recinzione e vedono Maggie intrappolata sopra una torretta. Intanto in casa di Jessie Ron attacca Carl per vendicarsi di suo padre ucciso da Rick, ma la colluttazione attira i vaganti che invadono la casa; tutti si rifugiano al piano superiore bloccando le scale con un divano. Rick escogita il piano di ricoprirsi di interiora dei vaganti e tutto il gruppo riesce a oltrepassare i vaganti per uscire dalla casa, ma in strada Sam \u00e8 sempre pi\u00f9 spaventato e chiama sua madre.\nIntanto, Deanna, ormai spacciata, decide di affrontare a viso aperto gli zombie.\nNel frattempo, nella scena dopo i titoli di coda Abraham, Sasha e Daryl vengono fermati da un gruppo di motociclisti che intima loro di consegnare tutto, poich\u00e9 ora \u00e8 di propriet\u00e0 di un tale chiamato Negan.\nNessuna via d'uscita.\nTrama.\nI motociclisti requisiscono le pistole di Abraham, Sasha e Daryl, poi il loro capo manda quest'ultimo con un suo uomo a controllare il retro dell'autocisterna. Mentre il capo continua a parlare e minacciare, Daryl mette fuori combattimento l'uomo che \u00e8 con lui e fa saltare in aria i motociclisti restanti con il lanciarazzi recuperato da Abraham. Intanto ad Alexandria Rick affida Judith a Gabriel, che si rifugia in chiesa, e decide di andare a recuperare i veicoli per allontanare i vaganti. Sam ha una crisi di panico e i suoi pianti attirano i vaganti che lo sbranano; Jessie urla disperata e viene divorata anch'essa. Ron cerca furioso di sparare a Rick, ma viene trafitto da Michonne: il colpo che parte accidentalmente ferisce ad un occhio Carl. Rick prende il figlio e con Michonne corre verso l'infermeria. Nel frattempo il Lupo si dirige verso l'uscita con Denise e, cercando di proteggerla, viene morso ad un braccio; la dottoressa lo convince a tornare verso l'infermeria per salvarlo, ma Carol gli spara dalla finestra e solo Denise la raggiunge. Arrivato all'infermeria, Rick affida Carl alle cure di Denise ed esce con l'intenzione di uccidere tutti i vaganti; Michonne esce per aiutarlo e gli altri abitanti, compreso anche Gabriel, decidono di uscire allo scoperto per uccidere i vaganti. Glenn intanto distrae i vaganti che stanno assediando Maggie, mentre Enid l'aiuta a fuggire; quando i vaganti circondano il ragazzo, Abraham e Sasha sopraggiungono per salvarlo. Daryl versa benzina nel laghetto di Alexandria e gli d\u00e0 fuoco con un altro razzo, attirando i vaganti tra le fiamme e facilitandone lo sterminio. La mattina seguente Rick parla a Carl, ancora incosciente, dicendo che ha iniziato ad avere fiducia negli abitanti di Alexandria e che i sogni di Deanna sono realizzabili; il ragazzo dopo poco si sveglia.\nLa legge delle probabilit\u00e0.\nTrama.\nDue mesi dopo l'invasione dei vaganti la vita procede tranquilla ad Alexandria, ma per penuria di rifornimenti Daryl e Rick escono in esplorazione. I due trovano un furgone pieno di provviste, ma incontrano un sopravvissuto che si presenta come Paul \"Jesus\" Rovia che li trae in inganno e fugge col furgone dopo avere rubato le chiavi. Intanto, Michonne vede Spencer inoltrarsi nel bosco e decide di seguirlo per assicurarsi che non gli succeda nulla. Rick e Daryl raggiungono Jesus che si \u00e8 fermato per cambiare una gomma e riescono a legarlo ed andarsene col furgone. Poco dopo si accorgono per\u00f2 che in qualche modo l'uomo si \u00e8 liberato ed \u00e8 sul tetto del furgone; fermatisi, mentre Rick elimina alcuni vaganti nelle vicinanze, Daryl ha una colluttazione con Jesus nella quale quest'ultimo gli salva la vita uccidendo un vagante, ma il furgone finisce in un lago. Rimasto privo di sensi, l'uomo viene portato ad Alexandria per essere curato; giunti in citt\u00e0 viene legato e vigilato da Daryl. Intanto Michonne scopre che Spencer stava cercando lo zombie di sua madre e, quando infine la trova, pu\u00f2 darle pace e seppellirla. Tornati tutti a casa, Michonne e Rick raccontandosi le proprie giornate finiscono a letto insieme. Nella notte sono svegliati di soprassalto da Jesus che, tranquillamente, chiede a Rick di parlare.\nI nodi si sciolgono.\nTrama.\nJesus spiega a Rick e agli altri di fare parte della comunit\u00e0 di Hilltop e propone loro uno scambio di risorse. L'uomo propone di condurli alla sua comunit\u00e0 anche per verificare la veridicit\u00e0 delle sue parole e Rick organizza una spedizione con Glenn, Maggie, Abraham, Daryl e Michonne. Durante il viaggio s'imbattono in un incidente stradale e salvano alcuni cittadini di Hilltop dai vaganti, Caso vuole che Glenn salvi proprio il dr. Harlan, che nella vita precedente faceva il ginecologo. Arrivati alla comunit\u00e0, il loro leader Gregory si dimostra arrogante e non raggiungono un accordo. Poco dopo rientrano tre abitanti di Hilltop e uno di essi cerca di uccidere Gregory dicendo che \u00e8 l'unico modo per salvare suo fratello, prigioniero del gruppo di Negan. Quest'ultimo, spiega Jesus una volta tornata la calma, \u00e8 il capo di un gruppo chiamato \"Salvatori\": essi si sono presentati al termine della costruzione di Hilltop, chiedendo la met\u00e0 di ogni bene della comunit\u00e0 per risparmiare loro la vita. Maggie tratta di nuovo con Gregory, ferito dal suo aggressore, riuscendo a stipulare un accordo: loro elimineranno i \"Salvatori\" in cambio della met\u00e0 di ogni bene di Hilltop (soprattutto cibo). La donna riesce anche a farsi fare un'ecografia dal dottor Harlan Carson. Infine ripartono con le scorte di cibo, Jesus e Andy, l'uomo che \u00e8 stato nella base di Negan e che li guider\u00e0 sul posto.\nNon \u00e8 ancora domani.\nTrama.\nTornati ad Alexandria, Rick spiega agli altri abitanti il suo piano e nonostante Morgan proponga una via diplomatica, gli altri abitanti concordando con l'ex sceriffo. Mentre quest'ultimo studia un piano d'attacco con l'aiuto di Andy, che \u00e8 gi\u00e0 stato nella base dei Salvatori, Abraham decide di rompere la relazione con Rosita essendosi accorto di essere attratto da Sasha e Carol si scambia un bacio con Tobin. Il giorno successivo, Rick parte con un numeroso gruppo di compagni armati cercando un vagante che assomigli a Gregory per consegnare la testa ai Salvatori e usarla per farsi consegnare il prigioniero Craig prima di attaccare. Poche ore prima dell'alba, Andy si presenta alla base dei Salvatori e come previsto due di loro escono, consegnano l'ostaggio, e vengono poi uccisi silenziosamente. Il gruppo di Rick si introduce nella base dei Salvatori cominciando ad ucciderli nel sonno e cercando l'armeria. Dopo poco tuttavia uno dei Salvatori, svegliatosi per caso, riesce a far scattare l'allarme scatenando un violento scontro a fuoco; anche Glenn e Heath per la prima volta uccidono delle persone. Andy e Craig si ritirano a Hilltop, mentre Jesus entra ad aiutare Rick e gli altri. Al sorgere del sole tutti i Salvatori sembrano essere morti, cos\u00ec Heath e Tara prendono uno dei mezzi dei Salvatori e partono in ricognizione come gi\u00e0 avevano programmato. D'un tratto un altro Salvatore esce da una rimessa con la moto di Daryl, ma viene fermato: quando stanno per ucciderlo, alla radio che ha l'uomo con s\u00e9 una donna ordina di abbassare le armi perch\u00e9 hanno catturato Carol e Maggie.\nNella stessa barca.\nTrama.\nCarol e Maggie, rimaste poco distanti dalla base, vengono catturate da un altro gruppo di Salvatori. Il loro leader, Paula, vede il gruppo di Rick che cattura il suo compagno e ordina alla radio di abbassare le armi. Rick offre uno scambio di ostaggi, ma Paula dice che ci penser\u00e0 e con i compagni porta Carol e Maggie in un mattatoio invaso dai vaganti. Mentre Maggie viene interrogata, Carol inizia a recitare la parte della donna debole che era un tempo: afferma che il suo gruppo ha agito per legittima difesa e timore di Negan, ma le viene detto che \"sono tutti Negan\". Paula chiama Rick e accetta lo scambio, ma non si fida e decide in realt\u00e0 di prendere tempo per attendere un altro gruppo di Salvatori chiamati in precedenza. Paula e gli altri iniziano ad eliminare i vaganti del mattatoio mentre Carol e Maggie, rimaste sole, riescono a liberarsi e ad uccidere Paula e gli altri Salvatori. Ricevuta notizia alla radio dell'arrivo del secondo gruppo di Salvatori, le due tendono loro un'imboscata eliminando anche loro. All'uscita ritrovano Rick e gli altri che avevano seguito le tracce per salvarle; come gli altri, anche il salvatore catturato afferma di essere Negan e viene ucciso a sangue freddo dall'ex sceriffo.\nIl secondo livello.\nTrama.\nAd Alexandria si susseguono giorni di tranquillit\u00e0 e anche padre Gabriel e Eugene iniziano a fare turni di guardia mentre Morgan costruisce una cella. Denise, insieme a Daryl e Rosita, insiste per farsi accompagnare in una farmacia poco distante per cercare medicinali. Intanto Eugene si fa accompagnare da Abraham in una fabbrica dove, a quanto dice, pu\u00f2 fabbricare proiettili; egli sostiene inoltre di essere cambiato e quando il suo compagno lo salva da un vagante discute con lui e Abraham decide di tornare indietro da solo. Nel frattempo, Denise, Rosita e Daryl hanno trovato numerose scorte, ma sulla strada del ritorno vengono sorpresi da un gruppo di Salvatori comandati da Dwight. Denise viene uccisa e gli altri due costretti ad arrendersi, poich\u00e9 hanno anche preso prigioniero Eugene. Grazie ad un diversivo messo in atto da quest'ultimo, Abraham, nascosto nelle vicinanze, riesce a sorprendere i Salvatori che sono costretti alla fuga dall'inaspettato contrattacco. Tornati ad Alexandria Denise viene seppellitta ed Eugene, ferito nello scontro, riceve il rispetto di Abraham che decide anche di dichiararsi a Sasha. Carol decide di andarsene e lascia una lettera di addio a Tobin.\nIl cerchio.\nTrama.\nDaryl esce all'improvviso da Alexandria per andare a cercare Dwight, quindi Glenn, Michonne e Rosita lo inseguono per tentare di fermarlo. Intanto, Tobin dice a Rick che Carol \u00e8 scappata durante la notte e l'ex sceriffo esce per cercarla con Morgan. Nel frattempo Carol viene bloccata da un gruppo di Salvatori, ma fingendosi nuovamente debole riesce a coglierli alla sprovvista e a ucciderli tutti tranne uno. Sulla scena giungono Rick e Morgan che decidono di seguire delle tracce di sangue pensando che sia di Carol; a loro insaputa vengono spiati e poi seguiti da uno dei Salvatori, quello che \u00e8 rimasto solo ferito dallo scontro con la donna. Glenn, Michonne e Rosita raggiungono Daryl, ma non riescono a convincerlo a rinunciare, quindi Rosita decide di andare con lui. Gli altri due sulla strada del ritorno vengono fatti prigionieri dal gruppo di Dwight. Rick e Morgan raggiungono una fattoria infestata dai vaganti e incontrano un uomo che grida di essere in cerca del suo cavallo e fugge. Eliminati i vaganti, Morgan cerca di spiegare di nuovo la sua filosofia di vita a Rick, convincendolo a tornare indietro mentre lui continuer\u00e0 a cercare Carol. Rosita e Daryl trovano il gruppo di Dwight, tuttavia prima che possano attaccare vengono sorpresi alle spalle e Dwight spara a Daryl.\nL'ultimo giorno sulla Terra.\nTrama.\nRick, Carl, Sasha, Abraham, Eugene e Aaron escono col camper per portare dal dottore a Hilltop Maggie che accusa dolori lancinanti. Intanto Morgan trova il cavallo dell'uomo incontrato alla fattoria e pi\u00f9 tardi Carol. Dopo avere medicato le sue ferite, si allontana per uccidere un vagante e Carol fugge perch\u00e9 non vuole tornare ad Alexandria. La donna viene per\u00f2 aggredita dall'uomo dei Salvatori ferito sulla strada che le spara e vuole lasciarla morire lentamente; Morgan li raggiunge e intima all'uomo di arrendersi, ma \u00e8 costretto ad ucciderlo per salvare Carol. Sul posto arriva anche l'uomo in armatura con un compagno a cavallo e si offrono di aiutarli. Nel frattempo il gruppo di Rick trova pi\u00f9 volte la strada sbarrata da ostacoli o da posti di blocco dei Salvatori. Dopo avere cercato pi\u00f9 volte strade alternative, Eugene si offre per fare da esca col camper mentre il resto del gruppo taglia a piedi per il bosco, favoriti dalla notte che \u00e8 calata. Tutti quanti vengono per\u00f2 accerchiati e catturati dai Salvatori e vengono riuniti a Glenn, Daryl, Michonne e Rosita. Negan fa a quel punto la sua comparsa e in un lungo monologo spiega che ora lavoreranno per lui e gli daranno la met\u00e0 di tutto, in pi\u00f9 uno di loro morir\u00e0 come punizione per avere fatto resistenza. Dopo una macabra conta, lo spietato capo dei Salvatori sceglie la sua vittima e con la sua mazza la colpisce ripetutamente."}
{"id": "5614075", "revid": "729019", "url": "https://it.wikipedia.org/wiki?curid=5614075", "title": "Operazione Deny Flight", "text": "Operazione Deny Flight (in lingua inglese, letteralmente, \"negare il volo\") era il nome in codice dell'operazione militare lanciata dall'Organizzazione del Trattato dell'Atlantico del Nord (NATO) il 12 aprile 1993 in attuazione della risoluzione 816 del Consiglio di sicurezza delle Nazioni Unite, la quale istituiva una zona d'interdizione al volo estesa sull'intero spazio aereo della Bosnia ed Erzegovina in quel momento sconvolta da un sanguinoso conflitto. Il mandato della missione NATO, inizialmente comprendente solo il blocco dei voli militari non autorizzati sui cieli della Bosnia ed Erzegovina, fu poi ampliato con la risoluzione 836 del 4 giugno 1993: i velivoli dell'alleanza atlantica furono autorizzati a condurre raid armati contro obiettivi al suolo onde fornire protezione alle unit\u00e0 della missione dei caschi blu in Bosnia (UNPROFOR), in particolare nelle sei \"zone di sicurezza\" istituite attorno ad altrettante citt\u00e0 assediate dalle forze dei serbo-bosniaci (Sarajevo, Srebrenica, \u017depa, Gora\u017ede, Tuzla e Biha\u0107).\nNei mesi successivi i velivoli NATO furono varie volte chiamati a sostegno dei caschi blu alle prese con attacchi e bombardamenti delle forze serbo-bosniache, ma il sistema di approvazione dei raid aerei si dimostr\u00f2 molto complesso e spesso inefficiente, gravato come era dai profondi contrasti politici tra i vari organismi coinvolti: se gli ambienti NATO ritenevano gli attacchi aerei un ottimo strumento di deterrenza nei confronti dei belligeranti, i comandi ONU nella regione erano invece molto restii a impiegarli, non volendo compromettere il ruolo di stretta neutralit\u00e0 dell'UNPROFOR ritenuto necessario per poter proseguire i negoziati per un cessate il fuoco tra le parti in conflitto. Inoltre, la stessa NATO si ritrov\u00f2 spaccata tra la linea degli Stati Uniti d'America e quella dei principali alleati europei, Francia e Regno Unito su tutti: i primi sostenevano un atteggiamento di fermezza verso i serbo-bosniaci comprendente il pieno ricorso ai bombardamenti aerei, ma erano contrari a coinvolgere nel conflitto le loro truppe da combattimento terrestri; i secondi, tra i principali contribuenti della missione UNPROFOR, temevano invece le azioni di ritorsione ai raid aerei che i serbo-bosniaci avrebbero potuto mettere in atto contro i caschi blu sul terreno e puntavano tutto sulla strategia negoziale.\nBench\u00e9 relativamente efficace nell'impedire l'impiego di aerei da combattimento da parte dei belligeranti, l'operazione Deny Flight fall\u00ec sostanzialmente nel suo compito di garantire la protezione delle \"zone di sicurezza\" dell'ONU, cosa resa palese nel luglio 1995 con i fatti del massacro di Srebrenica; l'eco degli eventi di Srebrenica port\u00f2 quindi a una completa rivisitazione delle regole di ingaggio della NATO in Bosnia ed Erzegovina, spingendo per un impiego molto pi\u00f9 pesante dei raid aerei. Il 30 agosto 1995, dopo i fatti del secondo massacro di Markale a Sarajevo, la NATO pot\u00e9 quindi lanciare l'operazione Deliberate Force ai danni dei serbo-bosniaci: una massiccia campagna di bombardamenti, protrattasi fino al 14 settembre, colp\u00ec duramente l'apparato militare della Repubblica Serba di Bosnia ed Erzegovina, dando un notevole contributo alla stipula di un armistizio generale il 12 ottobre e alla firma degli accordi di pace di Dayton il 14 dicembre.\nL'operazione Deny Flight fu ufficialmente terminata il 20 dicembre 1995, con l'avvio dello spiegamento della Implementation Force in Bosnia ed Erzegovina.\nAntefatti.\nLe guerre jugoslave.\nNel 1992 le ostilit\u00e0 nella ormai ex Jugoslavia erano in pieno svolgimento: gli scontri in Croazia, iniziati ancor prima della proclamazione d'indipendenza del Paese stesso dalla Jugoslavia il 25 giugno 1991, erano degenerati in una sanguinosa guerra tra la comunit\u00e0 croata e la locale minoranza dei serbi che, attivamente sostenuta dall'Armata Popolare Jugoslava, aveva istituito l'entit\u00e0 autonoma della Repubblica Serba di Krajina; il 4 gennaio 1992 la comunit\u00e0 internazionale riusc\u00ec a negoziare un precario cessate il fuoco che consent\u00ec lo spiegamento in Croazia di una missione di pace delle Nazioni Unite (United Nations Protection Force o UNPROFOR), autorizzata il 21 febbraio 1992 con la risoluzione 743 del Consiglio di sicurezza e incaricata di \u00abcrear[e] le condizioni di pace e di sicurezza necessarie per raggiungere una soluzione generale della crisi jugoslava\u00bb: con quartier generale a Sarajevo (poi spostato a Zagabria), la missione ebbe inizialmente in organico 14\u00a0000 uomini tra militari dei caschi blu e personale civile.\nLa presenza delle forze ONU non imped\u00ec l'ulteriore degenerare della crisi jugoslava quando il 1\u00ba marzo 1992 la Bosnia ed Erzegovina dichiar\u00f2 l'indipendenza dalla Jugoslavia: la composizione etnica del Paese vedeva tre comunit\u00e0 principali, i bosniaci musulmani o bosgnacchi, i serbo-bosniaci e i croato-bosniaci, irregolarmente frammentate e sparse a piccoli gruppi sul territorio, cosa che rendeva impossibile tracciare frontiere nette tra un gruppo e l'altro. Dotati di ampi rifornimenti di armi pesanti cedute loro dalla ormai disciolta Armata Popolare Jugoslava e sostenuti economicamente e con l'invio di reparti di volontari dalla Repubblica Federale di Jugoslavia di Slobodan Milo\u0161evi\u0107, i serbo-bosniaci furono ben presto in grado di tenere a bada le forze musulmane e croate, superiori in numero ma scarsamente equipaggiate, e occupare ampie zone di territorio, proclamando l'istituzione di una Repubblica Serba di Bosnia ed Erzegovina sotto la presidenza di Radovan Karad\u017ei\u0107 e stringendo d'assedio la capitale Sarajevo; la guerra in Bosnia ed Erzegovina degener\u00f2 in un sanguinoso conflitto tra le tre etnie l'una contro le altre, con massacri ed episodi di pulizia etnica ai danni di tutte le comunit\u00e0. L'estensione del mandato della missione UNPROFOR anche alla Bosnia ed Erzegovina, con il compito di garantire la distribuzione degli aiuti umanitari e la protezione della popolazione civile, e il progressivo incremento del suo organico (al 1995 arrivato a 45\u00a0000 uomini di trentanove nazioni diverse) non impedirono il progredire della guerra.\nLa NATO nei Balcani.\nIl primo coinvolgimento della NATO nella crisi jugoslava si ebbe nel luglio del 1992, quando l'alleanza var\u00f2 l'operazione Maritime Monitor: in attuazione della risoluzione 757 del Consiglio di sicurezza, istitutiva di un embargo totale ai danni della Repubblica Federale di Jugoslavia per il suo ruolo nel conflitto, la NATO disloc\u00f2 nel mare Adriatico unit\u00e0 navali del Standing NATO Maritime Group 2 affinch\u00e9 pattugliassero le acque davanti al Montenegro e garantissero il rispetto dell'embargo, tanto quello imposto dalla risoluzione 757 quanto il precedente istituito dalla risoluzione 713 del settembre 1991 sul traffico di armi verso la ex Jugoslavia, mai concretamente fatto rispettare; in appoggio alle unit\u00e0 navali furono inoltre inviati degli aerei AWACS Boeing E-3 Sentry con il compito di garantire il pattugliamento radar della regione.\nNel tentativo di limitare l'intensit\u00e0 del conflitto, il 9 ottobre 1992 il Consiglio di sicurezza istitu\u00ec con la risoluzione 781 una zona d'interdizione al volo estesa su tutta la Bosnia ed Erzegovina, vietando il sorvolo del Paese a tutti i velivoli militari che non fossero impegnati in appoggio alla missione UNPROFOR; la misura colpiva in particolare i serbo-bosniaci, gli unici a essere dotati di una consistente flotta aerea militare, i quali tuttavia dimostrarono di non tenere in alcun conto la risoluzione: il 10 ottobre aerei serbi attaccarono con bombe a frammentazione e al napalm le citt\u00e0 di Grada\u010dac e Br\u010dko. Per dare pi\u00f9 effettivit\u00e0 alla decisione presa dal Consiglio di sicurezza, il 15 ottobre la NATO ordin\u00f2 agli aerei-radar E-3 assegnati all'operazione Maritime Monitor di iniziare a monitorare i cieli della Bosnia ed Erzegovina, varando poi il giorno seguente un'apposita missione (operazione Sky Monitor) e aggiungendo poi, a partire dal 31 ottobre, agli aerei in volo sull'Adriatico altri E-3 che operavano dallo spazio aereo dell'Ungheria, primo caso di cooperazione militare tra l'alleanza atlantica e un Paese dell'ex Patto di Varsavia. In aggiunta, il 16 novembre il Consiglio di sicurezza approv\u00f2 una nuova risoluzione, la 787, per inasprire ulteriormente le sanzioni economiche contro la Jugoslavia: in conformit\u00e0 a queste disposizioni la NATO var\u00f2 l'operazione Maritime Guard, autorizzando le sue unit\u00e0 navali in Adriatico non solo a monitorare le navi dirette nei porti del Montenegro ma anche a fermarle e ispezionarle.\nLe regole d'ingaggio per i velivoli assegnati a Sky Monitor erano severe: visto che l'operazione doveva solo monitorare l'applicazione della zona d'interdizione al volo e non implementarla essa stessa, i velivoli dell'alleanza erano autorizzati a ricorrere alla forza solo per autodifesa. Senza alcuna entit\u00e0 incaricata di garantire con la forza il rispetto della risoluzione 781, essa fu ben presto apertamente violata da tutte le parti in conflitto: nei successivi sei mesi dalla sua istituzione, gli aerei della NATO rilevarono pi\u00f9 di 500 violazioni della zona d'interdizione (nell'80% dei casi da parte di velivoli serbo-bosniaci), anche se prevalentemente operate da elicotteri impegnati in missioni di trasporto truppe. Il conflitto non accennava intanto a diminuire: il piano di pace proposto dall'inviato delle Nazioni Unite Cyrus Vance e da quello della Comunit\u00e0 europea David Owen non riusc\u00ec a incontrare l'approvazione delle parti in guerra, mentre nel gennaio 1993 pesanti combattimenti presero vita nella Bosnia orientale portando all'assedio da parte dei serbo-bosniaci di una serie di enclavi tenute dai musulmani, tra cui Srebrenica, \u017depa e Gora\u017ede. I primi mesi del 1993 segnarono anche un mutamento della politica degli Stati Uniti d'America verso il conflitto jugoslavo: se il presidente George H. W. Bush, in questo spalleggiato dai vertici militari del Pentagono, era pi\u00f9 che riluttante a farsi trascinare in una complicata crisi in una zona estranea agli interessi strategici nazionali, la nuova amministrazione di Bill Clinton, al governo dal 20 gennaio 1993, dimostr\u00f2 un maggiore interesse per la questione e, pur ribadendo la contrariet\u00e0 a impegnare forze di terra statunitensi, decise di assumere un ruolo pi\u00f9 attivo; il 23 febbraio Clinton ordin\u00f2 il lancio dell'operazione Provide Promise, e aerei da trasporto statunitensi iniziarono a paracadutare viveri e aiuti umanitari nelle enclavi musulmane assediate.\nLe palesi violazioni della zona d'interdizione aerea e il ruolo pi\u00f9 attivo assunto nella crisi dagli Stati Uniti spinsero le Nazioni Unite ad adottare misure pi\u00f9 dure: il 31 marzo 1993 il Consiglio di sicurezza var\u00f2 la risoluzione 816 con cui, oltre a ribadire l'istituzione della zona d'interdizione, si autorizzava l'impiego di \u00abtutte le misure necessarie\u00bb perch\u00e9 essa fosse fatta effettivamente rispettare. In ottemperanza a questa risoluzione, il 12 aprile seguente la NATO var\u00f2 l'operazione Deny Flight.\nL'operazione.\nRegole d'ingaggio.\nLa direzione dell'operazione Deny Flight fu assegnata all'Allied Forces Southern Europe (AFSOUTH), il comando della NATO con sede a Napoli responsabile per le operazioni nell'Europa meridionale, retto in quel momento dall'ammiraglio statunitense Jeremy Boorda. Gli aerei da combattimento assegnati all'operazione furono riuniti nella 5\u00aa Forza aerea tattica alleata (5 ATAF), la quale ricevette contingenti di velivoli da Stati Uniti, Regno Unito, Francia, Paesi Bassi, Spagna e Turchia; aerei da ricognizione furono forniti da Germania e Portogallo, mentre il Canada e l'Italia misero a disposizione solo aerei da trasporto. Per i francesi la partecipazione a Deny Flight rappresent\u00f2 la loro piena reintegrazione nella NATO, dopo la formale uscita di Parigi dalla struttura militare dell'alleanza decisa nel 1968, mentre per i tedeschi l'operazione fu la prima missione militare operativa condotta fuori dai propri confini dalla fine della seconda guerra mondiale. Gli aerei della 5 ATAF operavano principalmente a partire dall'Italia, in particolare dalle basi aeree di Aviano, di Sigonella, di Gioia del Colle e di Villafranca, oltre che dalle portaerei dislocate in Adriatico (si alternarono in questi compiti le statunitensi e , le britanniche e , le francesi \"Foch\" e \"Clemenceau\"); i velivoli da combattimento impiegati dai reparti statunitensi comprendevano gli aerei d'attacco a suolo A-10 Thunderbolt e i caccia multiruolo F-14 Tomcat, F-15 Eagle, F-16 Fighting Falcon (impiegato anche da olandesi e turchi) e F/A-18 Hornet (impiegato anche dagli spagnoli), mentre i britannici volavano su Tornado (impiegati anche dai tedeschi), Harrier e Jaguar, questi ultimi usati anche dai francesi unitamente ai Mirage 2000.\nLe regole d'ingaggio stabilite per l'operazione erano conseguenza dei rapporti tra l'Occidente e la Russia, tradizionalmente vicina ai serbi, nonch\u00e9 delle contese interne alla stessa alleanza atlantica: gli Stati Uniti erano favorevoli a impiegare la forza aerea per costringere le parti in conflitto a rispettare le risoluzioni dell'ONU, ma non avevano alcuna intenzione di dispiegare nei Balcani truppe da combattimento terrestri, men che meno sotto il comando delle Nazioni Unite; Regno Unito e Francia, al contrario, avevano fornito alla missione UNPROFOR in Bosnia ampi contingenti di truppe e temevano che azioni decise potessero spingere i belligeranti a rivalersi sui caschi blu sul terreno, dotati solo di armi leggere e dispersi in piccole guarnigioni, con conseguente necessit\u00e0 di inviare altri reparti per tirare fuori dai guai le unit\u00e0 dell'ONU. Conseguentemente, gli aerei della 5 ATAF potevano aprire il fuoco solo contro i velivoli scoperti all'interno della zona d'interdizione e attivamente impegnati in un combattimento: gli aerei e gli elicotteri che violavano la zona d'interdizione ma che non partecipavano direttamente a combattimenti potevano solo essere invitati ad atterrare o a lasciare la zona, anche \"sfiorandoli\" ad alta velocit\u00e0 per costringerli. Gli aerei NATO non potevano inseguire altri velivoli al di fuori dello spazio aereo della Bosnia ed Erzegovina, e non potevano sparare su postazioni al suolo nemmeno se da esse fosse stato fatto fuoco su di loro.\nIl lancio dell'operazione fu salutato da alcuni commentatori come un evento importante, segnando per le Nazioni Unite e la NATO il passaggio da una mera fase di monitoraggio delle ostilit\u00e0 e aiuto umanitario alle popolazioni civili a un coinvolgimento pi\u00f9 propriamente militare, ma altri dipinsero l'azione come una sorta di \u00abfoglia di fico\u00bb utile a placare l'opinione pubblica occidentale ma ininfluente sull'andamento del conflitto, visto che i combattimenti si svolgevano prevalentemente al suolo senza che il fattore aereo giocasse un ruolo significativo in essi. In definitiva l'operazione aveva un significato prevalentemente simbolico, una dimostrazione di forza militare utile a sostenere il piano di pace Vance-Owen ma senza azioni decise contro i serbi, che avrebbero messo in difficolt\u00e0 il presidente russo Boris El'cin con gli ambienti ultranazionalisti e filo-serbi in patria proprio mentre proponeva rapporti pi\u00f9 distesi con l'Occidente.\nAl momento dell'inizio di Deny Flight, in Bosnia ed Erzegovina si trovava solo una trentina di aerei da combattimento ad ala fissa, tutti in mano all'aeronautica della Repubblica Serba: questi velivoli effettivamente non furono pi\u00f9 usati in combattimento, ma i serbi potevano contare anche sul supporto di aerei da combattimento dislocati nella Krajina e nella Federazione Jugoslava, zone sottratte al controllo della NATO. Inoltre, le regole d'ingaggio limitarono l'efficacia di Deny Flight nei confronti degli elicotteri da trasporto truppe, attivamente impiegati da tutte le parti in conflitto: tali velivoli potevano solo essere invitati ad atterrare senza possibilit\u00e0 di aprire il fuoco contro di loro, con la conseguenza che gli elicotteri si posavano al suolo ai primi avvertimenti ma ripartivano una volta che gli aerei della NATO lasciavano la zona; inoltre, tutti i belligeranti presero a dipingere i loro elicotteri con colori e contrassegni tipici delle organizzazioni autorizzate dall'ONU a continuare i voli sulla Bosnia (come la Croce Rossa, ad esempio), rendendo difficoltosa la loro identificazione e spingendo i comandi NATO a essere molto cauti nelle intercettazioni, per paura di causare incidenti di fuoco amico. Come risultato, fino al termine dell'operazione fu documentato un totale di 5\u00a0711 voli non autorizzati nello spazio aereo della Bosnia ed Erzegovina.\nLa difesa delle zone protette.\nMentre Deny Flight muoveva i primi passi (gi\u00e0 il 12 aprile si registr\u00f2 la prima perdita dopo lo schianto nell'Adriatico di un Mirage francese a causa di un guasto, seguito l'11 agosto da un F-16 dell'aviazione statunitense perduto in mare sempre per incidente: in entrambi i casi il pilota fu tratto in salvo), le Nazioni Unite presero una serie di decisioni che portarono a un maggior coinvolgimento dell'alleanza atlantica nel conflitto: il 16 aprile 1993 il Consiglio di sicurezza, con la risoluzione 819, istitu\u00ec una \"zona sicura\" attorno a Srebrenica, ordinando alle forze serbo-bosniache di cessare gli attacchi e i bombardamenti all'enclave e inviando nella citt\u00e0 un contingente dell'UNPROFOR per disarmare le locali milizie bosgnacche e garantire l'accesso ai convogli umanitari e per l'evacuazione dei feriti (anche se i riferimenti a un'effettiva \"protezione\" della citt\u00e0 da parte delle forze ONU rimanevano vaghi); il 6 maggio seguente, dopo aver constatato che la citt\u00e0 era ancora sotto il tiro dell'artiglieria serbo-bosniaca, il Consiglio di sicurezza var\u00f2 la risoluzione 824, con cui riaffermava l'istituzione della zona di sicurezza di Srebrenica e dichiarava l'istituzione di altrettante zone di sicurezza intorno alle citt\u00e0 di Sarajevo, \u017depa, Gora\u017ede, Tuzla e Biha\u0107, tutte parimenti assediate dai serbi.\nDopo varie discussioni circa i modi per garantire l'effettiva implementazione delle zone di sicurezza, il 4 giugno il Consiglio di sicurezza approv\u00f2 la risoluzione 836, che dava mandato alle unit\u00e0 dell'UNPROFOR di fare ricorso a qualsiasi mezzo, compreso l'uso della forza, perch\u00e9 le zone di sicurezza fossero fatte rispettare, e agli Stati membri delle Nazioni Unite, in coordinamento con il Segretario generale, di impiegare le loro forze aeree per sostenere le operazioni dei caschi blu. La risoluzione ampliava il ruolo assegnato alla NATO oltre la mera sorveglianza della zona d'interdizione al volo, incaricandola di intervenire con attacchi aerei al suolo qualora ci\u00f2 fosse stato richiesto da unit\u00e0 dell'UNPROFOR in difficolt\u00e0, ma era caratterizzata da ambiguit\u00e0 di fondo che ne condizionavano l'applicazione: non si parlava esplicitamente di \"difendere\" o \"proteggere\" le zone di sicurezza, mentre gli attacchi aerei erano previsti solo \"a sostegno\" dei caschi blu per \"scoraggiare\" eventuali attacchi esterni.\nUlteriori complicazioni venivano poi dal sistema adottato per autorizzare gli attacchi dei velivoli NATO; dopo accese discussioni tra il presidente Clinton e il segretario generale dell'ONU Boutros Boutros-Ghali, la NATO dovette rinunciare al principio secondo cui spettasse all'alleanza stessa la scelta del tempo e del luogo degli attacchi, e mettere in piedi una procedura nota come \"della doppia chiave\": la richiesta di un'incursione aerea, formulata da un comandante dell'UNPROFOR in una delle zone di sicurezza, doveva essere indirizzata al comando centrale della missione a Sarajevo e, dopo una verifica sulla sua fondatezza, girata per l'approvazione al segretario generale o, su sua delega, al rappresentante ONU per la Jugoslavia (il norvegese Thorvald Stoltenberg, subentrato al dimissionario Cyrus Vance e rimpiazzato poi a sua volta nel gennaio 1994 dal giapponese Yasushi Akashi); solo dopo l'approvazione dei vertici dell'ONU la richiesta poteva passare alla NATO, scendendo dal suo organo di controllo politico (il Consiglio del Nord Atlantico e il suo segretario generale, il tedesco Manfred W\u00f6rner) al comando dell'AFSOUTH responsabile della conduzione materiale delle operazioni. Il sistema era in definitiva macchinoso e complesso, allungando a tal punto la distanza temporale tra una violazione di una zona di sicurezza e gli attacchi aerei da consentire ai responsabili della violazione di ritirarsi ed evitare cos\u00ec una rappresaglia per le loro azioni.\nPrime azioni.\nI primi mesi di svolgimento di Deny Flight furono tranquilli per i velivoli della NATO, che giornalmente si alternavano nel pattugliamento dei cieli della Bosnia ed Erzegovina per far rispettare la zona d'interdizione e per esercitarsi nel supporto alle unit\u00e0 dell'UNPROFOR; l'istituzione delle zone di sicurezza, tuttavia, non comport\u00f2 alcun mutamento nel proseguimento dei combattimenti. Il 1\u00ba agosto il comandante in capo delle forze serbo-bosniache, generale Ratko Mladi\u0107, lanci\u00f2 un'offensiva nel settore di Sarajevo che port\u00f2 alla conquista dei monti Igman e Bjela\u0161nica, tranciando cos\u00ec l'ultima via di collegamento terrestre tra la capitale e il resto delle zone controllate dai bosgnacchi; il farraginoso meccanismo della \"doppia chiave\" fu messo in moto e il 18 agosto gli aerei della NATO compirono alcune aggressive esercitazioni sopra le postazioni delle truppe di Mladi\u0107, simulando delle manovre di attacco: la dimostrazione di forza fu apparentemente sufficiente a impressionare i serbo-bosniaci e a indurli a cedere il controllo dell'Igman e del Bjela\u0161nica alle unit\u00e0 dell'UNPROFOR. Mladi\u0107, tuttavia, non esit\u00f2 a minacciare di prendere in ostaggio i caschi blu dell'UNPROFOR e di usarli come scudi umani, qualora fosse stato minacciato di attacco aereo.\nL'inizio del 1994 vide una serie di cambiamenti ai vertici delle forze internazionali impegnate nella ex Jugoslavia: oltre alla sostituzione di Stoltenberg con Akashi come rappresentate politico dell'ONU nella regione, in gennaio il generale britannico Michael Rose sostitu\u00ec il belga Francis Briquemont come comandante dei caschi blu dislocati in Bosnia ed Erzegovina, mentre in aprile l'ammiraglio statunitense Leighton Smith subentr\u00f2 al pari grado Boorda alla guida dell'AFSOUTH. Il nuovo anno si apr\u00ec con una grave crisi originata, il 5 febbraio, da un nuovo bombardamento serbo-bosniaco del centro di Sarajevo: un proiettile di mortaio da 120\u00a0mm colp\u00ec il mercato cittadino nella piazza di \"Markale\" (\"mercato\" in bosniaco) nel centro storico, uccidendo 68 persone e ferendone altre 197, il pi\u00f9 grave massacro di civili dai primi giorni dell'assedio. Sebbene in un primo momento gli osservatori dell'UNPROFOR non fossero stati in grado di determinare con precisione da dove la bomba fosse stata sparata, il massacro gener\u00f2 nelle opinioni pubbliche statunitense ed europee un forte sentimento ostile ai serbi: Boutros-Ghali diede un assenso di massima per condurre attacchi contro le postazioni di artiglieria serbo-bosniache al fine di \u00abimpedire in futuro simili attacchi\u00bb, come chiedeva con insistenza il presidente Clinton. Dopo accese discussioni in seno al Consiglio del Nord Atlantico con i governi europei che avevano truppe su terreno, timorosi delle possibili ritorsioni serbe contro i caschi blu, il 9 febbraio pass\u00f2 infine una proposta francese pi\u00f9 moderata: gli aerei della NATO avrebbero bombardato le postazioni dell'artiglieria serbo-bosniaca in un raggio di 20 chilometri dal centro di Sarajevo, se esse non fossero state ritirate o poste sotto controllo dell'UNPROFOR entro dieci giorni.\nL'ultimatum della NATO non fu gradito n\u00e9 da Akashi e Rose, preoccupati che esso avrebbe compromesso il ruolo di neutralit\u00e0 dell'UNPROFOR e trascinato i caschi blu in guerra, n\u00e9 dal presidente russo El'cin, alle prese con gli oppositori ultranazionalisti in patria; con l'appoggio di Boutros-Ghali e del primo ministro britannico John Major, El'cin avanz\u00f2 una proposta per disinnescare la crisi senza far perdere la faccia ai serbo-bosniaci: il 17 febbraio costoro accettarono la richiesta di ritirare la loro artiglieria dalla fascia dei 20 chilometri, mentre il 20 febbraio un contingente di caschi blu russi, accolto in modo festoso dalla popolazione, prendeva posizione nella capitale della Repubblica Serba, Pale, e in alcune posizioni attorno a Sarajevo. La mossa consent\u00ec effettivamente di allentare la stretta che gravava sulla capitale bosniaca, facendo calare il numero di vittime registrate giornalmente in citt\u00e0 e permettendo la riapertura di alcune strade con l'esterno attraverso cui far affluire gli aiuti umanitari. Spinti dalla necessit\u00e0 di impedire l'attuazione dell'ultimatum, tuttavia, Akashi e Rose interpretarono in modo permissivo la richiesta di porre sotto il controllo dell'UNPROFOR le armi pesanti non evacuate: spesso esse furono semplicemente lasciate in posizione, senza essere disattivate, e piantonate da piccoli distaccamenti di caschi blu, ora pi\u00f9 che mai frazionati sul terreno e vulnerabili alle rappresaglie serbe.\nParte delle armi pesanti evacuate da Sarajevo furono spostate nella Bosnia centrale, dove a fine febbraio i serbo-bosniaci lanciarono una pesante offensiva contro le posizioni dei bosgnacchi. Visti i dissidi tra NATO e Russia, i serbi decisero di testare l'effettivit\u00e0 delle minacce dell'alleanza atlantica e il 28 febbraio sei cacciabombardieri Soko G-2 Galeb decollarono dall'aeroporto di Banja Luka e andarono a bombardare una fabbrica di armi bosgnacca a Novi Travnik, nel centro della Bosnia; i velivoli furono subito rilevati dagli aerei radar E-3 della NATO, e vista la loro mancata risposta alle chiamate radio due coppie di caccia F-16 statunitensi furono dirette alla loro intercettazione: nel corso di un lungo inseguimento, mentre i Galeb cercavano di rifugiarsi oltre il confine con la Krajina, gli F-16 abbatterono quattro dei velivoli incursori con la morte di tre piloti serbi. L'azione, il primo scontro armato reale mai condotto dalla NATO nella sua storia, non incontr\u00f2 alcuna obiezione da parte delle autorit\u00e0 russe, che la considerarono legittima.\nLa battaglia di Gora\u017ede.\nNella notte tra il 28 e il 29 marzo 1994 le forze serbo-bosniache, rinforzate da reparti di volontari giunti dalla stessa Serbia e appoggiate da 100 carri armati e 350 cannoni, lanciarono una pesante offensiva contro l'enclave di Gora\u017ede nella Bosnia orientale; bench\u00e9 da tempo assediata dai serbi, sul fronte dell'enclave la situazione era tranquilla da quasi un anno: colte completamente alla sprovvista, le forze bosgnacche che la difendevano iniziarono a cedere terreno. Gora\u017ede era una delle zone di sicurezza istituite dalla risoluzione 824, ma l'invio nell'enclave di un battaglione di caschi blu ucraini era stato bloccato dai serbo-bosniaci e al momento dell'offensiva le uniche truppe ONU presenti in loco erano tre osservatori militari e otto ufficiali di collegamento; nonostante le ripetute segnalazioni della violazione della zona di sicurezza trasmesse dagli osservatori militari, per diversi giorni i vertici della missione ONU ignorarono o minimizzarono la situazione di Gora\u017ede: Akashi sostenne che non esisteva alcun pericolo per la popolazione civile, mentre il generale Rose si convinse che la crisi era stata organizzata dagli stessi bosgnacchi per trascinare l'ONU e la NATO nel conflitto.\nSolo dopo alcuni preoccupanti rapporti circa un'imminente caduta della citt\u00e0, inviati da una squadra da ricognizione dello Special Air Service infiltrata nell'enclave per verificare la fondatezza delle notizie pervenute (e che riport\u00f2 un morto e un ferito grave mentre cercava di monitorare l'andamento degli scontri), Akashi e Rose decisero di richiedere l'assistenza della NATO. Nel pomeriggio del 10 aprile due F-16 statunitensi divennero i primi velivoli dell'alleanza atlantica a portare a termine una missione di attacco al suolo: coordinati da un EC-130 attrezzato come posto di comando aviotrasportato e guidati dagli operatori del SAS al suolo, gli aerei sganciarono quattro bombe Mk 82 che centrarono due carri armati e un posto di comando dell'artiglieria dove rimasero uccisi nove ufficiali serbo-bosniaci; il pomeriggio successivo i velivoli della NATO tornarono sopra Gora\u017ede e colpirono di nuovo le postazioni serbo-bosniache, distruggendo un altro carro armato e due autoblindo.\nIl generale Rose dichiar\u00f2 che questi attacchi dovevano essere visti come misure di autodifesa delle forze ONU pi\u00f9 che come un tentativo di indebolire una delle parti in lotta, ma la reazione dei serbo-bosniaci fu rabbiosa: il 14 aprile forze serbe bloccarono diversi presidi dell'UNPROFOR nella zona di Sarajevo, riappropriandosi di alcune armi pesanti e prendendo in ostaggio 150 tra osservatori militari e caschi blu, e il 15 aprile una decisa offensiva fece crollare le linee bosgnacche a Gora\u017ede. Quello stesso giorno un aereo da ricognizione francese Dassault \u00c9tendard IV fu colpito da un missile antiaereo portatile mentre sorvolava la citt\u00e0, ma nonostante i danni riusc\u00ec a rientrare sulla portaerei \"Clemenceau\". Il 16 aprile un'incursione di carri armati serbo-bosniaci in direzione del centro cittadino obblig\u00f2 Rose a dare il suo assenso a nuovi attacchi aerei a Gora\u017ede, ma il generale pretese che i velivoli aprissero il fuoco solo su mezzi che stessero effettivamente prendendo parte agli scontri; come conseguenza, un Harrier britannico decollato dalla portaerei \"Ark Royal\" fu abbattuto da un missile a ricerca di calore mentre sorvolava ripetutamente le linee serbo-bosniache alla ricerca di un bersaglio lecito: il pilota, tenente Nick Richardson, riusc\u00ec a eiettarsi con successo e fu recuperato dagli operatori del SAS presenti nell'enclave.\nL'ammiraglio Leighton Smith protest\u00f2 duramente contro la pretesa del generale Rose di selezionare arbitrariamente i bersagli da colpire, mossa che a suo dire esponeva a rischi inutili i piloti della NATO, e sospese ogni ulteriore operazione aerea sopra Gora\u017ede. Akashi tent\u00f2 di intavolare delle trattative per fermare gli scontri e portare al rilascio degli ostaggi, ma dopo alcune aperture i serbo-bosniaci ricominciarono i loro assalti all'enclave; Boutros-Ghali ordin\u00f2 di riprendere gli attacchi aerei, ma per tutta risposta il 18 aprile il generale Rose ordin\u00f2 di evacuare da Gora\u017ede la squadra del SAS, privando i velivoli della NATO degli indispensabili osservatori al suolo per indirizzare gli attacchi e rendendo quindi impossibili nuove incursioni di precisione. Il 22 aprile il Consiglio di sicurezza condann\u00f2, con la risoluzione 913, l'offensiva serbo-bosniaca su Gora\u017ede e chiese l'immediata proclamazione di un cessate il fuoco; al contempo il Consiglio della NATO, dopo tre giorni di aspre discussione condizionate dal veto britannico a nuovi attacchi aerei, diram\u00f2 un ultimatum perch\u00e9 gli assedianti si ritirassero entro un raggio di 3 chilometri dal centro cittadino entro il 24 aprile seguente, pena nuove pesanti incursioni aeree. Grazie alla mediazione di Milo\u0161evi\u0107 e di El'cin, ormai indispettiti dall'intransigenza dei vertici della Repubblica Serba, Akashi riusc\u00ec a far accettare le richieste della NATO ai serbo-bosniaci: il 24 aprile i combattimenti cessarono e unit\u00e0 dell'UNPROFOR poterono rientrare a Gora\u017ede, anche se i serbo-bosniaci rimasero padroni di circa il 15% del territorio della zona di sicurezza, i cui confini del resto erano solo vagamente definiti.\nI fatti di Gora\u017ede ebbero pesanti conseguenze politiche: l'atteggiamento accondiscendente mostrato verso i serbo-bosniaci e l'ostinata difesa della neutralit\u00e0 dell'UNPROFOR distrussero la credibilit\u00e0 di Akashi e del generale Rose non solo agli occhi del governo di Sarajevo ma anche negli ambienti della NATO, sebbene i due continuassero ad avere il pieno appoggio dei governi francese e britannico, pi\u00f9 che mai preoccupati per l'incolumit\u00e0 delle loro truppe sul terreno. La crisi apr\u00ec una spaccatura tra NATO e ONU, in particolare in merito alla definizione della politica delle \"zone di sicurezza\" e sulle condizioni per l'impiego dei raid aerei: Boutros-Ghali riconobbe l'efficacia degli attacchi, ma al tempo stesso difese la prudente condotta dell'UNPROFOR, frammentata sul terreno ed esposta alle rappresaglie dei belligeranti, e la necessit\u00e0 di un atteggiamento strettamente neutrale verso le parti in lotta.\nIncidenti a Sarajevo.\nL'atteggiamento dei vertici ONU in Bosnia ed Erzegovina non mut\u00f2 nelle settimane seguenti la battaglia di Gora\u017ede: il 28 aprile i serbo-bosniaci cannoneggiarono un posto d'osservazione dell'UNPROFOR nella zona di sicurezza di Tuzla, mentre in luglio, anche come risposta alle continue pressioni per un accordo di pace che venivano ormai anche dalla stessa Federazione Jugoslava, le forze di Mladi\u0107 attaccarono i convogli ONU nella zona di Sarajevo uccidendo anche un militare britannico; in tutte queste occasioni i comandi dell'UNPROFOR si rifiutarono di chiedere l'intervento della NATO, arrivando anche a nascondere all'opinione pubblica alcuni episodi di sopraffazione cui erano andati incontro i caschi blu.\nIl 4 agosto truppe serbo-bosniache prelevarono con la forza dal deposito di Illid\u017ea presso Sarajevo alcune armi pesanti sotto controllo ONU (un carro armato, due autoblindo e un cannone antiaereo), ferendo un casco blu ucraino; un elicottero dell'UNPROFOR inviato a rintracciare le armi rubate fu sottoposto a fuoco antiaereo, e una pattuglia francese fu presa prigioniera. Il comando dell'UNPROFOR autorizz\u00f2 per l'indomani pomeriggio un attacco aereo della NATO sulle postazioni serbo-bosniache, ma il generale Rose avvert\u00ec lo stato maggiore di Mladi\u0107 dell'imminente azione comunicando anche la zona prescelta per il raid: come conseguenza, i velivoli dell'alleanza non trovarono bersagli da colpire, salvo una carcassa di carro armato abbandonata che fu centrata da due A-10 statunitensi. Mentre l'azione era ancora in corso, i serbo-bosniaci contattarono l'UNPROFOR e promisero di restituire le armi sottratte, spingendo Rose a cancellare ulteriori incursioni aeree; pochi giorni dopo, per\u00f2, le forze di Mladi\u0107 assalirono un altro deposito appropriandosi di altre armi pesanti.\nIn settembre presero vita duri scontri tra forze serbe e bosgnacche nei dintorni di Sarajevo e il 22 settembre una pattuglia di caschi blu francesi si scontr\u00f2 con un reparto serbo-bosniaco, riportando due feriti; fu richiesto l'intervento degli aerei NATO, che il giorno successivo presero di mira un carro armato serbo-bosniaco individuato all'interno della fascia di esclusione dei 20 chilometri, senza tuttavia riuscire a colpirlo. L'incidente, di per s\u00e9 insignificante, fu fonte di nuovi contrasti tra NATO e ONU: l'ammiraglio Leighton Smith aveva ordinato di non preavvertire i serbo-bosniaci del raid, onde non consentire loro di attivare l'antiaerea, ma il generale Rose ignor\u00f2 la direttiva sostenendo che il carro armato preso di mira si trovava troppo vicino a un villaggio, con il conseguente rischio di vittime civili. Quando Mladi\u0107 minacci\u00f2 di abbattere ogni aereo che avesse tentato di atterrare all'aeroporto di Sarajevo, l'unica misura presa dall'UNPROFOR fu di chiudere lo scalo, scatenando nuovi forti malumori in seno agli ambienti NATO: le due logiche contrapposte, quella dell'ONU che puntava sui negoziati e sulla stretta neutralit\u00e0 delle sue forze e quella della NATO che puntava sull'effetto deterrente delle incursioni aeree, si dimostrarono inconciliabili e acuirono le fratture tra i due organismi.\nLa crisi di Biha\u0107.\nIl 22 ottobre 1994 le forze bosgnacche asserragliate nella sacca di Biha\u0107 scatenarono una massiccia offensiva contro i serbo-bosniaci, iniziando a guadagnare molto terreno nel nord-ovest della Bosnia; contemporaneamente le forze croato-bosniache, che ormai da due anni osservavano una sorta di tacita tregua con i serbi, lanciarono un pesante attacco nell'Erzegovina occidentale. Mentre la Repubblica Serba ordinava la mobilitazione generale, Milo\u0161evi\u0107 mise da parte i suoi contrasti con Karad\u017ei\u0107 e inizi\u00f2 a rinforzare i serbo-bosniaci con reparti di volontari provenienti da Serbia e Krajina, oltre a fornire carri armati e armi pesanti tra cui i moderni sistemi missilistici antiaerei a lungo raggio S-75 (SA-2 \"Guideline\" in codice NATO) e Kub (SA-6 \"Gainful\") ricevuti dalla Russia. Il 2 novembre i serbi scatenarono una massiccia controffensiva nel settore di Biha\u0107 partendo anche dalla confinante Krajina, prendendo in contropiede i troppo dispersi reparti bosgnacchi e riconquistando il terreno perduto. Le forze serbe finirono ben presto con il superare la vecchia linea del fronte e penetrare nella zona di sicurezza posta dall'ONU attorno a Biha\u0107, i cui confini del resto non erano tracciati con precisione; per protesta contro l'offensiva bosgnacca la Francia aveva ritirato il 30 ottobre il proprio contingente dislocato nell'enclave, lasciando la difesa della zona di sicurezza a un battaglione di caschi blu del Bangladesh molto male equipaggiato.\nSotto pressione da parte degli statunitensi, Boutros-Ghali ordin\u00f2 a Rose di dare il via a raid aerei contro le forze attaccanti, ma il generale vanific\u00f2 questa disposizione ordinando ai suoi osservatori sul terreno di non indicare alcun bersaglio ai velivoli della NATO; la situazione fu poi ulteriormente esacerbata dal comportamento del comando dell'UNPROFOR, che minimizz\u00f2 la portata delle notizie provenienti da Biha\u0107 e viet\u00f2 ai giornalisti di recarvisi. Incitato dal Congresso, il presidente Clinton propose misure pi\u00f9 dure per intervenire nella crisi jugoslava, tra cui l'abolizione unilaterale dell'embargo sulle armi alla Bosnia ed Erzegovina e alla Croazia; l'opposizione degli alleati europei, francesi e britannici in primo luogo, fu cos\u00ec dura da far paventare al nuovo segretario generale dell'alleanza, il belga Willy Claes, il rischio di una spaccatura dell'organizzazione.\nLe forze serbo-bosniache intanto premevano su Biha\u0107, appoggiate anche da attacchi aerei di velivoli che decollavano dall'aeroporto di Udbina in Krajina, distante solo pochi minuti di volo dalla citt\u00e0; vista la proibizione a inseguire velivoli fuori dallo spazio aereo della Bosnia ed Erzegovina, le forze aeree della NATO erano impotenti davanti a queste violazioni della zona di interdizione al volo. Infine, su insistenza degli Stati Uniti, il 19 novembre il Consiglio di sicurezza var\u00f2 la risoluzione 958 con la quale si autorizzavano attacchi aerei in appoggio all'UNPROFOR anche sul territorio della Krajina; il 21 novembre seguente 36 caccia statunitensi, francesi, britannici e olandesi attaccarono l'aeroporto di Udbina in pi\u00f9 ondate centrando la pista di atterraggio, quelle di rullaggio e due batterie antiaeree poste a protezione del sito. Bench\u00e9 apparentemente robusta, anche per insistenza del comando dell'UNPROFOR l'azione si tradusse pi\u00f9 che altro in una mossa simbolica, visto che non furono colpiti n\u00e9 gli hangar della base, che ospitavano circa 15 velivoli e 10 elicotteri, n\u00e9 i depositi di carburante, e i danni alle piste furono riparati nel giro di due settimane; ci\u00f2 nondimeno, il bombardamento scaten\u00f2 proteste dal parte della Russia, che lo ritenne un'azione \u00abarbitraria\u00bb.\nIl 22 novembre due caccia britannici in volo sopra Biha\u0107 furono oggetto di lanci di missili dalle postazioni dei serbo-bosniaci e in risposta il giorno seguente gli aerei della NATO bombardarono i siti antiaerei delle forze di Mladi\u0107 nella zona; questa azione conferm\u00f2 la presenza nelle mani dei serbo-bosniaci di moderni armamenti antiaerei, il che port\u00f2 a nuove contese politiche: l'ammiraglio Leighton Smith si dimostr\u00f2 restio a impiegare i suoi uomini in ulteriori missioni, almeno finch\u00e9 la contraerea serbo-bosniaca non fosse stata neutralizzata, e i comandi dell'UNPROFOR sfruttarono la nuova situazione per dimostrare l'inopportunit\u00e0 di nuovi raid aerei. La risposta dei serbo-bosniaci alle nuove incursioni fu di alzare ulteriormente il livello della contesa: i depositi di armi pesanti controllati dall'ONU nella zona di Sarajevo furono circondati dalle truppe serbo-bosniache e circa 400 caschi blu furono presi in ostaggio in varie localit\u00e0 della Bosnia; all'aeroporto di Banja Luka gli osservatori militari dell'ONU furono obbligati a sdraiarsi sulla pista di atterraggio come scudi umani contro possibili raid aerei e il comando serbo-bosniaco pretese che i velivoli della NATO comunicassero preventivamente il loro piano di volo nello spazio aereo della Bosnia ed Erzegovina. Inevitabilmente queste misure acuirono lo scontro interno alla stessa NATO tra chi, come gli Stati Uniti, credeva nell'efficacia dei raid aerei e chi, come Francia e Regno Unito, anteponeva la sicurezza delle proprie truppe sul terreno.\nLa crisi fu infine risolta da Karad\u017ei\u0107 che, impensierito dai successi dei croato-bosniaci nella regione della Livanjsko polje in Erzegovina, ai primi di dicembre avanz\u00f2 la proposta di un cessate il fuoco generale, anche per via dell'inverno imminente che avrebbe inevitabilmente portato a un rallentamento delle operazioni belliche; mediata dall'ex presidente statunitense Jimmy Carter, la tregua entr\u00f2 in vigore il 1\u00ba gennaio 1995 e i caschi blu presi in ostaggio furono rilasciati.\nAggressioni continue.\nLa tregua resse fino al 9 febbraio 1995, quando i combattimenti ripresero progressivamente pi\u00f9 o meno su tutti i principali settori bellici. Un importante cambiamento ai vertici della missione ONU si verific\u00f2 alla fine di gennaio, quando l'ormai screditato generale Michael Rose fu rimpiazzato alla guida dei caschi blu in Bosnia ed Erzegovina dal generale britannico Rupert Smith: a differenza del predecessore, Smith decise di puntare su un atteggiamento molto pi\u00f9 deciso, se necessario andando contro gli interessi del proprio governo, e si convinse che solo l'uso della forza avrebbe spinto i serbo-bosniaci a scendere a trattative e a rispettare le risoluzioni del Consiglio di sicurezza. Questo atteggiamento scav\u00f2 ben presto un solco tra il generale Smith e il nuovo comandante in capo dell'UNPROFOR, il generale francese Bernard Janvier, ben deciso invece a seguire l'atteggiamento del suo governo circa il coinvolgimento dei caschi blu nei combattimenti.\nIl 1\u00ba maggio le forze regolari croate scatenarono una massiccia offensiva (operazione Fulmine) nella Slavonia occidentale, parte della Repubblica Serba di Krajina, riconquistandola dopo duri scontri; i serbo-bosniaci reagirono a tale attacco scatenando prima un'offensiva contro posizioni croato-bosniache nella Posavina, e poi riprendendo i bombardamenti su Sarajevo violando apertamente la zona di esclusione dei 20 chilometri per le armi pesanti. Il generale Rupert Smith chiese con insistenza l'intervento degli aerei della NATO, ma dal quartier generale dell'UNPROFOR a Zagabria tanto Akashi quanto il generale Janvier si limitarono a deplorare il bombardamento della capitale bosniaca senza prendere altre misure; Boutros-Ghali in persona cerc\u00f2 di ridurre la tensione crescente tra i comandi di Zagabria e Sarajevo tramite un incontro con i rispettivi responsabili il 12 maggio, ma senza troppo successo. Il 22 maggio i serbo-bosniaci assalirono i depositi dell'ONU nella zona di Sarajevo e si ripresero ampie quantit\u00e0 delle loro armi pesanti, mossa del resto imitata dagli stessi difensori bosgnacchi che pure avevano sottoposto i loro pezzi di artiglieria alla sorveglianza dell'UNPROFOR; il continuo bombardamento di Sarajevo e l'evidente fallimento della zona dei 20 chilometri indussero infine Akashi a dare il suo assenso a nuovi raid aerei dimostrativi.\nDopo un ultimatum di Rupert Smith ignorato dai serbo-bosniaci, il 25 maggio gli aerei NATO compirono per la prima volta un raid punitivo non indirizzato contro un obiettivo direttamente coinvolto in scontri aperti: quattro F-16 statunitensi e due F/A-18 spagnoli centrarono con bombe a guida laser (usate per la prima volta nel teatro bosniaco) un importante deposito di munizioni serbo-bosniaco situato in una caserma abbandonata vicino a Pale, distruggendolo completamente senza causare vittime. Per tutta risposta Karad\u017ei\u0107 denunci\u00f2 ogni precedente accordo con le Nazioni Unite e fece assaltare gli ultimi depositi di armi pesanti ancora presidiati dall'UNPROFOR, dove furono presi in ostaggio circa 200 caschi blu; la NATO replic\u00f2 il 26 maggio centrando con nuove incursioni altri sei depositi di munizioni secondari nella zona di Pale, ma gli alleati europei espressero forti riserve al proseguimento dei raid. I serbo-bosniaci intensificarono ancora di pi\u00f9 le ostilit\u00e0 bloccando tutte le vie di accesso a Sarajevo e aumentando il numero di caschi blu presi in ostaggio a 400: alcuni di questi furono impiegati come scudi umani, ammanettati a pali e blocchi di cemento nelle vicinanze di obiettivi militari, e ripresi in queste posizioni umilianti dalle troupe della televisione di Pale.\nIl 27 maggio soldati serbo-bosniaci a bordo di un veicolo ONU catturato assalirono il posto di blocco dell'UNPROFOR sul ponte di Vrbanja a Sarajevo facendo prigionieri dieci caschi blu francesi; un plotone francese lanci\u00f2 un contrattacco e riprese il ponte al termine di una battaglia costata la vita a due francesi e quattro serbi. Davanti a questi episodi il nuovo presidente francese Jacques Chirac, al governo da una decina di giorni, invoc\u00f2 un mandato pi\u00f9 forte per l'UNPROFOR, trovando anche l'appoggio del governo britannico che il 28 maggio aveva dovuto assistere a un duro scontro a fuoco tra i suoi caschi blu e le truppe serbo-bosniache nell'enclave di Gora\u017ede: il 29 maggio Parigi e Londra decisero la formazione di una \"Forza di reazione rapida\" a sostegno dell'UNPROFOR di 12\u00a0500 uomini, dotati di mezzi corazzati e artiglieria pesante, mossa poi avallata dalla risoluzione 998 del Consiglio di sicurezza ma solo dietro rassicurazioni che la forza si sarebbe attenuta al mandato concesso ai caschi blu. La risposta dei serbo-bosniaci fu di organizzare, il 2 giugno, una sorta di trappola ai danni di un F-16 statunitense in volo sopra Bosanski Petrovac: l'aereo stava effettuando un volo di ricognizione su una zona non segnalata come coperta dalla contraerea serba, ma fu colpito da un missile SA-6 sparato da una batteria mobile appena posizionata nel sito; il pilota, capitano Scott O'Grady, si eiett\u00f2 con successo e trascorse sei giorni nascosto dietro le linee serbo-bosniache prima di venire recuperato incolume da un'unit\u00e0 di marines trasportati in elicottero.\nIl recupero di O'Grady consent\u00ec di allentare la tensione in seno alla NATO, e la crisi degli ostaggi fu ancora una volta risolta per via negoziale: in vari incontri con lo stesso Mladi\u0107, il generale Janvier assicur\u00f2 che nessun altro raid aereo della NATO sarebbe stato pi\u00f9 autorizzato se gli ostaggi fossero stati rilasciati e tra il 3 e il 18 giugno tutti i caschi blu furono progressivamente liberati. Il 20 giugno lo stesso Janvier neg\u00f2 l'autorizzazione alla NATO per abbattere due caccia serbi che avevano violato la zona d'interdizione al volo sopra Banja Luka, mentre Akashi, in una lettera a Karad\u017ei\u0107 del 23 giugno, assicur\u00f2 che le unit\u00e0 della Forza di reazione rapida in fase di schieramento in Bosnia non avrebbero alterato la posizione di stretta neutralit\u00e0 dell'UNPROFOR; infine, Boutros-Ghali tolse al generale Rupert Smith la possibilit\u00e0 di richiedere altri raid aerei, avocando a s\u00e9 la decisione su come reagire caso per caso ad altre violazioni. Inevitabilmente, tutte queste misure furono percepite dalla NATO come una capitolazione su tutta linea dell'ONU nei confronti dei serbo-bosniaci.\nIl massacro di Srebrenica.\nIl 16 giugno le forze bosgnacche iniziarono una vasta offensiva a tenaglia (operazione T) nella Bosnia centro-orientale: il braccio settentrionale dell'offensiva, che puntava a sbloccare Sarajevo dall'assedio, si infranse contro il complesso sistema trincerato allestito dai serbo-bosniaci intorno alla citt\u00e0, ma il braccio meridionale, a 100 chilometri di distanza, approfitt\u00f2 della dispersione delle forze serbe per guadagnare terreno nella regione del massiccio montuoso di Treskavica e aprirsi la strada in direzione di Gora\u017ede; davanti alla prospettiva che i bosgnacchi potessero ristabilire i contatti con le enclavi della Bosnia orientale, isolando la Repubblica Serba dalla valle della Drina e tagliando la principale via di collegamento con la Serbia stessa, Karad\u017ei\u0107 e Mladi\u0107 ordinarono la mobilitazione generale e diedero il via al piano per la conquista di queste postazioni, gi\u00e0 da tempo preparato.\nI confini della zona di sicurezza di Srebrenica erano alquanto disputati e fin dalla sua istituzione si erano susseguite scaramucce e piccoli scontri tra le forze serbo-bosniache e la guarnigione bosgnacca; il presidio dell'enclave era ora affidato a un battaglione di caschi blu olandesi, ma vista l'esiguit\u00e0 del suo organico (600 uomini, di cui solo la met\u00e0 erano truppe da combattimento) la sua era una presenza poco pi\u00f9 che simbolica, priva di reali capacit\u00e0 di difesa. Il 3 giugno un contingente di soldati serbo-bosniaci pesantemente armati mosse all'attacco di un posto di controllo dei caschi blu nella zona sud dell'enclave; il comandante del battaglione olandese, colonnello Thom Karremans, chiese formalmente l'intervento dei velivoli della NATO, ma la richiesta fu completamente ignorata dai suoi superiori e agli olandesi non rest\u00f2 altro che abbandonare la postazione. Dopo altre scaramucce, il 6 luglio circa 2\u00a0000 soldati di Mladi\u0107 (compresi contingenti di volontari provenienti dalla Serbia) attaccarono l'enclave con appoggio di carri armati e artiglieria: ancora una volta le postazioni degli olandesi furono prese sotto tiro, ma nuovamente le richieste di Karremans di raid aerei sugli attaccanti non trovarono ascolto presso i suoi superiori a Zagabria e Sarajevo; non agevol\u00f2 la cosa il fatto che il generale Rupert Smith fosse in quel momento assente dal suo comando e che il suo vice, maggior generale Herv\u00e9 Gobillard, fosse un ufficiale francese ligio alle istruzioni di Parigi.\nIl meccanismo di trasmissione delle notizie in seno all'apparato burocratico dell'ONU era completamente inceppato e solo il 9 luglio ci si rese conto della gravit\u00e0 della situazione: i carri armati serbi erano a un chilometro dal centro della citt\u00e0, sei posti di controllo dei caschi blu erano stati travolti e 55 soldati olandesi presi prigionieri dagli attaccanti; Akashi ordin\u00f2 ai caschi blu di bloccare con delle barricate le vie di accesso alla citt\u00e0, ma una nuova richiesta di raid aerei in appoggio fu cassata dal generale Janvier con il pretesto che gli attacchi della NATO avrebbero potuto turbare dei colloqui di pace in quel momento aperti a Belgrado con Milo\u0161evi\u0107. Akashi e Janvier inviarono messaggi a Mladi\u0107 avvertendolo dell'imminenza di attacchi aerei contro le forze serbo-bosniache, ma la precisazione che tali azioni sarebbero state dirette solo contro truppe avvistate nell'atto di sparare sui caschi blu depotenzi\u00f2 notevolmente la portata di questo avvertimento. Infine, l'11 luglio due F-16 olandesi ricevettero l'autorizzazione ad attaccare le postazioni serbe: furono sganciate solo due bombe ai danni di due carri armati, mentre una successiva ondata di F-16 statunitensi rientr\u00f2 alla base senza aver attaccato alcun bersaglio. Mladi\u0107 rispose all'incursione minacciando di radere al suolo Srebrenica e di fucilare i caschi blu presi prigionieri se nuovi attacchi aerei fossero stati lanciati dalla NATO e davanti a ci\u00f2 le Nazioni Unite capitolarono. Il ministro della difesa olandese Joris Voorhoeve intervenne personalmente presso Akashi per fermare gli attacchi aerei e ordinare alle forze del colonnello Karremans di ritirarsi dal centro della citt\u00e0.\nIl 12 luglio, mentre il Consiglio di sicurezza adottava la risoluzione 1004 con cui si chiedeva l'immediata cessazione dell'offensiva e il ritiro delle unit\u00e0 serbo-bosniache dall'enclave, le forze di Mladi\u0107 presero completamente possesso di Srebrenica: gli uomini dai 17 ai 60 anni d'et\u00e0 furono separati dal resto della popolazione, poi successivamente evacuata, e trasportati in varie localit\u00e0 dove furono trucidati in massa; il numero delle vittime fu poi stimato tra le 6\u00a0000 e le 8\u00a0000.\nCambio di strategia.\nIl 14 luglio le unit\u00e0 serbo-bosniache mossero all'attacco dell'enclave di \u017depa, poco a sud di Srebrenica; i difensori bosgnacchi disarmarono il contingente di caschi blu ucraini assegnato alla protezione della zona di sicurezza e opposero una dura resistenza prima di essere obbligati alla resa il 25 luglio: un centinaio di prigionieri di guerra bosgnacchi fu ucciso dopo la cattura, ma al contrario di Srebrenica alla popolazione fu concesso di evacuare il centro abitato e trovare rifugio nelle zone controllate dal governo di Sarajevo. Contemporaneamente, il 19 luglio i serbo-bosniaci ripresero i bombardamenti su Biha\u0107 e Sarajevo, colpendo anche un convoglio dell'UNPROFOR e uccidendo due caschi blu francesi; il generale Rupert Smith rispose a questi attacchi facendo brevemente bombardare dall'artiglieria della Forza di reazione rapida le trincee serbe.\nL'eco del massacro di Srebrenica e le continue violazioni delle zone di sicurezza obbligarono la comunit\u00e0 internazionale a rivedere le sue strategie. Per discutere sul da farsi, tra il 20 e il 21 luglio si riunirono a Londra i ministri degli Esteri e della Difesa dei membri NATO nonch\u00e9 rappresentanti di Russia e Nazioni Unite; nonostante i britannici fossero fermamente intenzionati a portare avanti una soluzione strettamente diplomatica del conflitto, su influenza degli Stati Uniti dalla conferenza uscirono misure decise: la NATO promise di impegnare tutto il suo potenziale perch\u00e9 l'enclave Gora\u017ede non divenisse la prossima vittima dell'offensiva serbo-bosniaca, ma soprattutto fu semplificato il sistema della \"doppia chiave\" eliminando il ramo politico del processo decisionale e concentrando unicamente nei comandi militari (quello dell'UNPROFOR a Zagabria e quello dell'AFSOUTH a Napoli) la scelta dei modi e dei tempi delle incursioni aeree. Si decise inoltre di evacuare il personale dell'UNPROFOR dalle zone controllate dai serbo-bosniaci per evitare nuove prese di ostaggi, e si diede mandato alla NATO di bombardare non solo le forze impegnate in eventuali attacchi alle zone di sicurezza ma anche le loro installazioni militari nelle retrovie e le linee di comunicazione, estendendo senza limiti la portata delle incursioni all'intera macchina bellica dei serbo-bosniaci.\nIl 29 luglio il generale Rupert Smith si incontr\u00f2 con il comandante delle forze aeree dell'AFSOUTH, il generale statunitense Michael E. Ryan, per mettere a punto piani concreti per un'azione comune tra l'alleanza e l'UNPROFOR, sfociati poi il 10 agosto in un protocollo d'intesa segreto (di cui, pare, furono tenuti all'oscuro i delegati russi e cinesi dell'ONU) secondo cui da quel momento in poi gli attacchi aerei sarebbero stati \"sproporzionati\" rispetto all'entit\u00e0 dell'offesa e non sarebbero stati necessariamente limitati all'area dove si sarebbero verificate violazioni da parte dei serbo-bosniaci. Entro il 14 agosto la NATO aveva stilato una lista di potenziali obiettivi da colpire, combinando insieme due piani strategici gi\u00e0 approntati in precedenza: \"Dead Eye\", volto a distruggere il sistema di difesa antiaerea della Repubblica Serba, e \"Deliberate Force\", dedicato invece alle minacce dirette alle zone di sicurezza; furono subito intensificati sulla Bosnia ed Erzegovina i voli di ricognizione, anche tramite i nuovi aeromobili a pilotaggio remoto RQ-1 Predator, e le attivit\u00e0 di sorveglianza elettronica delle comunicazioni dei serbo-bosniaci.\nLa leadership statunitense ritrov\u00f2 una certa unit\u00e0 in merito alla crisi jugoslava: il pensionamento del generale Colin Powell, che dalla sua carica di Capo dello stato maggiore congiunto aveva sempre avversato qualsiasi avventura militare nei Balcani, port\u00f2 alla nomina alla guida dell'apparato militare statunitense del generale John Shalikashvili, desideroso invece di chiudere al pi\u00f9 presto la crisi onde evitare ulteriori spaccature tra gli Stati Uniti e gli alleati europei. Boutros-Ghali e il suo delegato Akashi furono isolati e di fatto esclusi dai colloqui di pace con le parti belligeranti in favore di un diplomatico statunitense, il vice segretario di stato Richard Holbrooke: la posizione di Holbrooke era che i negoziati dovessero andare avanti, ma che un credibile uso della forza da parte della NATO sarebbe stato necessario per spingere alla trattativa gli elementi pi\u00f9 radicali nel campo serbo-bosniaco.\nL'operazione Deliberate Force.\nLa situazione militare stava nel frattempo cambiando rapidamente. Il 4 agosto le forze croate scatenarono una grande offensiva (operazione Tempesta) travolgendo nel giro di tre giorni le difese della Repubblica Serba di Krajina e portando alla sua dissoluzione, con il conseguente esodo di 200\u00a0000 serbo-croati dal paese, in fuga dalle violenze delle truppe croate; l'offensiva fu preceduta di poche ore da un attacco di quattro F/A-18 statunitensi a due radar di difesa aerea dei serbo-croati a Knin e all'aeroporto di Udbina, anche se non risulta con certezza che l'azione fosse stata in qualche modo coordinata con i croati. Il crollo della Krajina port\u00f2 alla fine del blocco dell'enclave di Biha\u0107 e a una serie di offensive da parte dei croato-bosniaci e dei bosgnacchi, che iniziarono a guadagnare molto terreno nella Bosnia occidentale; per rappresaglia, i serbo-bosniaci ripresero i bombardamenti su Gora\u017ede e Sarajevo.\nIl 28 agosto cinque colpi di mortaio sparati dalle postazioni serbo-bosniache colpirono il centro di Sarajevo: uno si abbatt\u00e9 sulla piazza di \"Markale\", uccidendo 39 civili e ferendone altri 90; l'azione provoc\u00f2 forte indignazione nelle opinioni pubbliche occidentali, e il presidente Clinton ebbe gioco facile nello spronare gli alleati europei all'azione. In quel momento, il generale Janvier aveva lasciato il comando di Zagabria per una licenza mentre Boutros-Ghali era a letto con l'influenza e aveva delegato le sue decisioni al suo vice Kofi Annan: senza frapporre troppi ostacoli, Annan acconsent\u00ec alla richiesta statunitense di trasmettere il potere decisionale spettante a Janvier al generale Rupert Smith a Sarajevo, il quale la sera del 28 agosto diede la sua autorizzazione agli attacchi aerei della NATO senza ulteriori consultazioni con i suoi superiori alle Nazioni Unite; mentre le forze dell'alleanza si andavano radunando, il generale Smith tenne un atteggiamento prudente, rilasciando alla stampa e allo stesso Mladi\u0107 rassicuranti dichiarazioni sul fatto che i responsabili della strage di \"Markale\" non erano ancora stati individuati con precisione, mentre contemporaneamente gli ultimi caschi blu ancora presenti nelle zone controllate dai serbo-bosniaci venivano fatti ritirare con discrezione.\nNelle prime ore del 30 agosto l'operazione Deliberate Force ebbe inizio: la prima parte dell'operazione prese di mira la rete di difesa antiaerea serbo-bosniaca della Bosnia orientale e i velivoli alleati, facendo largo impiego di munizionamento a guida laser, centrarono postazioni di missili, stazioni radar, bunker di comando e centri di comunicazione; a partire da poco prima dell'alba e poi per tutto il resto della giornata gli aerei NATO passarono a colpire depositi di munizioni, magazzini militari e postazioni di armi pesanti nella regione di Sarajevo, appoggiati anche dal tiro dei cannoni della Forza di reazione rapida dell'UNPROFOR che dalla loro posizione dominante sul monte Igman riversarono un nutrito fuoco sulle trincee serbo-bosniache attorno alla citt\u00e0. La contraerea serbo-bosniaca reag\u00ec all'attacco e nel pomeriggio del 30 agosto ottenne il suo unico successo quando un missile spalleggiabile Strela-2 a ricerca di calore abbatt\u00e9 un Mirage 2000 francese sopra Pale: i due membri dell'equipaggio, tenente Jose Souvignet e capitano Frederic Chiffot, si salvarono eiettandosi, ma atterrarono in una zona controllata dai serbo-bosniaci e furono subito fatti prigionieri, rimanendo in detenzione fino alla fine delle ostilit\u00e0.\nI bombardamenti continuarono il 31 agosto con nuove missioni contro i depositi di munizioni serbo-bosniaci nella zona di Sarajevo, ma il 1\u00ba settembre il generale Janvier, rientrato precipitosamente a Zagabria, ottenne una sospensione dell'operazione motivata ufficialmente con il peggiorare delle condizioni meteo ma di fatto voluta per aprire un negoziato con i serbo-bosniaci: in un incontro con Mladi\u0107, Janvier formul\u00f2 un ultimatum congiunto dell'ONU e della NATO, dando tempo ai serbo-bosniaci fino alle 23:00 del 4 settembre per ritirare le loro armi pesanti dalla fascia dei 20 chilometri attorno a Sarajevo e garantire la piena libert\u00e0 di movimento ai convogli con gli aiuti umanitari. Contemporaneamente erano in corso dure discussioni sia in seno all'ONU sia nella stessa NATO sull'opportunit\u00e0 di riprendere i raid aerei, ma allo scadere dell'ultimatum le armi pesanti serbo-bosniache non erano ancora state spostate e Mladi\u0107 continuava a formulare minacce ai danni dei caschi blu; nel pomeriggio del 5 settembre ripresero gli attacchi ai depositi di munizioni nella zona di Sarajevo, ma a partire dai giorni seguenti l'azione fu estesa a obiettivi militari strategici nella Bosnia occidentale e poi alle linee di comunicazione della Repubblica Serba: furono centrati ponti, nodi stradali e centri di comunicazione, come pure l'aeroporto di Banja Luka. L'apice dell'operazione fu raggiunto il 10 settembre, quando l'incrociatore statunitense lanci\u00f2 sulle postazioni serbo-bosniache tredici missili da crociera BGM-109 Tomahawk colpendo in particolare il pi\u00f9 importante centro di comunicazioni dell'esercito di Mladi\u0107, privato per diverse ore della possibilit\u00e0 di comunicare con i suoi comandanti sul campo; dei bombardamenti della NATO seppero avvantaggiarsi bosgnacchi e croato-bosniaci, che a partire dal 12 settembre lanciarono una grande offensiva (operazione Mistral 2) nella Bosnia nord-occidentale conquistando molto terreno e ristabilendo i collegamenti terrestri con l'enclave di Biha\u0107.\nDurante i bombardamenti non si erano mai interrotti i colloqui tra Richard Holbrooke e Milo\u0161evi\u0107, che alla fine riusc\u00ec a persuadere la dirigenza serbo-bosniaca ad accettare la via dei negoziati; la disponibilit\u00e0 a negoziare da parte di Holbrooke era dovuta anche al ridursi degli obiettivi militari ancora da colpire: l'AFSOUTH aveva stilato ulteriori piani per estendere la campagna a danno di obiettivi industriali (grandi fabbriche, centrali elettriche e dighe), ma ci\u00f2 avrebbe di conseguenza aumentato notevolmente la probabilit\u00e0 di causare vittime civili e ben difficilmente una simile opzione sarebbe stata autorizzata dai governi europei. La dirigenza di Pale era per\u00f2 ormai messa con le spalle al muro da Milo\u0161evi\u0107, e il 14 settembre fu raggiunto un accordo per la sospensione dei bombardamenti in cambio del ritiro delle armi pesanti serbo-bosniache dalla fascia dei 20 chilometri da Sarajevo entro il 16 settembre, scadenza poi ampliata di 72 ore; il 20 settembre, constatato l'adempimento delle disposizioni da parte dei serbo-bosniaci, l'operazione Deliberate Force ebbe termine: circa 350 aerei NATO condussero un totale di 3\u00a0515 sortite sulla Bosnia ed Erzegovina (per tre quarti per opera di velivoli statunitensi) di cui 750 d'attacco contro 56 obiettivi determinati, l'81% dei quali distrutto o danneggiato gravemente.\nLa fine.\nIl periodo successivo a Deliberate Force vide un intenso avviarsi di negoziati mentre all'opposto i combattimenti andavano progressivamente scemando. La NATO condusse le sue ultime operazioni offensive contro i serbo-bosniaci il 4 ottobre, quando velivoli statunitensi EA-6B Prowler lanciarono alcuni missili su postazioni radar che li avevano agganciati, e il 9 ottobre, quando una squadriglia di F-16 distrusse una postazione di artiglieria che aveva aperto il fuoco su una base dell'UNPROFOR a Tuzla. Il 12 ottobre infine entr\u00f2 in vigore una tregua generale su tutto il fronte, preludio all'apertura dei negoziati di pace avviati il 1\u00ba novembre seguente a Dayton: non senza difficolt\u00e0, il 21 novembre fu approvato un accordo di pace entrato poi formalmente in vigore il 14 dicembre seguente dopo la cerimonia per la firma ufficiale a Parigi. L'accordo prevedeva l'istituzione di una forza militare per l'implementazione delle clausole del trattato (Implementation Force o IFOR), guidata dalla NATO e comprendente anche truppe di terra statunitensi, e in tale ambito l'operazione Deny Flight risultava ormai non pi\u00f9 necessaria: il 20 dicembre l'operazione fu ufficialmente terminata dalla NATO e i suoi assetti aerei trasferiti alla nuova operazione Decisive Endeavor, volta all'appoggio dello spiegamento della IFOR."}
{"id": "5614080", "revid": "579331", "url": "https://it.wikipedia.org/wiki?curid=5614080", "title": "Yuka Sat\u014d", "text": "Ha gareggiato per il Giappone come pattinatrice di figura su ghiaccio fino al 1994, anno in cui \u00e8 stata campionessa del mondo. Attualmente svolge il ruolo di allenatrice."}
{"id": "5614082", "revid": "287204", "url": "https://it.wikipedia.org/wiki?curid=5614082", "title": "Mal di spazio (racconto)", "text": "Mal di spazio (\"Ordeal in Space\") \u00e8 un racconto di fantascienza del 1948 dello scrittore statunitense Robert A. Heinlein.\nFa parte del ciclo della \"Storia futura\".\nStoria editoriale.\n\u00c8 stato scritto nel novembre 1947, originariamente intitolato \"Broken Wings\" il racconto \u00e8 stato respinto da \"The Saturday Evening Post\".\nPubblicato per la prima volta sul numero del maggio 1948 della rivista \"Town &amp; Country\", in seguito \u00e8 stato incluso nelle raccolte di opere di Heinlein \"The Green Hills of Earth\" pubblicata nel 1951 e \"The Past Through Tomorrow\" del 1967.\nNe esistono diverse traduzioni in italiano: quella di Maurizio Cesari intitolata Il grande abisso \u00e8 stata pubblicata nel 1970 dalla Libra Editrice nel n. 10 della collana Nova SF*;\nquella di Paolo Busnelli che si intitola Agonia nello spazio \u00e8 stata pubblicata dalla Armenia Editore nel 1978 nella raccolta \"Le verdi colline della Terra. 10 racconti\" (\"The Green Hills of Earth\") e poi di nuovo nel 1980.\nLa traduzione di Giuseppe Lippi intitolata \"Mal di spazio\" \u00e8 stata pubblicata dalla Mondadori nel 1987 e nel 1998 nell'antologia \"La storia futura\", basata sui testi sistemati da Heinlein, che ha apportato molte lievi modifiche alle opere del ciclo della \"Storia futura\" per aggiornarle e migliorarne la coerenza interna, in occasione dell'uscita della raccolta in volume \"The Past Through Tomorrow\".\nTrama.\nWilliam \"Bill\" Cole, un membro dell'equipaggio di un'astronave \u00e8 chiamato a riparare un'antenna mentre la nave \u00e8 in rotazione.\nEgli ripara il guasto ma commette un'imprudenza, perde la presa e \"cade\" nel vuoto sconfinato dello spazio allontanandosi dalla nave.\nFortunatamente viene salvato ma, a causa del trauma, sviluppa una forte paura di cadere che lo spinge ad evitare gli spazi aperti o le altezze e che lo costringe a lasciare il suo lavoro di astronauta.\nPer questa ragione torna sulla Terra dove trova un nuovo lavoro e cambia il suo cognome in Saunders.\nDopo aver vissuto tristemente per qualche tempo riesce ad affrontare e superare le sue paure per salvare di un gattino bloccato su un cornicione al 35\u00ba piano di un edificio.\nFonti d'ispirazione.\nHeinlein ha incluso nella storia un brano dell'inno \"Eternal Father, Strong to Save\" con un verso variato in \"a chi s'avventura nello spazio\".\nAdattamenti.\nUna lettura di questa storia \u00e8 stata trasmessa da BBC Radio 7 il 15 giugno, 2009."}
{"id": "5614087", "revid": "161273", "url": "https://it.wikipedia.org/wiki?curid=5614087", "title": "Il grande abisso", "text": ""}
{"id": "5614088", "revid": "161273", "url": "https://it.wikipedia.org/wiki?curid=5614088", "title": "Agonia nello spazio", "text": ""}
{"id": "5614089", "revid": "1543377", "url": "https://it.wikipedia.org/wiki?curid=5614089", "title": "La scomparsa di Yuki Nagato", "text": " \u00e8 un manga scritto e disegnato da Puyo, serializzato sul \"Young Ace\" di Kadokawa Shoten dal 4 luglio 2009 al 4 agosto 2016. La serie, edita in Italia da J-Pop, \u00e8 uno spin-off de \"La malinconia di Haruhi Suzumiya\" di Nagaru Tanigawa. Un adattamento anime, prodotto da Satelight, \u00e8 stato trasmesso in Giappone tra il 3 aprile e il 17 luglio 2015.\nTrama.\nLa serie \u00e8 ambientata nello stesso universo alternativo de \"La scomparsa di Haruhi Suzumiya\", quarto volume delle light novel originali. In questo mondo, Haruhi Suzumiya non ha mai fondato la Brigata SOS, mentre Yuki Nagato, invece di essere un'umana artificiale, \u00e8 una normale ragazza timida ed esitante, facente parte del club di letteratura del liceo Nord insieme alla sua migliore amica Ry\u014dko Asakura e a Kyon, di cui \u00e8 innamorata. La storia segue le vicende di Yuki e dei suoi compagni mentre lei rafforza sempre di pi\u00f9 i suoi sentimenti verso Kyon, rimanendo nel frattempo coinvolta in alcuni casi misteriosi.\nMedia.\nManga.\nIl manga, scritto e disegnato da Puyo, \u00e8 stato serializzato sulla rivista \"Young Ace\" di Kadokawa Shoten dal 4 luglio 2009 al 4 agosto 2016. I vari capitoli sono stati raccolti in dieci volumi \"tank\u014dbon\", pubblicati tra il 2 febbraio 2010 e il 4 febbraio 2017. In Italia la serie \u00e8 stata annunciata da Edizioni BD per l'etichetta J-Pop e pubblicata dal 20 gennaio 2012, mentre in America del Nord i diritti sono stati acquistati da Yen Press.\nAnime.\nUn adattamento anime, prodotto da Satelight e diretto da Jun'ichi Wada, \u00e8 andato in onda dal 3 aprile al 17 luglio 2015. Le sigle di apertura e chiusura sono rispettivamente delle Kitak\u014d Bungei-bu Joshikai (Minori Chihara, Natsuko Kuwatani, Y\u016bko Got\u014d, Yuki Matsuoka e Aya Hirano) e di Chihara. In America del Nord i diritti sono stati acquistati da Funimation e Daisuki, mentre in Australia e Nuova Zelanda la serie \u00e8 stata concessa in licenza ad AnimeLab. Un episodio OAV \u00e8 stato pubblicato insieme all'edizione limitata del nono volume del manga il 26 ottobre 2015."}
{"id": "5614090", "revid": "298229", "url": "https://it.wikipedia.org/wiki?curid=5614090", "title": "Slammiversary IX", "text": "Slammiversary IX \u00e8 stata la settima edizione del pay-per-view prodotto dalla Total Nonstop Action Wrestling (TNA). L'evento si \u00e8 svolto il 12 giugno 2011 nell'Impact Zone di Orlando, Florida."}
{"id": "5614091", "revid": "21880", "url": "https://it.wikipedia.org/wiki?curid=5614091", "title": "Specie vulnerabile", "text": "Secondo la IUCN, una specie si considera vulnerabile (abbreviato ufficialmente come VU; in inglese \"Vulnerable\") quando soddisfa almeno uno dei seguenti criteri: riduzione della popolazione dell'ordine del 30-50%; deterioramento dell'ambiente ma in misura minore rispetto alle categorie in pericolo o in pericolo critico; dimensione della popolazione inferiore a 10.000 individui maturi ma in declino o fortemente fluttuante; popolazione al di sotto di 1000 individui maturi; probabilit\u00e0 di estinzione di almeno il 10% nei prossimi cento anni. La specie risulta quindi affrontare un rischio molto elevato di estinzione in natura.\nLa categoria comprende anche alcune specie che in versioni precedenti della Lista Rossa venivano considerate all'interno della categoria \"Dipendente dalla Conservazione\".\nNella versione 2015 della Lista Rossa, la categoria \"Vulnerabile\" comprendeva 5612 taxon di animali e 5310 di piante."}
{"id": "5614099", "revid": "1305772", "url": "https://it.wikipedia.org/wiki?curid=5614099", "title": "Impossible Mission II", "text": "Impossible Mission II \u00e8 un videogioco pubblicato da Epyx nel 1988 per Amiga, Amstrad CPC, Apple II, Apple IIGS, Atari ST, Commodore 64, Enterprise, MS-DOS, NES e ZX Spectrum, seguito di \"Impossible Mission\", del quale mantiene la stessa meccanica di gioco di base. In seguito \u00e8 stato distribuito anche da Virtual Console e incluso nella console C64 Direct-to-TV.\nTrama.\nCome nel primo titolo, il giocatore controlla un agente speciale dell'antiterrorismo che si infiltra nella fortezza automatizzata del genio del male prof. Elvin Atombender per neutralizzarlo. Questa volta la fortezza \u00e8 un enorme complesso di nove torri situato a Los Angeles e Atombender si nasconde nell'attico della torre centrale. Ci sono 8 ore di tempo reale per raggiungerlo prima che riesca a lanciare dei missili per devastare il mondo. L'agente, evitando i robot di guardia, deve recuperare i componenti dei codici numerici necessari per accedere alle varie torri, e del codice musicale necessario per accedere alla torre finale.\nModalit\u00e0 di gioco.\nLa meccanica di gioco \u00e8 praticamente la stessa di \"Impossible Mission\", ma in questo caso ciascuna torre \u00e8 composta da stanze allineate verticalmente; il giocatore comincia in una torre a caso e come obiettivo immediato, cercando nel mobilio (che come tematica varia in base alla torre), deve trovare le cifre che compongono i codici per accedere alle torri adiacenti. Inoltre in ogni torre c'\u00e8 una cassaforte, da aprire con l'esplosivo, per ottenere una parte del codice musicale finale.\nLe stanze, oltre ad essere arricchite graficamente, sono ancora pi\u00f9 intricate rispetto al primo titolo, comprendendo anche muri verticali e piattaforme mobili orizzontali. I tipi di robot che si possono incontrare salgono a 6, ma aumentano anche i tipi di bonus attivabili tramite i computer, tra i quali la possibilit\u00e0 di posizionare mine per distruggere i robot e bombe a orologeria per far saltare le casseforti."}
{"id": "5614105", "revid": "486946", "url": "https://it.wikipedia.org/wiki?curid=5614105", "title": "Alba della Democrazia Diretta", "text": ""}
{"id": "5614106", "revid": "963244", "url": "https://it.wikipedia.org/wiki?curid=5614106", "title": "Consorti dei sovrani d'Ungheria", "text": "Questo \u00e8 un elenco delle consorti dei sovrani d'Ungheria dal 997 al 1918, anno della dissoluzione dell'impero austro-ungarico.\nDal 1526 il titolo di regina consorte d'Ungheria fu appannaggio dei sovrani della Casa d'Asburgo che erano anche Re d'Ungheria. Dallo stesso anno le regine d'Ungheria furono anche Sacre Romane imperatrici, imperatrici d'Austria (dal 1804) e regine di Boemia.\nDal regno di Leopoldo I d'Asburgo in poi i sovrani d'Ungheria usarono il titolo di Re apostolico d'Ungheria mentre le consorti erano regine apostoliche.\nRegine consorti d'Ungheria.\nWittelsbach (1305 \u2013 1308).\nLa consorte di Ottone III di Baviera (successore di Venceslao III di Boemia), Caterina d'Asburgo, mor\u00ec 23 anni prima dell'ascesa del marito, Ottone spos\u00f2 quindi Agnese di Glogau due anni dopo aver perso il trono in favore di Carlo Roberto d'Angi\u00f2.\nAngioini (1308 \u2013 1395).\nDopo le pressioni di Carlo Martello d'Angi\u00f2 per il trono d'Ungheria e diventato re titolare nel 1290, sua moglie Clemenza d'Asburgo divent\u00f2 regina consorte titolare d'Ungheria, tuttavia Carlo Martello fall\u00ec nel tentativo di governare l'Ungheria e mor\u00ec nel 1295. Carlo Martello e Clemenza non furono mai effettivamente Re e regina d'Ungheria. Oltretutto Carlo Martello mor\u00ec quando i suoi genitori furono ancora in vita.\nJagelloni (1440 \u2013 1444).\nLadislao III di Polonia mor\u00ec senza sposarsi e senza figli. Nel 1447, dopo tre anni di interregno fu succeduto da suo fratello minore, Casimiro IV di Polonia. In Ungheria, fu succeduto dal suo rivale Ladislao il Postumo.\nAsburgo (1440/44 \u2013 1457).\nLadislao mor\u00ec improvvisamente il 23 novembre 1457 a Praga mentre si stavano preparando le nozze tra lui e Maddalena di Valois, figlia di Carlo VII di Francia. Ladislao e Maddalena, quindi, non si furono mai sposati.\nZ\u00e1polya (1526 \u2013 1570).\nConteso con gli Asburgo."}
{"id": "5614114", "revid": "287204", "url": "https://it.wikipedia.org/wiki?curid=5614114", "title": "Monte Aguila", "text": ""}
{"id": "5614116", "revid": "339392", "url": "https://it.wikipedia.org/wiki?curid=5614116", "title": "Arkefly", "text": ""}
{"id": "5614118", "revid": "125834533", "url": "https://it.wikipedia.org/wiki?curid=5614118", "title": "Storia dei jeans", "text": "I jeans hanno fatto la storia di intere generazioni e rappresentano l'icona dell'abbigliamento casual per eccellenza: indossati prima solo dai ragazzi e dai giovani adulti, ora i pantaloni di tela blu, anche se poi con gli anni sono state introdotte tutte le varianti del caso, occupano un posto negli armadi pressoch\u00e9 di chiunque.\nDal fustagno ai jeans.\nLa primogenitura in fatto di fabbricazione dei \"jeans\" viene ricondotta storicamente, ma in maniera non sempre univoca, alla citt\u00e0 di Genova o al Genovesato in genere, in virt\u00f9 della grande tradizione tessile che fin dal Medioevo ha costituito un'importante voce nelle esportazioni liguri di manufatti (come velluti di Zoagli e damaschi di Lorsica) realizzati su materie prime locali oppure importate: tessuti di lana, di seta, di lino, di cotone o di fustagno.\nGi\u00e0 nel XV secolo la citt\u00e0 di Chieri (Torino) produceva un tipo di fustagno di colore blu che veniva esportato attraverso il porto antico di Genova, dove questo tipo di \"tessuto blu\" era usato per confezionare i sacchi per le vele delle navi e per coprire le merci nel porto. Considerando che all'epoca si usava dare ai tessuti il nome del luogo di produzione, si ritiene che il termine inglese blue-jeans derivi direttamente dalle parole \"bleu de G\u00eanes\" ovvero \" blu di Genova \" in lingua francese.\nSecondo altre versioni i pratici e resistenti \"calzoni da lavoro\" erano in tempi remoti cuciti con tela di N\u00eemes ( e poi \"denim\") di color indaco ed erano indossati dai marinai genovesi. N\u00eemes era la concorrente diretta di Chieri nella produzione di questo tessuto.\nIn ogni caso sembra certo che la trasformazione da pezzi di tela a indumento avvenne proprio nella citt\u00e0 di Genova.\nUn altro antesignano del tessuto \"denim\" viene identificato nel bordatto ligure, una tela particolarmente resistente che veniva prodotta nei secoli scorsi per confezionare abiti da lavoro.\nIl termine di lingua inglese \"jeans\" \u00e8 utilizzato fin dal 1567; fu infatti nel XVI secolo che dal porto genovese inizi\u00f2 la grande esportazione di questo materiale. Il fustagno genovese, di qualit\u00e0 media, alta resistenza e prezzo molto contenuto, tinto con indaco, si era imposto in Europa e in particolare tra i mercanti inglesi, insieme al fustagno di Ulma in Germania.\nNell'Ottocento la nascita del jeans moderno.\nNel 1853, in seguito alla scoperta dell'oro in California, Levi Strauss per vendere capi d'abbigliamento utili ai cercatori d'oro, fond\u00f2 a San Francisco la Levi Strauss &amp; Co., che \u00e8 oggi con il marchio \"Levi's\" e il mitico modello \"501\" l'azienda con la quota maggioritaria nella vendita dei jeans. Compr\u00f2 anche dei tessuti per le tende che poi utilizz\u00f2 per fabbricare dei grembiuli da lavoro. Questi ultimi inizialmente erano poco resistenti e scomodi. Strauss prov\u00f2 a migliorarne le qualit\u00e0 utilizzando il denim, un tessuto resistente, pesante e di colore blu.\nIl moderno jeans in denim fu inventato nel 1871 dal sarto \"Jacob Davis\", che aggiunse ai pantaloni in denim i rivetti in rame per rinforzare i punti maggiormente soggetti ad usura, come le tasche, particolarmente riempite dai cercatori d'oro e dai minatori. Fu brevettato il 20 maggio 1873 dall'US Patent and Trademark Office (ufficio brevetti americano) con il N. 139.121, \"for improvement in fastening pocket openings\" (miglioramenti nella chiusura delle tasche), dopo che si mise in societ\u00e0 con Levi Strauss, non disponendo dei 68 dollari necessari per la pratica di registrazione. Erano chiamati \"waist overalls\", avendo la funzione di coprire il vestiario abituale durante il lavoro e proteggerlo dallo sporco. La Levi's pot\u00e9 cos\u00ec produrre in esclusiva, i pantaloni di robusto cotone tenuti insieme, oltre che dai punti del cucito tradizionale, anche da rivetti metallici, appena brevettati, che divennero la divisa degli operai della ferrovia transamericana, dei \"miners\", dei cowboy ed ebbero un immediato successo: il modello originale aveva cinque tasche.\nA partire dal 1890, quando il tessuto \"jeans\" diventa sinonimo di pantalone e il tessuto del pantalone prende il nome di denim, scaduto il brevetto, qualunque produttore pu\u00f2 liberamente realizzare calzoni simili in tutto e per tutto agli overalls brevettati: i principali sono Harry David Lee e C.C. Hudson, oggi noti rispettivamente con le marche Lee e Wrangler.\nSempre nel 1890 fu aggiunto il taschino per l'orologio e le monetine.\nNovecento.\nDa indumento di lavoro ad abito di moda.\nNel 1905 ai jeans fu aggiunta la seconda tasca posteriore. I passanti per la cintura sarebbero stati applicati solo nel 1922, mentre nel 1926 la \u00abzip\u00bb sostitu\u00ec i tradizionali bottoni (i bottoni per le bretelle vennero definitivamente aboliti solo nel 1937). Nel 1935 viene lanciato il primo jeans da donna. Nel 1937 appare per la prima volta sulle pagine di Vogue, entrando cos\u00ec nella storia della moda.\nLa Seconda Guerra Mondiale cre\u00f2 negli Stati Uniti una eroina in denim. Era chiamata \"Rosie the Riveter\" (Rosy la Rivettatrice), e divent\u00f2 il simbolo, autentica icona nazionale dei sei milioni di donne americane che avevano sostituito nelle fabbriche di aerei, carri e cannoni, gli uomini andati in guerra. Il ritratto pi\u00f9 famoso lo fece il pittore, illustratore, Norman Rockell, che ritrasse la modella Mary Doyle Keefe, raffigurandola come una poderosa Rosie, in jeans con i bordi arrotolati e maglietta blu mentre si riposa, mangiando un panino e tenendo un compressore sulle ginocchia, come se fosse un mitra.\nFino al conflitto il jeans rimane un abito da lavoro, usato dai ricercatori d'oro e dai minatori, dai cowboy, dagli operai e dai contadini, dai meccanici e dai muratori, per poi diventare, nel dopoguerra, un indumento da tempo libero.\nL'arrivo in Europa.\nIn Europa il jeans arriva alla fine della Guerra, insieme al prestigio delle truppe armate americane vincitrici, che li usavano nel tempo libero e con i turisti americani. I primi Levi's sarebbero stati commercializzati nel 1959. Nel 1962 la Blue Bell, oggi Wrangler, apr\u00ec la sua prima fabbrica in Belgio, e nel 1964, ancora in Belgio, cominci\u00f2 a funzionare il primo stabilimento della Lee. In seguito, sempre in Belgio (nelle Fiandre) avrebbe aperto un proprio centro anche la Levi Strauss.\nEppure qualche jeans autenticamente europeo era in circolazione gi\u00e0 da tempo. In Francia, la giovane imprenditrice Rica Levy aveva fondato nel 1928 quella che sarebbe diventata poi la Rica Lewis. All'inizio nella sua azienda venivano confezionati capi d'abbigliamento (anche in denim) per le Forze Armate, poi, dal 1945, si fecero anche i jeans. In Germania il marchio Mustang risale al 1932. Adesso il suo logo rappresenta un doppio cavallo al galoppo, ma all'inizio c'era un elefantino. In Inghilterra i Lee Cooper sono comparsi invece nel 1937, ma il marchio \u00e8 nato addirittura nel 1908. A dare un aiuto alla diffusione del jeans fu paradossalmente proprio la penuria di stoffe che si era verificata nel corso della Seconda Guerra Mondiale, e nei tempi immediatamente successivi. Come altri beni, i tessuti erano razionati e potevano essere acquistati grazie a particolari \u00abbuoni\u00bb. \"Ogni inglese aveva a disposizione 30 coupon all'anno per vestirsi, ma correva il rischio di esaurirli in fretta: per un abito da uomo ci volevano infatti 26 tagliandi, per un vestito da donna 16. Ma gli abiti da lavoro e i jeans si potevano avere in cambio di un solo coupon! Ovvio che questi ultimi andassero a ruba.\"\nAnni '50.\nPoco dopo gli anni cinquanta i jeans conquistano il mondo dei giovani ed entrano nelle loro case insieme ai primi idoli del cinema e del rock and roll: sono indossati color blu scuro da James Dean in Giovent\u00f9 bruciata con giacca a vento rossa, t-shirt bianca e sigaretta, quelli neri Levi's 501 button fly (cio\u00e8 con i bottoni e non con la cerniera lampo) da Marlon Brando in Il selvaggio (film che ebbe un grande successo, e defin\u00ec il modello estetico del \"bad boy\") in sella ad una potente motocicletta con giubbino di pelle nera Schott NYC Perfecto 618, maglietta bianca e da Elvis Presley e Bob Dylan durante i loro concerti. Grazie anche alla loro pettinatura moderna con la brillantina, questi personaggi diventano un'icona dell'immaginario giovanile. In questo periodo le aziende produttrici si impegnano a pubblicizzare il prodotto e a rimuovere in qualche modo quell'associazione negativa tra jeans e il mondo eversivo delle subculture giovanili che li rendevano non accettabili agli occhi delle fasce medie, borghesi dei consumatori.\nAnni '60.\nNegli anni sessanta della \"contestazione globale\", dalle rivolte studentesche del 1968 in poi, i blue jeans, anche per la semplicit\u00e0 e l'essenzialit\u00e0 delle loro forme, espressero in maniera concreta il rifiuto, da parte soprattutto del mondo giovanile, delle convenzioni sociali, dell'abbigliamento formale e alla moda che rispecchiava le differenze esistenti fra le diverse classi sociali e i differenti ruoli sociali: i blue jeans si trasformarono quasi in un un'uniforme del mondo giovanile e divennero il simbolo per eccellenza dell' \"antimoda\", della spinta egualitaria presente nelle nuove generazioni e che univa in un progetto ideale comune tanto gli studenti che gli operai.\" Il jeans assume quindi una valenza politica diventando il simbolo di contro cultura, di contestazione diventando una divisa per gli aderenti ai movimenti per i diritti civili ed il simbolo della ribellione giovanile, delle bande, della voglia dei giovani di prendere le distanze dall'ipocrisia del mondo adulto. \u00c8 l'epoca dei cortei contro la guerra del Vietnam. \"Man mano, infatti, che i blue-jeans divennero un indumento di massa persero in parte le originarie caratteristiche di comodi capi di abbigliamento da usare durante faticosi lavori manuali e seguirono, pur essendo simboli dell' \"antimoda\", i dettami della moda che, come \u00e8 noto, non sempre coincidono con le esigenze di praticit\u00e0 e comodit\u00e0 dell'abbigliamento.\"\nSolo in questo periodo i teenager, entrano nei negozi d\u2019abbigliamento e, per la prima volta, chiedono di vedere un paio di \u201cblue jeans\u201d. Nasce cos\u00ec, dopo quasi un secolo dal suo debutto ufficiale, il neologismo che da allora distingue questo capo di vestiario. I ragazzi puntavano ad ottenere dai loro pantaloni un aspetto sexy e per questa ragione, anche a scapito della libert\u00e0 di movimento o di un uso funzionale, desiderano ridurre al minimo la distanza fra l'epidermide e la loro \"seconda pelle\" di denim, eliminando il pi\u00f9 possibile ogni strato di biancheria. \"Shrink to fit\" \u00e8 stato lo slogan pubblicitario utilizzato dalla Levi's durante questa moda \"flesh-squeezing\" (stringicarne), durante la quale i blue-jeans divennero attillati, molto aderenti al corpo, quasi una seconda pelle tesa ad evidenziare i contorni degli organi sessuali e che comportava anche un processo di vestizione complicato e a tratti doloroso.\nAnni '70.\nAlla fine degli anni settanta, col declino della contestazione, le varie griffe si impadroniscono del jeans, quale capo di abbigliamento elegante. In questo periodo il famoso pantalone si diffonde tra i giovani di tutto il mondo e diventa il loro pantalone preferito, il pi\u00f9 portato in assoluto. Con la \"creativit\u00e0\" hippy si diffondono i jeans sfrangiati e dipinti, larghi al polpaccio e stretti in alto \"a zampa d'elefante\" (che era allora preferita nel campo dell'abbigliamento) o al contrario larghi in alto e stretti sul polpaccio \"alla cavallerizza\", tutti larghi o \"giusti\".\nAnni '80-'90.\nA partire dagli anni ottanta qualsiasi ditta di abbigliamento produce una propria linea di jeans pr\u00eat-\u00e0-porter visto che sono preferiti quelli firmati come vuole la tendenza yuppie, diventando non pi\u00f9 solo un capo per i giovani e per il tempo libero, ma un oggetto di lusso. Tra la fine degli anni '80 e l'inizio degli anni '90 i blue-jeans vengono riscoperti ed assumono sempre pi\u00f9 le caratteristiche del denim, che riveste concretamente in tutte le sue sfumature il tempo libero individuale e che pu\u00f2 essere interpretato in maniera personalizzata, con l'aggiunta di decorazioni, materiale di vario tipo (perline, brillantini, spille). I jeans, tuttavia, in un certo senso sono gi\u00e0 nati \u00abpersonalizzati\u00bb o \u00abfirmati\u00bb (con il marchio di un noto stilista): il consumatore era abituato all'etichetta cucita sulla tasca posteriore destra dei blue-jeans di produzione Levi-Strauss. Con il passare degli anni l'etichetta \u00e8 diventata un elemento caratteristico, imprescindibile, di quel capo; applicare un'etichetta firmata di uno stilista ai jeans, quindi, pu\u00f2 essere considerato, un uso coerente con l'immagine tradizionale di questi pantaloni.\nNegli anni novanta in seguito alla comparsa della fibra elastan (o lastex) si ottennero sempre gli effetti di esibizione sessuale degli anni'60, ma con pi\u00f9 naturalezza e minori sacrifici. E i jeans furono riportati alla loro immagine originaria,in cui il restringimento sul corpo \"shrink to fit\" era importante s\u00ec, ma senza eccessi.\nI jeans in Urss.\nI primi jeans comparvero nell'allora Urss nel 1957, in occasione Mosca del Festival Internazionale della Giovent\u00f9 e degli Studenti che fu ospitato a Mosca, permettendo cos\u00ec al popolo sovietico di conoscere per la prima volta il denim. I jeans divennero ben presto qualcosa di pi\u00f9 di un semplice capo di abbigliamento diventando un simbolo di libert\u00e0 e successo. All\u2019epoca la gente poteva vestire come voleva, tuttavia, possedere nel proprio armadio un paio di jeans di marca significava essere in buone condizioni economiche. Il governo cerc\u00f2 di contrastare la loro diffusione. Essi vennero proibiti e chi li indossava poteva rischiare persino di essere espulso dall\u2019universit\u00e0 o perdere il posto di lavoro. Queste misure non fecero, tuttavia, che accrescere l\u2019interesse per questo capo.\nI primi a sfoggiarli furono i marinai, i figli di diplomatici e i piloti. Li importavano direttamente dall'estero: spesso dovevano indossarne direttamente diverse paia, sotto larghi pantaloni di tela, per poterli fare entrare nel paese. Pi\u00f9 tardi cominciarono a essere associati alla cultura hippie e la gente inizi\u00f2 a cucirvi nella parte inferiore dei triangoli di stoffa cos\u00ec da trasformarli in moderni pantaloni a zampa d\u2019elefante.\nI contrabbandieri furono i primi \"squali del mercato libero\u201d nell\u2019Urss. La propaganda sovietica li rese praticamente i principali nemici del cittadino sovietico. A causa della loro attivit\u00e0 rischiavano non solo di cadere nell\u2019ostracismo sociale, ma anche di finire in carcere. Spesso, per evitare problemi con la legge, invece di rivendere la loro merce si limitavano a scambiarla con altri beni altrettanto difficili e rari da trovare sul mercato. Il baratto, infatti, non era vietato nell\u2019Urss (a differenza delle operazioni con valute estere). Molti dei maggiori imprenditori russi di oggi, da Tinkov ad Aizenshpis, iniziarono la loro carriera dedicandosi proprio al contrabbando di jeans. Nel 1961 due contrabbandieri, Rokotov e Faybishenko, furono condannati alla pena di morte. Uno dei capi d'accusa era: traffico di jeans. Questa storia viene tuttora ricordata dal momento che in loro onore in America \u00e8 comparsa una marca di jeans con i loro nomi: \"Rokotov&amp;Fainberg\".\nLa marca pi\u00f9 popolare di jeans negli ultimi anni dell'Urss era \"Montana\". Questo marchio esiste realmente in Germania, dove \u00e8 stato registrato nel 1976, tuttavia gli storici della moda non sono concordi sull'origine dei jeans Montana sovietici. Venivano con ogni probabilit\u00e0 fabbricati clandestinamente nel Sud dell'Urss e poi distribuiti sul mercato. Ci\u00f2 che di pi\u00f9 piaceva di questi jeans era il fatto che erano talmente rigidi e duri che rimanevano letteralmente in piedi in un angolo. Altre marche popolari erano Levi\u2019s, Wrangler, Lee e Jesus, nonostante i loro jeans fossero piuttosto costosi, costando infatti 100 rubli, l\u2019equivalente di uno stipendio di un ingegnere sovietico, continuavano a rappresentare l'oscuro oggetto del desiderio. Gran parte della popolazione comprava invece jeans provenienti dall'India o dalla Polonia. La marca era ci\u00f2 che provava la qualit\u00e0 dei jeans. Gli amanti della moda, tuttavia, si divertivano a cambiare loro le etichette. Alla fine degli anni '80 si iniziarono a diffondere anche le prime marche di jeans sovietiche, come \"Tver\" e \"Vereya\", nonostante la loro qualit\u00e0 non fosse delle migliori, giacch\u00e9 per la loro produzione non veniva nemmeno utilizzato il denim. Grande diffusione ottennero poi anche i cosiddetti \"samostrok\", jeans personalizzati che venivano cuciti direttamente in casa.\nModelli di jeans.\nAlla fine degli anni settanta del XX secolo, con la diffusione su scala planetaria del fenomeno del consumismo, e la conseguente possibilit\u00e0 per molti di concedersi il superfluo, si sono moltiplicate le varianti di questo indumento: al taglio \"a campana\" (detto anche \"zampa di elefante\") passato quasi in disuso per lustri (e timidamente tornato negli anni '90) si sono aggiunti il taglio a tubo o sigaretta, il taglio attillato, versioni a cavallo alto e a cavallo basso, e per quanto riguarda i colori oltre a modelli gi\u00e0 scoloriti (per sfruttare la moda che li preferiva scoloriti) e di varie tonalit\u00e0, se ne sono prodotti di tutti gli svariati colori e con i pi\u00f9 svariati tessuti.\nDall'inizio degli anni novanta sono di moda anche le versioni vintage, che danno una sensazione di jeans vecchio, per cui le industrie hanno ricercato dei metodi per ammorbidire e invecchiare il tessuto con lo scopo di rendere i pantaloni, seppure appena usciti dalla fabbrica, come usati. In base ai dettami di questa moda, i jeans, pi\u00f9 sono strappati, scuciti, sdruciti, pi\u00f9 acquistano valore estetico; pi\u00f9 hanno un aspetto vissuto e vecchio, pi\u00f9 hanno il fascino del capo d\u2019abbigliamento originale di qualche decennio fa e appartenuto, magari, ai propri genitori. Le versioni pi\u00f9 prodotte sono quelle delav\u00e9, stone washing (il lavaggio con la pietra pomice o altro materiale), di biostone washing (il lavaggio con degli enzimi), di sabbiatura (una levigatura del tessuto con la sabbia), di spazzolatura automatica (intervento con spazzole abrasive). Una variante particolarmente significativa di questo fenomeno di apprezzamento estetico dell'usura nei jeans la si ritrova nel costume di provocare artificialmente quelle zone di differente consumo che sono l'effetto normale della vita \"naturale\" dei pantaloni. Vennero cos\u00ec artigianalmente schiarite, di solito grattando con la pietra pomice o la carta vetrata, le parti di tessuto corrispondenti al fondo schiena e alle ginocchia, che effettivamente si consumano pi\u00f9 del resto per un effetto di attrito; ma spesso anche del cavallo.\nInoltre vi sono i jeans bucherellati, strappati (noti come ripped jeans), aderenti (slim fit e skinny) e quelli dove sono inserite applicazioni colorate di altri materiali e di modelli con inserti di pizzo, strass, piume e pitone che spesso molto pi\u00f9 costosi che nella forma semplice.\nVi sono state varianti del taglio: il taschino piccolo a volte a sinistra anzich\u00e9 a destra, le tasche dietro in alcuni modelli si sono espanse, sono comparse chiusure lampo anche nelle tasche, e si sono prodotti anche modelli con taglio ibrido (con le tasche posteriori da pantalone classico).\nDuemila.\nIl jeans diventa globalizzato.\nOggi il jeans, che con la crisi del sistema sovietico, si \u00e8 aperto in maniera ufficiale e non solo clandestina al mercato dei paesi dell'est e successivamente anche ai mercati asiatici ed africani, \u00e8 il primo capo globalizzato (e non solo in senso geografico ma totale), con gli innumerevoli modelli e versioni stilistiche del denim. All'abbigliamento differenziato per classi sociali, per et\u00e0 e per sesso, il jeans ha sostituito un capo unico assolutamente indifferenziato e omogeneo, cio\u00e8 uguale per tutti. Trasversalmente \u00e8 valido per tutte le classi sociali e tutte le et\u00e0, \u00e8 utilizzato con la stessa disinvoltura dalla star del cinema o dello spettacolo, dal dirigente della multinazionale, e dall'operaio, dal professore e dallo studente. Si \u00e8 sostituito all'abbigliamento differenziato per sesso, quale capo sicuramente unisex. Ha infine superato la diversificazione dell'abbigliamento per culture nazionali per diventare l'abbigliamento trans-nazionale per eccellenza.\nLo stile jeanswear.\nIl jeans \u00e8 diventato cos\u00ec uno stile d'abbigliamento chiamato \"jeansweare\": non solo i pantaloni sono jeans, il tessuto denim ora \u00e8 impiegato per camicie, gonne, giacche, cappelli, borse, scarpe ed ormai \u00e8 usato anche per oggetti non di abbigliamento, come a partire dal 1973 nelle automobili American Motors nei modelli Gremlin, Hornet, Pacer, Concord, nelle Jeep CJ e nella versione del Maggiolino Jeans.\nIl suo colore blue indaco (anche se oggi l'abbigliamento jeans pu\u00f2 essere coniugato con molti altri colori) e il tessuto denim (un binomio inscindiblile) sono diventati un marchio caratteristico ed esclusivo che al pari delle \"griffes\" o dei marchi commerciali pi\u00f9 famosi conferisce un significato speciale, quasi mitico ad oggetti normalmente presenti nella comune vita quotidiana.\nLe marche con le maggiori vendite in tutto il mondo sono quelle storiche: \"Levi's\" dell'azienda Levi Strauss &amp; Co., Lee e Wrangler entrambi della Vf Corporation.\nEsiste una analogia, un rapporto complementare, tra jeans e t-shirts: queste ultime rappresentono la parte superiore, dalla vita in su, dell'abbigliamento casual, mentre i jeans vestono la parte inferiore del corpo. Le T-shirts possono anche loro essere personalizzate attraverso la stampa o l'iscrizione sul tessuto di slogans, disegni, logos e firme di noti stilisti.\nJeans non denim.\nOltre ai tradizionali jeans in denim adatti per un uso sportivo ed informale e non per certi usi e circostanze, per le persone che pur indossando pantaloni di tessuto pi\u00f9 pregiato non vogliono rinunciare al comfort e alla resistenza dei jeans essendo cos\u00ec liberi nei movimenti senza il rischio di strappi, sono stati creati jeans in tessuto non denim. Essi sono indossati specialmente dalle persone pi\u00f9 adulte, in occasioni pi\u00f9 formali e di lavoro dove \u00e8 richiesto un abbigliamento pi\u00f9 elegante e sono principalmente in fustagno, in twill, tra cui i chinos, in gabardine e in velluto.\nIl jeans nei musei.\nNel \"Museo Nazionale di Arti e Tradizioni Popolari\" di Roma e nel Museo civico etnografico Giovanni Podenzana di La Spezia sono presenti abiti popolari liguri dei sec. XVIII-XIX.\nNella Galleria nazionale di palazzo Spinola a Genova sono visibili statuine del presepe dello scultore genovese Pasquale Navone e della sua bottega datate alla seconda met\u00e0 del Settecento raffiguranti pastori abbigliati con capi jeans.\nNel Museo Giannettino Luxoro di Genova Nervi, \u00e8 conservata una selezione di acquerelli ottocenteschi dell\u2019autore Antonio Pittaluga provenienti dal \"Museo Nazionale di Arti e Tradizioni Popolari\" di Roma, raffiguranti personaggi maschili e femminili nell\u2019abito tradizionale genovese o di altre localit\u00e0 liguri.\nQuattordici paramenti sacri raffiguranti storie della Passione di Cristo sono visibili al Museo Diocesano di Genova (\"Ges\u00f9 spogliato e abbeverato di fiele\" e \"La Deposizione\"), dipinte a monocromo, note come tele della Passione databili tra il XVI e il XVII secolo, sono esempi unici di come questa tela sia stata impiegata per la realizzazione di apparati liturgico-devozionali del XVI secolo. Ispirata alla Grande Passione di Albrecht D\u00fcrer, l'opera, incominciata nel 1538, \u00e8 attribuita in parte al pittore Teramo Piaggio; si tratta di tele blu in fibra di lino tinte con l'indaco che gli storici indicano come le antenate dei blue-jeans.\nAlla fine del XVII secolo un pittore anonimo detto Maestro della tela jeans rappresenta in ogni suo quadro un personaggio vestito (giacca, gonna, grembiule o pantaloni) di fustagno di Genova."}
{"id": "5614119", "revid": "2032913", "url": "https://it.wikipedia.org/wiki?curid=5614119", "title": "Lion Heart", "text": "Lion Heart \u00e8 il quinto album in studio delle Girls' Generation. \u00c8 stato pubblicato dalla SM Entertainment il 19 agosto 2015."}
{"id": "5614123", "revid": "205250", "url": "https://it.wikipedia.org/wiki?curid=5614123", "title": "Joseph Ducreux", "text": "Biografia.\nDopo essersi stabilito a Parigi nel 1760, viaggi\u00f2 a Londra nel 1764 e tra il 1791 e il 1793 e a Vienna, dove soggiorn\u00f2 alcuni anni dal 1769 e dove cre\u00f2 alcune opere, tra cui la copia del ritratto di Maria Antonietta di Charpentier, ora conservata a Versailles. A Vienna divenne primo pittore della regina.\nFu ritrattista molto incisivo, come attestano gli autoritratti, tra cui quello del Museo di Belle Arti di Rouen (1784), quello del Louvre e quello del Museo Jacquemart Andr\u00e9. Gli autoritratti sono molto espressivi, quasi contratti in una smorfia, dove egli si raffigura talvolta mentre ride a crepapelle, talvolta mentre indica se stesso.\nEsegu\u00ec anche delle miniature per tabacchiere, alcune delle quali si trovano al Louvre."}
{"id": "5614136", "revid": "729019", "url": "https://it.wikipedia.org/wiki?curid=5614136", "title": "Stazione di Julius-Leber-Br\u00fccke", "text": "La stazione di Julius-Leber-Br\u00fccke \u00e8 una fermata ferroviaria di Berlino, sita nel quartiere di Sch\u00f6neberg.\nMovimento.\nLa stazione \u00e8 servita dalla linea S\u00a01 della S-Bahn."}
{"id": "5614137", "revid": "124123", "url": "https://it.wikipedia.org/wiki?curid=5614137", "title": "Persone di cognome Lang", "text": ""}
{"id": "5614140", "revid": "135224", "url": "https://it.wikipedia.org/wiki?curid=5614140", "title": "Francisco Laguna Correa", "text": "Biografia.\nSi \u00e8 laureato con una doppia laurea in studi ispanici presso l'UNAM e la Portland State University; si specializza poi in antropologia sociale e in filosofia ispanica, sia presso l'Universit\u00e0 Autonoma di Madrid. Ottiene la laurea con un dottorato di ricerca in Studi Culturali e Letterari presso l'Universit\u00e0 della Carolina del Nord a Chapel Hill. \u00c8 anche laureato con un Master in Belle Arti presso l'Universit\u00e0 di Pittsburgh.\nScrive il libro di microstorie \"Finales felices\", insignito del Premio Letterario della Accademia della lingua Spagnola 2012 (Spanish Language Academy), un istituto con sede a New York City. Nel 2017 il suo romanzo \"Wild North\" \u00e8 stato menzionato nella lista dei migliori libri dell'anno, pubblicata nel giornale messicano \"El Informador\". Il suo romanzo sperimentale \"Crush Me/brokel novel\", scritto in inglese, \u00e8 stato insignito del Premio Internazionale de Poesia della Universit\u00e0 degli Studi di Aguascalientes 2013 in Messico. Anche nel 2017 la rivista \"Chicago Review of Books\" ha raccomandato \"Crush Me/(a broken novel)\" per il Mese Nazionale di Poesia negli Stati Uniti d'America (National Poetry Month). Nel 2016, a Laguna Correa \u00e8 stato assegnato il Premio Fuerza, un riconoscimento civile concesso per la Citt\u00e0 di Pittsburgh e L'Unione Culturale Latino Americana (LACU). \u00c8 stato invitato a parlare sulle opere letterarie e la sua investigazione a molti istituzioni, compreso l'Universit\u00e0 della California, Berkeley e Riverside, l'Universit\u00e0 Emory, l'Universit\u00e0 statale del Texas, e l'Universit\u00e0 Duke.\n\u00c8 stato nominato professore aggregato presso l'Universit\u00e0 di Denver (2018-2019). \u00c8 anche un ex-professore aggregato presso l'Universit\u00e0 di Denver e High Point University. Ricopre inoltre il ruolo di ricercatore associato presso l'Universit\u00e0 di Pittsburgh. "}
{"id": "5614144", "revid": "212348", "url": "https://it.wikipedia.org/wiki?curid=5614144", "title": "Episodi di South Park (diciannovesima stagione)", "text": "La diciannovesima stagione della serie televisiva South Park, composta da 10 episodi, \u00e8 stata trasmessa negli Stati Uniti, da Comedy Central, dal 16 settembre al 9 dicembre 2015.\nIn Italia la stagione \u00e8 stata trasmessa dal 25 settembre al 18 dicembre 2015 su Comedy Central.\nIncredibile e coraggiosa.\nTrama.\nC'\u00e8 un nuovo preside alla scuola elementare di South Park (Preside P.C., ovvero \"Politicamente Corretto\"), che instaura un regno di terrore, assalendo brutalmente Cartman e pressando Kyle affinch\u00e9 cambi la sua opinione su Caitlyn Jenner, che tutti - tranne il ragazzo - considerano \"incredibile e coraggiosa\". Cartman prova a salvare l'amico dalle ulteriori rappresaglie del preside, mentre quest'ultimo recluta Randy Marsh nella sua cricca dedita alla giustizia sociale resa attraverso l'uso di una nomenclatura politicamente corretta.\nChe ne sar\u00e0 di noi?\nTrama.\nIl Signor Garrison lascia il suo lavoro d'insegnante a causa della rabbia nei confronti del flusso di immigrati canadesi irregolari che si \u00e8 riversato a South Park, dopo che in Canada \u00e8 stato eletto come nuovo Primo Ministro un uomo d'affari che assomiglia a Donald Trump. Mentre Butters inizia a frequentare una giovane immigrata canadese per provare a creare un ponte tra abitanti della citt\u00e0 e stranieri, il Signor Garrison intraprende azioni drastiche per eliminare il Primo ministro canadese (che ha fatto erigere un muro al confine con gli Usa per tenere fuori gli statunitensi) e lancia la sua carriera politica, puntando alla ribalta nazionale.\nSouth Park non \u00e8 una citt\u00e0 per poveri.\nTrama.\nI risultati della recente campagna per la presidenza degli Usa lanciata dal Signor Garrison vengono ripresi al The Tonight Show dalla satira pungente di Jimmy Fallon, che dipinge South Park come un luogo popolato da zotici ignoranti, causando l'indignazione generale dei cittadini. Per contrastare questa cattiva pubblicit\u00e0, la comunit\u00e0 prova a far sbarcare a South Park la catena di negozi Whole Foods iniziando a gentrificare la parte povera della citt\u00e0, ovvero la casa di Kenny, costruendoci attorno locali e residence di lusso e rinominando la zona \"SoDoSoPa\" (South of Downtown South Park). Il ragazzino ottiene un lavoro al City Wok, dove il proprietario ha deciso di ricorrere al lavoro minorile per ridurre le spese e contrastare la crisi d'affari del suo ristorante, caduto in declino dopo l'apertura del nuovo quartiere alla moda. Visto che la misura non basta, Kenny e il titolare del locale studiano un piano per fermare l'ascesa di SoDoSoPa.\nCritici da strapazzo.\nTrama.\nMolti abitanti di South Park (tra i quali Cartman, Gerald Broflovski e il Sergente Yates) approfittano del loro status di recensori di Yelp per ottenere privilegi dai ristoratori della citt\u00e0. Per\u00f2 questi ultimi alla fine si stufano e decidono di non far pi\u00f9 entrare i critici on-line nei loro locali. Inizia cos\u00ec una sorta di rappresaglia da parte dei recensori di Yelp, che iniziano a distruggere i ristoranti di South Park e salgono alla ribalta delle cronache televisive, nelle quali vengono riprese le loro azioni che ricordano i video di addestramento dell'Isis. Kyle, con l'aiuto di David (un nuovo compagno di classe vittima di Cartman poich\u00e9 figlio di proprietari di un ristorante), decide di far cessare ogni ostilit\u00e0 tra Yelpers e ristoranti: siccome ogni \"critico\" \u00e8 convinto di essere il migliore, la citt\u00e0 conferisce ad ognuno di loro una medaglia da sfoggiare quando vanno in un ristorante, cos\u00ec i proprietari li riconosceranno e forniranno loro un servizio \"speciale\", cio\u00e8 adulteranno i loro piatti con muco, sperma e altre produzioni corporali. Gli Yelper non si accorgono di nulla e quindi tutti sono felici.\nLa scena in cui Whistlin Willy caccia brutalmente i recensori di yelp fuori dal suo ristorante \u00e8 una parodia di \"Lama tagliente\" (\"Sling Blade\", 1996), quando il personaggio interpretato da Dwight Yoakam butta fuori delle persone dalla sua casa.\nSpazio sicuro.\nTrama.\nCartman chiede aiuto al Preside P.C. perch\u00e9 si sente umiliato dai commenti negativi alle sue foto a petto nudo postate su Twitter e Yelp. Il dirigente scolastico obbliga quindi Butters a fare da censore, eliminando dai profili social del compagno di scuola tutti gli insulti e stilando un report degli apprezzamenti positivi, creandogli cos\u00ec uno \"spazio sicuro\" virtuale. Svolge cos\u00ec bene il suo lavoro che il Preside PC lo costringe a fare lo stesso anche per molte altre persone, compresi alcuni vip, come Steven Seagal, Demi Lovato e Vin Diesel; il ragazzo rimane sveglio fino a tarda notte e soffre di mancanza di sonno per filtrare i commenti negativi sugli account di tutti i social media, con gravi rischi per la sua salute psichica. Nel frattempo Randy Marsh tenta in tutti i modi di non pagare, insieme al costo della spesa del Whole Foods, anche dei dollari extra per la beneficenza, subendo per\u00f2 le vessazioni psicologiche del cassiere.&lt;br&gt;Cartman, Randy, il Preside P.C. e i vip cantano una canzone sul loro spazio sicuro, in cui viene introdotto \"Realt\u00e0\" (\"Reality\"), l'incarnazione fisica delle dure verit\u00e0 che coloro che si chiudono negli spazi sicuri desiderano ignorare. La Realt\u00e0 ha una personalit\u00e0 crudele: vuole abbattere gli spazi sicuri delle persone ed esporle alla negativit\u00e0 del mondo che cercano di ignorare. Randy fan uno spot per sostenere un'America spudorata (con l'hashtag \"#ShamelessAmerica\") in cui i cittadini non sono criticati per nessuna delle loro azioni. Per spingere la cassiera del Whole Foods Market a smettere di chiedergli donazioni, Randy gli dice che sta organizzando una cena di beneficenza per la raccolta di fondi per la sua America spudorata.\nNel frattempo, Butters, privato del sonno, inizia ad avere un'allucinazione su Realt\u00e0 che appare nella sua stanza e lo minaccia. Ci\u00f2 traumatizza a tal punto Butters da presentarsi a scuola nudo e gettarsi dalla finestra, nonostante i tentativi di Kyle e degi altri ragazzi di farlo desistere. La cena di beneficenza, organizzata da Randy e presentata dalla modella Gigi Hadid, viene sconvolta da Realt\u00e0, che dice con rabbia agli ospiti che stanno tutti vivendo negando la verit\u00e0 e li informa di cosa \u00e8 successo a Butters a causa della loro decisione relegare tutta la negativit\u00e0 diretta verso di loro all'innocente bambino, che si trova ricoverato in ospedale.\nRandy e gli altri si rendono conto che \u00e8 sbagliato far fare ad un bamibno il lavoro sporco di cancellare i commenti negativi e creare un artificioso spazio sicuro, e cos\u00ec fanno una nuova pubblicit\u00e0 per aiutare a raccogliere fondi per iPad per i poveri bambini affamati, in modo che possano filtrare i commenti negativi dagli account dei social media dei fundraiser e proteggerli dai troll, liberando cos\u00ec Butters da questa incombenza. La citt\u00e0 condanna poi all'impiccagione pubblica Realt\u00e0, con Butters - che indossa ancora un sostegno ortopedico per il collo - che agisce come suo boia nell'esecuzione, permettendo alla citt\u00e0 di continuare a vivere in uno stato delirante e vergognoso.\nRealt\u00e0 viene rappresentato come il cattivo stereotipato per eccellenza: \u00e8 un uomo bianco alto, magro, con un largo mento, capelli neri e un paio di baffi neri finemente curati, e indossa un abito nero, un cappello a cilindro, un mantello nero e una maschera nera per gli occhi. Questo stereotipo era comune nei film muti all'inizio del Novecento, ed era popolare per via della sua immediatezza.&lt;br&gt;La canzone che si sente in sottofondo negli spot realizzati da Randy \u00e8 \"Amazing Grace\", mentre la canzone che fa da sottofondo al ridicolo \"ballo\" di Steven Seagal \u00e8 \"Got to Be Real\" di Cheryl Lynn.\nTweek e Craig.\nTrama.\nLe ragazze asiatiche della scuola elementare di South Park disegnano immagini in stile yaoi su un'ipotetica relazione omosessuale tra Tweek e Craig. I disegni portano a credere che i due siano realmente gay, ma mentre quasi tutti gli abitanti della citt\u00e0 (eccetto Thomas, il padre di Craig) apprezzano questa love story, gli involontari protagonisti cercano di ribellarsi, senza successo. Intanto Randy Marsh spiega a Thomas Tucker che il fatto di essere gay o meno \u00e8 deciso dagli asiatici (idea che gli \u00e8 stata inculcata da suo figlio Stan); in seguito, chiamando il presidente cinese Xi Jinping, quest'ultimo gli fa notare che lo yaoi \u00e8 un fenomeno legato solo ai giapponesi.\nNel frattempo, nella sua stanza, Cartman sta cercando di dare un senso alla situazione quando si presenta \"Mio Cupidone\", la sua immaginaria impersonificazione di Cupido (gi\u00e0 apparsa in \"Cartman scopre l'amore\"), al quale Eric chiede di aiutare la presunta relazione tra Tweek e Craig. Cartman immagina cos\u00ec Mio Cupidone che spara a Craig con una freccia d'amore mentre questi dorme, e poi gli fa la pip\u00ec in bocca, con grande divertimento di Cartman. Inoltre, Mio Cupidone prova persino a flirtare con lo stesso Cartman, che per\u00f2 lo rifiuta sdegnato in quanto sostiene di non essere omosessuale. Il giorno dopo, Cartman si avvicina a Stan e Kyle, dicendo loro che Tweek e Craig stanno \"facendo sesso\": i due ragazzi, esasperati dalla situazione, stanno in realt\u00e0 facendo a pugni, ma la loro rissa viene scambiata per un \"litigio fra amanti\" e, invece di un'azione disciplinare, il Preside P.C. manda a casa i due con dei soldi.&lt;br&gt; Cartman riceve a casa dei fiori con allegato un biglietto da una persona anonima, che si scopre essere Mio Cupidone; Cartman e Mio Cupidone parlano seriamente di questa relazione in un locale gay, il \"Ruffian's\", i cui avventori sono sorpresi nel vedere il bambino obeso parlare da solo. Cartman rifiuta ancora Mio Cupidone, sostenendo di non essere omosessuale.\nNon riuscendo a convincere la gente del fatto che la loro relazione sia solo un'invenzione delle ragazze asiatiche della scuola, Craig e Tweek stabiliscono un piano per essere lasciati in pace: fare dapprima coming out e contestualmente \"rompere\" la loro storia. Il giorno dopo inscenano cos\u00ec a scuola il finto litigio che avrebbe posto fine alla loro \"storia\", ma sfortunatamente Tweek si lascia trascinare troppo e inventa un certo \"Michael\" e dice a Craig che usa solo le persone e le calpesta, andandosene in lacrime. Gli studenti sono disgustati da Craig per aver \"tradito\" Tweek.\nTweek visita poi Craig, cercando di rimediare, e gli dice che gli ha fatto credere in se stesso pi\u00f9 di quanto chiunque altro abbia fatto prima e che ora tutti sono tristi. Craig rifiuta tuttavia le scuse e sottolinea che Tweek si \u00e8 spinto troppo oltre nella finta rottura, che l'ha fatto passare per un traditore e che ora non avr\u00e0 mai una ragazza; quindi dice a Tweek che dovr\u00e0 \"fare il gay\" con qualcun altro. All'interno della casa, intanto, suo padre Thomas sta parlando con la moglie Laura di come si sente per l'intera situazione, dicendo che ai suoi tempi, l'omosessualit\u00e0 non era accettata.\nMio Cupidone si presenta e spara a Thomas una freccia d'amore, facendo poi pip\u00ec anche nella sua bocca. Thomas si apre e dice a Craig che non pu\u00f2 combattere la sua omosessualit\u00e0, affermando che lo appoggia. Poi, gli d\u00e0 100 dollari. A Shi Tpa Town, Craig raggiunge Tweek e, senza dire nulla, allunga la mano. Tweek la prende e i due camminano per la strada insieme, mano nella mano. Tutti li vedono e sono elettrizzati all'idea. La puntata si conclude con Cartman che, mentre sta espletando funzioni fisiologiche in bagno, ha un rapporto sessuale anale immaginario con Mio Cupidone.\nI terribili ninja.\nTrama.\nL'Agente Barbrady viene chiamato insieme al resto della Polizia ad effettuare un blitz alla scuola elementare di South Park, ma spara per sbaglio ad un ragazzino e viene licenziato. Siccome ad essere ferita \u00e8 stata una vittima facente parte di una minoranza il resto dei poliziotti, dal sergente Yates in gi\u00f9, vengono osteggiati dai cittadini e quindi si rifiutano di intervenire in casi dove siano coinvolti appartenenti a gruppi etnici diversi, dedicandosi invece alla hula. Nel frattempo i ragazzi, ispirati da Token e Kenny, si travestono da ninja per gioco e utilizzano gli edifici in rovina di SoDoSoPa (accanto alla casa di Kenny) come base. I giovani, a causa del loro abbigliamento vengono scambiati per guerriglieri dell'Isis, facendo scappare anche i barboni della zona, che si trasferiscono davanti al Whole Foods.\nEsasperati, i cittadini di South Park chiedono alla Polizia di riprendere a far rispettare la legge ma dato che questi ultimi si rifiutano chiedono aiuto a Barbrady, a cui chiedono di uccidere i \"bambini traditori\" che nel frattempo sono stati contattati anche dalla vera Isis. L'agente quindi si dirige dai ragazzi cercando una soluzione pacifica, ma proprio in quel momento arriva Randy, che aveva intuito che i bambini stavano solo giocando ai ninja e che spinge a terra l'agente a cui parte per sbaglio un colpo che ferisce David (di etnia ispanica), per cui l'agente viene di nuovo licenziato, nonostante non fosse colpa sua. La faccenda del Whole Foods viene risolta concedendo al resto dei poliziotti di compiere qualsiasi atto di brutalit\u00e0 purch\u00e9 solo ai danni di barboni e senza tetto.\nContenuto sponsorizzato.\nTrama.\nJimmy viene spedito nell'ufficio del preside per aver permesso, in quanto responsabile del giornale della scuola, che in un articolo venisse usata la parola \"ritardato\". Preside P.C. prova a imporgli la sua supervisione per i numeri successivi, ma il ragazzo rifiuta, lo accusa di essere a disagio con i portatori di handicap, e inizia a distribuire personalmente le copie casa per casa. Nel tentativo di rassicurare Jimmy sulla bont\u00e0 delle sue intenzioni, il preside invita lui e altri studenti con disabilit\u00e0 fisiche e mentali ad una festa all'interno della confraternita, ma il risultato \u00e8 un articolo che dipinge l'atteggiamento progressista di Preside P.C. e dei suoi amici nei confronti delle minoranze come una mossa per \"rimorchiare\" pi\u00f9 facilmente le ragazze.\nIl giornale scolastico riscuote molto successo tra gli abitanti di South Park, stufi delle notizie on-line che sono sempre pi\u00f9 inframezzate da pubblicit\u00e0 e spam, e la notoriet\u00e0 vale a Jimmy la proposta di un rappresentante del colosso delle assicurazioni GEICO di inserire tra gli articoli (dietro lauto compenso) alcuni pezzi che parlino dei benefici delle polizze. Lo studente rifiuta di inserire contenuti sponsorizzati, e nel frattempo irrompe l'agente Barbrady che lo porta da un gruppo di ex giornalisti che lo informa di un grosso complotto in atto. Le stesse notizie arrivano, tramite la ex Preside Victoria, anche al signor Garrison durante un dibattito della campagna elettorale per le elezioni presidenziali.\nVerit\u00e0 e pubblicit\u00e0.\nTrama.\nLa Preside Victoria, il signor Garrison e Caitlyn Jenner tornano a South Park per controllare come si sta evolvendo la minaccia della pubblicit\u00e0. Prendono in ostaggio Randy Marsh (che ritengono ancora appartenente alla banda di Preside P.C.), ma questi collabora spontaneamente, visto che gli avvenimenti delle ultime settimane, dalla venuta del gruppo dei politicamente corretti all'apertura del Whole Foods, hanno stravolto la cittadina, rendendola - a suo giudizio - un posto troppo elitario e costoso per la gente comune. Intanto Jimmy cerca di scoprire qual \u00e8 lo scopo della misteriosa Leslie, la ragazza pi\u00f9 volte ripresa dal Preside P.C. e che \u00e8 tenuta prigioniera da un gruppo di giornalisti a caccia della verit\u00e0 nell'affare dell'invasione delle pubblicit\u00e0 ingannevoli. La giovane per\u00f2 convince Jimmy a fidarsi di lei, e scappano insieme. Alla scuola elementare i ragazzi, insospettiti dalle assenze prolungate e ingiustificate del preside, di Jimmy e di Leslie, vogliono scoprire cosa c'\u00e8 dietro, ma ogni volta che provano a cercare notizie su internet finiscono con l'essere distratti dalle pubblicit\u00e0 pop-up, e credono che la colpa sia dello strano atteggiamento di Kyle.\nPreside PC Giustizia Finale.\nTrama.\nKyle, traviato da Leslie, crede che Jimmy sia stato ucciso dal Preside P.C. e vuole convincere i suoi amici ad armarsi e lottare contro il dirigente scolastico, ritenuto la causa della diffusione delle pubblicit\u00e0 a South Park. Inoltre sostiene che il padre di Stan abbia fornito aiuto alla banda \"politically correct\". Nel frattempo, mentre in citt\u00e0 tutti si armano per sentirsi pi\u00f9 sicuri, il Preside Victoria, il signor Garrison e Caitlyn Jenner si nascondono a casa Marsh, ma Stan li scopre e viene cos\u00ec a conoscenza delle teorie sul nuovo preside. Jimmy, che \u00e8 tenuto prigioniero, riesce a liberarsi e - sapendo che anche il Preside P.C. \u00e8 vittima della stessa cospirazione - cerca di evitare che quest'ultimo finisca in una trappola che dovr\u00e0 scattare alla convention sulle armi, dove si ritroveranno insieme tutti i cittadini di South Park."}
{"id": "5614145", "revid": "92723", "url": "https://it.wikipedia.org/wiki?curid=5614145", "title": "Thomas Williams", "text": ""}
{"id": "5614147", "revid": "287204", "url": "https://it.wikipedia.org/wiki?curid=5614147", "title": "Thomas Williams (scrittore)", "text": "Biografia.\nThomas Williams nacque a Duluth, nel Minnesota, ma trascorse l'adolescenza a Manhattan. Dopo il servizio militare durante la seconda guerra mondiale, si \u00e8 laureato all'Universit\u00e0 del New Hampshire, e ha frequentato successivamente corsi post-laurea all'universit\u00e0 di Parigi e all'Universit\u00e0 dell'Iowa. Nel 1958 divenne professore di Letteratura inglese all'Universit\u00e0 del New Hampshire, incarico che lasci\u00f2 nel 1989 a causa dell'insorgere di un carcinoma del polmone che lo port\u00f2 a morte l'anno successivo.\nWilliams si dedic\u00f2 anche alla narrativa e, a partire dal 1955, in tre decenni pubblic\u00f2 in volume otto romanzi e una raccolta di racconti, oltre a numerosi brevi racconti apparsi su riviste come \"Esquire\" o \"The New Yorker\". Il suo romanzo \"Town Burning\" fu candidato al National Book Award per la narrativa; Williams fu tuttavia vincitore del premio nel 1975 con il romanzo \"The Hair of Harold Roux\" (I capelli di Harold Roux). Nel 1987 fu candidato al National Book Critics Circle Award per il romanzo \"The Moon Pinnace\"."}
{"id": "5614154", "revid": "695390", "url": "https://it.wikipedia.org/wiki?curid=5614154", "title": "I grandi cinque (Eurovision Song Contest)", "text": ""}
{"id": "5614163", "revid": "454575", "url": "https://it.wikipedia.org/wiki?curid=5614163", "title": "Decadramma", "text": "Il decadramma () \u00e8 una moneta equivalente al valore di dieci dramme. Essa veniva coniata nell'antichit\u00e0 in oro e in argento.\nLa sua coniazione aveva un carattere eccezionale; di commemorazione. I pi\u00f9 noti sono i decadrammi di Atene, Siracusa e Agrigento. Si \u00e8 inoltre a conoscenza di decadrammi coniati al tempo di Alessandro Magno, e altri provenienti da Cartagine."}
{"id": "5614171", "revid": "287204", "url": "https://it.wikipedia.org/wiki?curid=5614171", "title": "554 (numero)", "text": "Cinquecentocinquantaquattro (554) \u00e8 il numero naturale dopo il 553 e prima del 555."}
{"id": "5614172", "revid": "1263156", "url": "https://it.wikipedia.org/wiki?curid=5614172", "title": "Cinquecentocinquantaquattro", "text": ""}
{"id": "5614176", "revid": "33689", "url": "https://it.wikipedia.org/wiki?curid=5614176", "title": "Episodi di Zoo", "text": ""}
{"id": "5614180", "revid": "109943073", "url": "https://it.wikipedia.org/wiki?curid=5614180", "title": "Antonio De Bellis (pittore)", "text": "Biografia.\n\u00c8 documentato con certezza solo nel ciclo di tele con \"Storie di San Carlo Borromeo\", realizzato tra il 1636 ed il 1640 per la Chiesa di San Carlo alle Mortelle a Napoli.\nMolto vicino a Bernardo Cavallino e spesso confuso con quest'ultimo (ad esempio nel \"Buon Samaritano\" e in \"Lot e le figlie\", ora nella collezione Lodi a Campione d'Italia), De Bellis fu uno dei pi\u00f9 dei pi\u00f9 originali allievi di Massimo Stanzione, ma sub\u00ec l'influsso di Jusepe de Ribera, sviluppando una propria linea sia nelle composizioni per committenti religiosi, sia in storie sacre per collezionisti. Nelle sue ultime opere, create tra il 1657 ed il 1660, si afferma una stanca svolta classicista, come ad esempio nella \"Madonna e Santi\", opera siglata presente nel Convento dei Domenicani di Ragusa di Dalmazia o nella \"Trinitas Terrestris\", opera siglata ora nella Chiesa della Madonna di S\u00fcnj a Lopud."}
{"id": "5614184", "revid": "339392", "url": "https://it.wikipedia.org/wiki?curid=5614184", "title": "Citt\u00e0 metropolitane della Sicilia", "text": ""}
{"id": "5614191", "revid": "872655", "url": "https://it.wikipedia.org/wiki?curid=5614191", "title": "Ren\u00e9 Vuaillat", "text": "Biografia.\nFormatosi nel 1941 all'Istituto delle Arti e dei Mestieri di Cluny, durante la Seconda Guerra Mondiale partecip\u00f2 attivamente anche alla Resistenza francese nelle zone dell'Ain e del Giura. Ci\u00f2 non imped\u00ec al giovane Vuaillat, una volta terminato il conflitto, di ottenere nel 1946 la laurea in ingegneria presso la \"\u00c9cole nationale sup\u00e9rieure du p\u00e9trole et des moteurs\" a Rueil-Malmaison. Il 10 settembre dello stesso anno entr\u00f2 come ingegnere motoristico alla Renault. A partire dal 1\u00ba gennaio 1952, Vuaillat \u00e8 assegnato alla direzione del centro ricerca applicata, dove mette a punto l'applicazione dei motori a pistoni liberi Pescara sulle automotrici ferroviarie prodotte dalla Casa della Losanga in quel periodo. Il 1\u00ba agosto 1953 divenne responsabile aggiunto al servizio di studio motoristico, mentre il 1\u00ba gennaio del 1957 divenne egli stesso capo di quel settore.\nTra la fine degli anni '50 e l'inizio del decennio seguente, Vuaillat concep\u00ec il primo dei motori \"Sierra\", pi\u00f9 conosciuti come motori \"Cl\u00e9on-Fonte\". Tali motori apparvero per la prima volta sotto il cofano della Renault Floride S e della Renault 8. I motori \"Cl\u00e9on-Fonte\" divennero apprezzati per la loro longevit\u00e0 e robustezza, ed equipaggeranno generazioni di modelli della Casa, evolvendo nel corso degli anni dagli originari 956 cm\u00b3 a 1565\u00a0cm\u00b3, passando dalla \"Floride\" alla Twingo, dalla Renault 11 Turbo alla Renault 5 Turbo, ed ancora le Renault 4, 5, 12, 18, 19 e 21 (solo per citarne alcune), e senza dimenticare le sportive Alpine-Renault, le \"americane\" Renault Alliance, i furgoni Estafette e Trafic e le rumene Dacia a partire dal 1971.\nA partire dal 1\u00ba gennaio 1965 divenne capo della sezione telai ed architetture, mentre dal 1\u00ba luglio dello stesso anno divenne invece direttore dei progetti meccanici. A partire dal 1\u00ba gennaio 1976, Vuaillat divenne direttore della Renault-Gordini, l'altra sezione sportiva della Casa francese che in quegli anni si distinse per le sue vittorie in campo agonistico assieme all'Alpine-Renault. Nello stesso periodo fu anche direttore aggiunto nella sezione ricerca e sviluppo automobilistico. Termin\u00f2 la sua carriera come direttore delle tecniche avanzate di prodotto.\nA Vuaillat si deve anche il dispositivo di ripartizione della frenata ad aderenza totale, il cui brevetto fu depositato dalla \"R\u00e9gie\" il 13 febbraio 1980. In sostanza, i due assi di un'auto sono provvisti di due differenziali e sono collegati fra loro da una ruota libera, che per\u00f2 si blocca e si sblocca ogni volta che un asse \u00e8 pi\u00f9 frenato dell'altro.\nVuaillat si ritir\u00f2 in pensione il 31 dicembre 1985."}
{"id": "5614194", "revid": "125165852", "url": "https://it.wikipedia.org/wiki?curid=5614194", "title": "Alta infedelt\u00e0 (programma televisivo)", "text": "Alta infedelt\u00e0 - Nuovi modi per tradire \u00e8 un programma televisivo italiano di genere \"scripted reality\", prodotto da Stand by Me andato in onda dal 9 marzo 2015 al 30 marzo 2018 sui canali Real Time e Nove. Nel 2021 viene confermata una sesta stagione in anteprima su discovery+.\nIl programma.\nGli episodi ricostruiscono diverse storie d'amore sfociate nell'infedelt\u00e0 e nel tradimento: ogni storia veniva raccontata dal punto di vista del traditore, della persona tradita e dell'amante. Il tutto veniva accompagnato da ricostruzioni in cui figuravano degli attori e dalla voce narrante di Perla Liberatori.\nLe storie prevedono diversi finali, tra cui riconciliazioni, separazioni seguite da vendette o svolte di carriera.\nUn episodio \u00e8 diviso in quattro parti.\nUna prima in cui si presenta la storia di amore dei fidanzati o dei coniugi coinvolti e l'amante. Una seconda il cui si passa al tradimento (accompagnato dalla battuta \"Alta infedelt\u00e0\" inserita in una frase). Una terza in cui la faccenda finisce con la scoperta del tradimento. Una quarta in cui prima dei crediti si spiega l'avvenire delle tre persone."}
{"id": "5614197", "revid": "2036605", "url": "https://it.wikipedia.org/wiki?curid=5614197", "title": "Journal asiatique", "text": "Il Journal asiatique \u00e8 una pubblicazione francese fondata nel 1822 dalla Soci\u00e9t\u00e9 Asiatique allo scopo di promuovere gli studi orientalistici.\nContributori.\nTra i suoi contributori figurano: Antoine Bazin, \u00c9douard Biot, Marie-F\u00e9licit\u00e9 Brosset, Henri de Contenson, Joseph Derenbourg, Hartwig Derenbourg, Louis Finot, Fulgence Fresnel, Ren\u00e9 Grousset, Mayer Lambert, Henri Maspero, Paul Masson-Oursel, Adolf Neubauer, Robert des Rotours, Antoine-Jean Saint-Martin, Rolf Stein, Melchior de Vog\u00fc\u00e9 e altri ancora.\nIl \"Journal asiatique\" compare senza interruzioni dall'epoca della sua creazione. Oggi ha cadenza semestrale ed \u00e8 pubblicato col contributo del CNRS.\nTra i redattori del \"Journal asiatique\", dal 1822 ai nostri giorni, figurano:"}
{"id": "5614200", "revid": "1573940", "url": "https://it.wikipedia.org/wiki?curid=5614200", "title": "Ptychozoon", "text": "Ptychozoon , il geco volante, \u00e8 un genere di piccoli sauri della famiglia Gekkonidae, proprio dell'Asia sudorientale.\nCome indica il nome volgare, le specie incluse in questo genere, che sono a tutti gli effetti dei veri gechi (sottofamiglia Gekkoninae), hanno per\u00f2 la capacit\u00e0 di volare - pi\u00f9 correttamente di planare - sostenuti nella loro caduta controllata da apposite membrane sui fianchi del corpo.\nQuesto genere \u00e8 limitato all'Indocina (dalla fascia pi\u00f9 occidentale dell'India fino al Vietnam) e agli arcipelaghi vicini (Indonesia, Filippine, Nicobare). Diverse specie sono endemiche di aree ristrette.\nTassonomia.\nIl genere \"Ptychozoon\" comprende le seguenti otto specie:"}
{"id": "5614203", "revid": "300067", "url": "https://it.wikipedia.org/wiki?curid=5614203", "title": "Surrey Heat", "text": ""}
{"id": "5614206", "revid": "300067", "url": "https://it.wikipedia.org/wiki?curid=5614206", "title": "Surrey United", "text": ""}
{"id": "5614211", "revid": "107720", "url": "https://it.wikipedia.org/wiki?curid=5614211", "title": "Aeroporto di Cluj-Napoca-Avram Iancu", "text": ""}
{"id": "5614222", "revid": "958063", "url": "https://it.wikipedia.org/wiki?curid=5614222", "title": "Joseann Offerman", "text": ""}
{"id": "5614223", "revid": "122929329", "url": "https://it.wikipedia.org/wiki?curid=5614223", "title": "Nissan NV400", "text": "Il Nissan NV400 \u00e8 un furgone prodotto dalla casa automobilistica giapponese Nissan a partire dal 2010. Sostituisce il Nissan Interstar (1998-2011) ed \u00e8 realizzato sulla stessa base del Renault Master III serie e dell'Opel Movano II serie.\nContesto.\n\u00c8 stato presentato al pubblico nel settembre 2010 al Salone Internazionale dei Veicoli Commerciali di Hannover.\nRispetto al predecessore Nissan Interstar, sono disponibili quattro varianti di lunghezza, che possono essere combinate con tre diverse altezze. A spingere il veicolo c'\u00e8 un motore turbodiesel common rail da 2,3 litri con potenze che vanno da 74 a 107 kW, abbinato a un cambio manuale a 6 marce. L'NV400 \u00e8 disponibile in configurazione sia a trazione anteriore che a trazione posteriore. Le versioni disponibili vanno da 2,8 alle 4,5 tonnellate di massa totale a terra e con una capacit\u00e0 di carico che va da 8 a 17 m\u00b2.\nOltre al furgone e al minibus, \u00e8 disponibile anche in configurazione con cabina singola o doppia."}
{"id": "5614226", "revid": "124186160", "url": "https://it.wikipedia.org/wiki?curid=5614226", "title": "Nissan Trade", "text": "Il Nissan Trade \u00e8 un furgone prodotto filiale spagnola dalla casa automobilistica giapponese Nissan dal 1986 al 2001. Era disponibile sia in versione furgone che in versione autocarro ed era la versione rimarcata di un modello Ebro dopo l'acquisto dell'azienda spagnola da parte di Nissan.\nFu sostituito dal Nissan Interstar (2002-2010)."}
{"id": "5614227", "revid": "767487", "url": "https://it.wikipedia.org/wiki?curid=5614227", "title": "The Footlights of Fate", "text": "The Footlights of Fate \u00e8 un film muto del 1916 diretto da William Humphrey.\nLa sceneggiatura si basa sul romanzo \"Joan Thursday\" di Louis Joseph Vance, pubblicato a Boston nel 1913.\nTrama.\nQuando Joan Thursday viene licenziata perch\u00e9 non accetta le avances del caporeparto del negozio dove lavora, suo padre, un beone, la butta fuori di casa. La giovane comunque riesce a trovare un altro lavoro come segretaria di un commediografo, John Matthias, con il quale comincia una storia d'amore dopo che lui viene lasciato dalla fidanzata Venetia che gli preferisce Marbridge, un ricco finanziatore di spettacoli teatrali. Joan e John si sposano ma il loro matrimonio finisce ben presto perch\u00e9 la donna, nonostante le obiezioni del marito, diventa attrice, sostenuta da Marbridge. Quest'ultimo, la sera del debutto, cerca di sedurla ma nel camerino irrompe Nell, una sua ex, che - per vendicarsi - lo uccide. Joan, il cui padre alcoolizzato si \u00e8 ravveduto, torna a casa, decisa a continuare la sua carriera di attrice sola o con John, se il marito ritorner\u00e0 sui suoi passi e accetter\u00e0 la sua scelta.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 21 agosto 1916."}
{"id": "5614229", "revid": "1305772", "url": "https://it.wikipedia.org/wiki?curid=5614229", "title": "Antonio De Bellis (disambigua)", "text": ""}
{"id": "5614234", "revid": "1543377", "url": "https://it.wikipedia.org/wiki?curid=5614234", "title": "Auctorem Fidei", "text": "Auctorem Fidei \u00e8 una bolla pontificia promulgata il 28 agosto 1794 dal papa Pio VI per condannare il Sinodo di Pistoia, il vescovo Scipione de' Ricci ed altri vescovi della Toscana che hanno preso parte al sinodo, accusati di sostenere la corrente giansenista."}
{"id": "5614236", "revid": "124123", "url": "https://it.wikipedia.org/wiki?curid=5614236", "title": "Granio Liciniano", "text": "Biografia.\nCitato solo da Macrobio e da Servio nel suo commento virgiliano, Granio Liciniano \u00e8 stato inquadrato nell'et\u00e0 di Adriano per un suo giudizio sfavorevole a Sallustio, singolarmente consonante con l'arcaismo di Frontone.\n\"Historiae\".\nGranio compil\u00f2 un'epitome romanzesca della storia romana, attingendo principalmente a Livio e Sallustio, che si estendeva almeno in 36 libri, ricca di aneddoti e particolari leggendari, di cui restano, in un palinsesto, parti dei libri XXVI, XXVIII, XXXIII, XXXV-XXXVI, dal 163 al 78 a.C. Il palinsesto, scoperto nel 1853, \u00e8 di difficile lettura, poich\u00e9 si presenta come \"doppio palinsesto\": una copia del V secolo d.C. fu sovrascritta nel secolo successivo con un trattato grammaticale, nuovamente eraso, un secolo dopo, con una traduzione siriaca delle omelie di Giovanni Crisostomo.\nGranio Liciniano rispecchia l'evoluzione del pensiero storico intorno al II secolo d.C., con opinioni anche piuttosto nette, nonostante il carattere romanzato della sua opera: ad esempio, a suo parere, Sallustio non doveva essere letto come uno storico, ma come un oratore .\nGranio scrisse anche le \"Cenae Suae\", opera enciclopedica con interessi antiquari alla maniera di Aulo Gellio."}
{"id": "5614237", "revid": "833946", "url": "https://it.wikipedia.org/wiki?curid=5614237", "title": "Auctorem fidei", "text": ""}
{"id": "5614240", "revid": "287204", "url": "https://it.wikipedia.org/wiki?curid=5614240", "title": "China Open 2015", "text": "Il China Open 2015 \u00e8 stato un torneo di tennis giocato sui campi di cemento all'aperto. \u00c8 stata la 17\u00aa edizione del torneo maschile, che appartiene al circuito ATP Tour 500 nell'ambito dell'ATP World Tour 2015, e la 19\u00aa del torneo femminile facente parte della categoria Premier nell'ambito del WTA Tour 2015. Sia gli incontri maschili che quelli femminili si sono giocati all'Olympic Green Tennis Center di Pechino, Cina, dal 5 al 11 ottobre 2015.\nPartecipanti ATP.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nPartecipanti WTA.\nAltre partecipanti.\nLe seguenti giocatrici hanno ricevuto una wildcard per il tabellone principale:\nLe seguenti giocatrici sono passate dalle qualificazioni:\nCampioni.\nSingolare maschile.\n Novak \u0110okovi\u0107 ha sconfitto in finale Rafael Nadal con il punteggio di 6\u20132, 6\u20132.\nSingolare femminile.\n Garbi\u00f1e Muguruza ha battuto in finale Timea Bacsinszky con il punteggio di 7-5, 6-4.\nDoppio maschile.\n Vasek Pospisil / Jack Sock hanno sconfitto in finale Daniel Nestor / \u00c9douard Roger-Vasselin con il punteggio di 3\u20136 , 6\u20133 , [10\u20136].\nDoppio femminile.\n Martina Hingis / Sania Mirza hanno battuto in finale Chan Hao-ching / Latisha Chan con il punteggio di 69-7, 6-1, [10-8]."}
{"id": "5614245", "revid": "110157", "url": "https://it.wikipedia.org/wiki?curid=5614245", "title": "Joy of Nothing", "text": "Joy of Nothing \u00e8 il secondo album in studio del cantautore britannico Foy Vance, pubblicato il 26 agosto 2013 dalla Glassnote Records.\nIl disco.\nAnticipato nel mese di febbraio 2013 dal videoclip della title track, \"Joy of Nothing\" ha visto la partecipazione vocale di due artisti d'eccezione: Ed Sheeran nel brano conclusivo \"Guiding Light\" e Bonnie Raitt in \"You and I\" (brano gi\u00e0 reso disponibile per l'ascolto il 15 agosto).\nIl 10 luglio 2013 \u00e8 stato reso disponibile per la visione attraverso un sito apposito il documentario \"Recording Nothing\", che illustra le fasi di registrazione e sviluppo dell'album. Nel mese di novembre dello stesso anno l'album ha vinto la prima edizione del Northern Ireland Music Prize."}
{"id": "5614246", "revid": "8660", "url": "https://it.wikipedia.org/wiki?curid=5614246", "title": "Sport Com\u00e9rcio e Salgueiros", "text": "Sport Com\u00e9rcio e Salgueiros, comunemente abbreviato in SC Salgueiros, \u00e8 una societ\u00e0 calcistica portoghese fondata nel 1911 a Paranhos.\nDall'anno della sua rifondazione (2008) \u00e8 noto come Sport Clube Salgueiros 08. Dal giugno 2015, la commissione amministrativa ha permesso al club di utilizzare lo stemma sociale del vecchio club e di togliere lo \"08\" dalla denominazione, sancendo di fatto l'acquisizione dei beni immateriali della vecchia societ\u00e0.\nStoria.\nFondazione.\nNel 1911, un gruppo di amici (Jo\u00e3o da Silva Almeida, An\u00edbel Jacinto e Antenor) decisero di fondare un club calcistico dopo aver assistito ad una partita che opponeva F.C. Porto e S.L. Benfica al Campo da Rainha. Il gruppo di amici si riuniva dopo l'orario di lavoro e cenava in un ristorante (il Lamp 1047) tra le strade \"Constitui\u00e7\u00e3o\" e \"Particular de Salgueiros \"per discutere idee e fondare il loro nuovo club. Cos\u00ec si \u00e8 formato lo Sport Grupo e Salgueiros.\nAll'epoca il club non disponeva di risorse economiche, cos\u00ec i tre fondatori decisero di raccoglierle cantando canzoni natalizie porta a porta durante le vacanze di Natale del 1911. La colletta frutt\u00f2 in totale 2800 reis, sufficienti per acquistare il loro primo pallone da calcio. Decisero che il colore delle loro magliette sarebbe stato il rosso come quelle del Benfica, in modo da distinguersi dai rivali cittadini delPorto.\nIl loro primo campo di gioco fu l\"'Arca D'\u00c1gua\", dove giocarono i loro primi incontri che li opposero allo Sport Progresso, al Carvalhido Football Club, ed altri.\nFusione.\nNel biennio 1916-1917 il nome della squadra fu cambiato in Sport Porto e Salgueiros per una questione di orgoglio locale. Tuttavia, nel 1920, dopo una profonda crisi di carattere economico, lo Sport Porto e Salgueiros decise di unire le proprie forze con un altro club sportivo locale chiamato Sport Com\u00e9rcio adottando il nuovo nome di Sport Com\u00e9rcio e Salgueiros. Il club avrebbe giocato per svariati anni (24 in totale) nella massima divisione portoghese.\nCrisi recente e declino.\nNel 2004-2005 la prima squadra, affrontando la pi\u00f9 grave crisi economica dalla sua fondazione, fu retrocessa con provvedimento amministrativo dalla seconda divisione nazionale (allora, \"liga de honra\") alla seconda divisione nazionale B Nord \"(segunda divis\u00e3o B, zona Norte\"). A causa della crisi finanziaria tutti i giocatori partecipanti alla stagione 2004-2005 furono dilettanti, la maggior parte promossi dalle squadre giovanili.\nIl club perse anche il suo stadio simbolo, (Est\u00e1dio Engenheiro Vidal Pinheiro), che fu venduto all'amministrazione comunale allo scopo di costruire una stazione della metropolitana nello stesso luogo e quindi non ebbe pi\u00f9 un'arena casalinga dove disputare le partite o allenarsi\nCol perdurare della drammatica situazione finanziaria il club fall\u00ec alla fine del campionato 2004-2005.\nLa rifondazione.\nIl Salgueiros fece il suo ritorno al calcio maggiore col nome di Sport Clube Salgueiros 08 all'inizio della stagione calcistica 2008-2009. In ogni caso, le squadre giovanili continuarono ad usare l'antico nome di \"Sport Com\u00e9rcio e Salgueiros\". Il nome del club venne cambiato perch\u00e9 alla vecchia societ\u00e0 \"Sport Com\u00e9rcio e Salgueiros\" era inibita l'acquisizione di calciatori professionisti a causa della pregressa posizione debitoria. Venne ammessa alla seconda divisione del campionato locale della \"Associa\u00e7\u00e3o de Futebol do Porto\", terminando al primo posto il loro girone e guadagnando l'accesso alla finale per la promozione alla prima divisione dello stesso campionato portense. Vinta la partita di finale, la squadra disput\u00f2 il seguente torneo di prima divisione terminando seconda, cosa che le fece conquistare la promozione nella Lega d'Onore della Associa\u00e7\u00e3o de Futebol do Porto. Nel campionato 2011-2012, allenata dall'ex calciatore Carlos Secret\u00e1rio, il Salgueiros 08 fin\u00ec di nuovo seconda nella Lega d'Onore e venne cos\u00ec ammessa alla Terza Divisione portoghese. Una nuova promozione avvenne al termine del campionato 2012-2013, cosa che permise al club di disputare la stagione 2013-2014 nel \"Campeonato Nacional de Seniores\", attuale terzo livello del campionato di calcio lusitano, dove arriv\u00f2 quinta (su 10) nel proprio girone e quindi fuori dalle scelte per il girone finale che determinava la promozione. Meglio disputata fu la stagione 2014-2015 che vide la squadra accedere al proprio girone finale, ma piazzarsi solo sesta, lontana dai giochi per la Segunda Liga.\nAltre divisioni sportive.\nIl club si \u00e8 distinto in parecchi sport, come calcio, pallanuoto, pallamano e atletica leggera e malgrado il Salgueiros non possieda una piscina, la squadra di pallanuoto allenata da Nuno Mariani, vinse il suo 12\u00ba titolo consecutivo nel 2006, arrivando seconda l'anno successivo e vincendo il suo 13\u00b0 nel 2008."}
{"id": "5614247", "revid": "812213", "url": "https://it.wikipedia.org/wiki?curid=5614247", "title": "Farcitura", "text": ""}
{"id": "5614249", "revid": "92723", "url": "https://it.wikipedia.org/wiki?curid=5614249", "title": "Campionato mondiale di hockey su ghiaccio 1971", "text": "Il 38\u00ba Campionato mondiale di hockey su ghiaccio, valido anche come 49\u00ba campionato europeo di hockey su ghiaccio, si tenne nel periodo fra il 19 marzo e il 3 aprile 1971 in Svizzera, nelle citt\u00e0 di Berna e Ginevra. La nazione rossocrociata aveva gi\u00e0 ospitato il campionato mondiale in quattro occasioni nelle edizioni del 1935, del 1939, del 1953 e del 1961. Ginevra aveva gi\u00f2 organizzato la competizione nel 1961 mentre per Berna si tratt\u00f2 della prima volta in assoluto. Il gruppo B si gioc\u00f2 anch'esso in Svizzera a Ginevra, Berna, La Chaux-de-Fonds e Lyss, mentre il gruppo C si svolse in numerose citt\u00e0 dei Paesi Bassi.\nAll'edizione del 1971 si iscrissero 22 nazionali suddivise nei tre gruppi A, B e C; al termine del torneo le sei nazionali del Gruppo A e le sei migliori del Gruppo B si qualificarono per il torneo olimpico di Sapporo 1972. Il Gruppo A si disput\u00f2 con un doppio girone all'italiana per un totale di dieci partite, il primo a Berna e il secondo a Ginevra. Per l'ultima volta i portieri poterono giocare senza la maschera protettiva. Il torneo fu vinto per la nona volta consecutiva dall', seguita sul podio dalla , vincitrice del campionato europeo, e dalla . Vennero retrocessi gli , sostituiti dalla vincitrice del Gruppo B.\nQualificazioni.\nLa rifiut\u00f2 di partecipare ai mondiali di Gruppo A del 1971, lasciando perci\u00f2 un posto libero. Venne organizzato uno spareggio con gare di andata e ritorno fra , seconda classificata dell'ultimo Gruppo B, e la appena retrocessa dal Gruppo A.\nGruppo A.\nLa si qualific\u00f2 al Gruppo A, mentre la prese parte al Gruppo B.\nCampionato mondiale Gruppo A.\nRiconoscimenti.\nRiconoscimenti individuali\nAll-Star Team\nCampionato europeo.\nIl torneo fu valido anche per il 49\u00ba campionato europeo. Il titolo continentale fu assegnato secondo una classifica che teneva conto solo degli scontri tra le squadre europee nel campionato mondiale; la vittoria and\u00f2 per la nona volta alla , giunta al secondo posto.\nCampionato mondiale Gruppo B.\nIl Campionato mondiale di Gruppo B si disput\u00f2 nelle citt\u00e0 di Ginevra, Berna, La Chaux-de-Fonds e Lyss, in Svizzera, dal 5 al 14 marzo 1971.\nCampionato mondiale Gruppo C.\nIl Campionato mondiale di Gruppo C si disput\u00f2 nelle citt\u00e0 di Eindhoven, Geleen, Groninga, Heerenveen, Nimega, Rotterdam, 's-Hertogenbosch, Tilburg e Utrecht, nei Paesi Bassi, dal 26 febbraio al 7 marzo 1971."}
{"id": "5614251", "revid": "729019", "url": "https://it.wikipedia.org/wiki?curid=5614251", "title": "China Open 2015 - Doppio femminile", "text": "Peng Shuai e Andrea Hlav\u00e1\u010dkov\u00e1 erano le detentrici del torneo ma Peng non ha partecipato per infortunio. Hlav\u00e1\u010dkov\u00e1 ha fatto coppia con Lucie Hradeck\u00e1 perdendo ai quarti di finale da Casey Dellacqua e Jaroslava \u0160vedova.\nIn finale Martina Hingis e Sania Mirza hanno sconfitto Chan Hao-ching e Chan Yung-jan per 69-7, 6-1, [10-8].\nTeste di serie.\nLe prime quattro teste di serie ricevono un bye per il secondo turno."}
{"id": "5614254", "revid": "767487", "url": "https://it.wikipedia.org/wiki?curid=5614254", "title": "Rosario anglicano", "text": "Il Rosario anglicano, meglio conosciuto come le Perle da preghiera anglicane o come Coroncina anglicana, \u00e8 una coroncina di perle usata dagli anglicani, dagli anglo-cattolici, ma anche da anglicani convertiti al cattolicesimo. Questa devozione nacque alla fine del XIX secolo nella diocesi anglicana del Texas. Questo tipo di coroncina non gode di benedizione o di culto, come presso i cattolici, \nPerle.\nIl rosario anglicano \u00e8 costituito da 33 perle divise in quattro gruppi di sette, con perle aggiuntive chiamate \"Cruciforms\" che separano i gruppi. Il numero trentatr\u00e9 simboleggia gli anni della vita di Cristo sulla Terra, mentre il numero sette simboleggiano i giorni della creazione, le stagioni dell'anno della Chiesa e la completezza della Fede.\nRaggruppamenti.\nI raggruppamenti sono chiamati \"settimane\", al contrario del Rosario cattolico, che \u00e8 formato da cinque gruppi di dieci grani chiamati \"decine\".\nLe perle sono disposte in forma circolare chiuse da una croce, spesso una Croce celtica o una Crocifisso di San Damiano. La recita inizia con il Segno della Croce, seguito dalla preghiera iniziale e dalla recita delle formule sui Cruciforms e sulle \"settimane\"; si conclude con il Padre nostro e la Preghiera della Croce. "}
{"id": "5614259", "revid": "247222", "url": "https://it.wikipedia.org/wiki?curid=5614259", "title": "Tonino De Bellis", "text": ""}
{"id": "5614261", "revid": "643662", "url": "https://it.wikipedia.org/wiki?curid=5614261", "title": "Yaima Ort\u00edz", "text": "Giocava nel ruolo di schiacciatrice e libero.\nCarriera.\nLa carriera di Yaima Ort\u00edz inizia nei tornali locali cubani, partecipando con la formazione provinciale della Ciudad Habana. Nel 2001 riceve le prime chiamate nella nazionale cubana, vincendo la medaglia d'argento al campionato nordamericano; nel 2003 vince altri due argenti ai XIV Giochi panamericani e nuovamente al campionato nordamericano, un anno dopo invece, dopo essere stata premiata come miglior attaccante alla Coppa Panamericana, vince la medaglia di bronzo ai Giochi della XXVIII Olimpiade di Atene.\nGrazie ai buoni risultati ottenuti con la nazionale, riceve il permesso dalla Federazione pallavolistica di Cuba di giocare all'estero, approdando nella stagione 2004-05 nella Superliga russa, dove difende i colori della \u017denskij Volejbol'nyj Klub Dinamo Moskovskaja di Kaliningrad, per poi essere ingaggiata nella stagione seguente dal Volejbol'nyj klub Uralo\u010dka di Ekaterinburg; con la nazionale vince la terza medaglia d'argento al campionato nordamericano 2005, seguita un anno dopo da un nuovo argento ai XX Giochi centramericani e caraibici.\nRitorna in seguito a giocare a Cuba con la sua squadra provinciale di appartenenza, continuando peraltro a collezionare medaglie con la nazionale: dopo i due ori del 2007 ai XV Giochi panamericani ed al campionato nordamericano, un anno dopo si aggiudica la medaglia d'argento al World Grand Prix e partecipa ai Giochi della XXIX Olimpiade di Pechino, al termine dei quali si ritira dalla nazionale.\nOsservate due annate di inattivit\u00e0 per poter lasciare Cuba, nella stagione 2010-11 ritorna in Russia, questa volta al Volejbol'nyj klub Omi\u010dka; tuttavia nel febbraio 2011 lascia la squadra, giocando la seconda parte di stagione all'\u0130qtisad\u00e7\u0131 Voleybol Klubu di Baku, nella Superliqa azera. Dopo essere tornata nella Superliga russa per il campionato 2011-12, nel quale difende i colori della \u017denskij volejbol'nyj klub Dinamo Moskva, nel campionato seguente approda al , club militante nella Voleybol 1. Ligi turca, col quale gioca il suo ultimo campionato, decidendo di ritirarsi al termine della stagione."}
{"id": "5614273", "revid": "767487", "url": "https://it.wikipedia.org/wiki?curid=5614273", "title": "The Chattel", "text": "The Chattel \u00e8 un film muto del 1916 diretto da Frederick A. Thomson (come Fred Thomson).\nTrama.\nUn finanziere decide di sposarsi con una giovane il cui padre \u00e8 rovinato. Lui, con i suoi modi spicci e dittatoriali, paga i debiti del padre, ottenendo in questo modo l'assenso della ragazza. Ma il matrimonio si rivela infelice per gli atteggiamenti dell'uomo che, sia nella vita che negli affari, si comporta senza piet\u00e0, usando sempre il pugno di ferro. La moglie, ridotta ad odiarlo, fugge da casa; lui, alla fine, si rende conto che se vorr\u00e0 una vita diversa e felice, dovr\u00e0 trovare in s\u00e9 la forza di cambiare.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 24 settembre 1916."}
{"id": "5614275", "revid": "287204", "url": "https://it.wikipedia.org/wiki?curid=5614275", "title": "China Open 2015 - Singolare femminile", "text": "Marija \u0160arapova era la detentrice del titolo che ha deciso di non partecipare per infortunio.\nIn finale Garbi\u00f1e Muguruza ha sconfitto Timea Bacsinszky per 7-5, 6-4.\nTeste di serie.\nLe quattro semifinaliste di Wuhan ricevono un bye per il secondo turno."}
{"id": "5614277", "revid": "1305772", "url": "https://it.wikipedia.org/wiki?curid=5614277", "title": "Matilde di Svevia", "text": "Origine.\nEra la figlia primogenita del duca di Svevia, Ermanno II (\u2020 1003, come ci viene confermato dal \"Thietmari Merseburgensis episcopi chronicon\", che definisce Corrado I di Carinzia, primo marito di Matilde, genero di Ermanno) e di Gerberga di Borgogna (\u2020 1018, come ci viene confermato dal\" Wiponis, Vita Chuonradi II Imperatoris\"), che secondo l'\"Herimanni Augiensis Chronicon\" era figlia del re di Arles o delle due Borgogne, Corrado il Pacifico (925 \u2013 993) e di Matilde di Francia (943 \u2013 circa 990).Ermanno II di Svevia era figlio del duca di Svevia, Corrado I e di Richilde, figlia dell'Imperatore del Sacro Romano Impero, Ottone I di Sassonia, sia secondo gli \"Annales Einsidlenses\", che secondo l'\"Annalista Saxo\".Inoltre Matilde era cognata dell'Imperatore del Sacro Romano Impero, Corrado II, che aveva sposato sua sorella, Gisella di Svevia, come risulta dal \"Chronicon Sancti Mich\u00e6lis, monasterii in pago Virdunensi\", ed era sorella dell'ultimo re di Arles, Rodolfo III di Borgogna.\nBiografia.\nPrimo matrimonio.\nMatilde, nel 1002, secondo il \"Thietmari Merseburgensis episcopi chronicon\", Matilde fu data in moglie a Corrado, figlio del duca di Carinzia, Ottone di Franconia, sia secondo il\" Wiponis, Vita Chuonradi II Imperatoris\", che secondo l'\"Herimanni Augiensis Chronicon\", che precisa inoltre che era fratello di Brunone di Carinzia, il futuro papa Gregorio V; il padre, Ottone di Franconia, dopo la morte dell'imperatore Ottone III di Sassonia, essendo nipote di Ottone I di Sassonia, in quello stesso anno (1002), era stato tra i principali candidati alla successione al titolo di re di Germania, ma egli rinunci\u00f2 favorendo l'ascesa di Enrico II, ed in cambio egli ricevette dal nuovo imperatore il ducato di Carinzia, e Corrado, essendo il figlio maggiore ancora vivente, ne divenne l'erede..Nel 1004, alla morte del suocero, il marito di Matilde divenne duca di Carinzia, Corrado I.Il marito, Corrado I di Carinzia, secondo gli \"Annales Necrologici Fuldenses\", mor\u00ec il 12 dicembre (1011 II Id Dec) 1011.Alla morte di Corrado, il ducato di Carinzia and\u00f2 ad Adalberone di Eppenstein, a scapito del figlio di Corrado, anche lui di nome Corrado e del nipote, il futuro imperatore, Corrado II.\nSecondo matrimonio.\nRimasta vedova, nel 1016, Matilde, secondo l \"Alberti Miliolo Notarii Regini Liber de Temporibus, De Gestis comitisse Matildis suorumque antecessorum\", si spos\u00f2, in seconde nozze, con Federico, il figlio primogenito ed erede del conte di Bar e poi duca dell'Alta Lorena (Lotaringia), Teodorico I e di Richilde di Bliesgau.Secondo lo storico, Georges Poull, nel suo libro \"La Maison souveraine et ducale de Bar\" (1994) (non consultato), nel 1019, il marito, Federico fu associato nella reggenza del ducato dal padre, Teodorico I, ed \u00e8 per questo che viene annoverato come duca dell'Alta Lorena (Lotaringia) e conte di Bar, anche se, sempre il Poul sostiene che non fosse ufficialmente investito dei titoli.Alla morte dell'imperatore del Sacro Romano Impero, Enrico II, nel 1024, assieme al padre, Teodorico, suo marito, Federico si oppose fervidamente all'elezione a re di Germania di Corrado II, rifiutando di riconoscerlo, in quanto l'antagonista di Corrado II il Salico per l'incoronazione a re di Germania era stato il figlio di primo letto di Matilde, Corrado II di Carinzia.In questo periodo Matilde ebbe una corrispondenza epistolare col re di Polonia Mieszko II, che stava rifiutando l'atto di sottomissione al nuovo re di Germania, Corrado II (la lettera \u00e8 riprodotto in inglese e latino).Il marito Federico, secondo le \"Die \u00e4lteren Urkunden des Klosters S. Vanne zu Verdun\" (non consultate), mor\u00ec il 18 maggio 1026, mentre il suocero, Teodorico, secondo le \"Obits m\u00e9morables tir\u00e9s de n\u00e9crologes luxembourgeois, r\u00e9mois et messins\" (non consultate), mor\u00ec circa un anno dopo, l'11 aprile 1027.Ad entrambi succedette il rispettivamente il figlio di Matilde e Federico II, anche lui di nome Federico, come Federico III.\nTerzo matrimonio.\nRimasta nuovamente vedova, nel 1026, secondo l'\"Annalista Saxo\", Matilde si spos\u00f2, in terze nozze col conte Esico di Ballenstedt, che, ancora secondo l'\"Annalista Saxo\", era figlio di Adalberto di Ballenstedt e di Hidda, figlia di Odo, margravio della marca orientale sassone e conte di Nordth\u00fcringen (nord della Turingia).Le sue due giovani figlie, Sofia e Beatrice, ancora secondo il \"Chronicon Sancti Mich\u00e6lis, monasterii in pago Virdunensi\" furono educate dalla sorella di Matilde, Gisella di Svevia, moglie dell'Imperatore del Sacro Romano Impero, Corrado II, che le aveva adottate come proprie figlie. Ancora secondo Georges Poull, nel 1030, Matilde riconciliata con il cognato, Corrado II, pass\u00f2 la Pasqua a Ingelheim, presso la corte imperiale\nMatilde mor\u00ec nel 1031 e fu sepolta nella cattedrale di Worms.\nFigli.\nMatilde a Corrado diede due figli:\nMatilde a Federico diede tre figli:\nMatilde a Esico diede due figli:"}
{"id": "5614281", "revid": "415140", "url": "https://it.wikipedia.org/wiki?curid=5614281", "title": "4\u00aa Brigata proletaria", "text": ""}
{"id": "5614282", "revid": "415140", "url": "https://it.wikipedia.org/wiki?curid=5614282", "title": "\u010cetvrta proleterska crnogorska udarna brigada", "text": ""}
{"id": "5614287", "revid": "1305772", "url": "https://it.wikipedia.org/wiki?curid=5614287", "title": "Scuola di alpinismo e scialpinismo Giorgio Graffer", "text": "La Scuola di alpinismo e scialpinismo Giorgio Graffer di Trento \u00e8, assieme alla Gervasutti di Torino e alla Scuola Nazionale di alpinismo Emilio Comici di Trieste, tra le pi\u00f9 antiche scuole alpinistiche del CAI. \nStoria.\nFondata dalla SUSAT (Sezione Universitaria della Societ\u00e0 degli alpinisti tridentini) nel 1940-41, vide tra i suoi istruttori alpinisti del calibro di Bruno Detassis, Cesare Maestri, Bepi de Francesch, Marino Stenico e molti altri.\nLa scuola \u00e8 intitolata all'alpinista e aviatore Giorgio Graffer, scomparso a soli 28 anni sui cieli di Albania nel 1940, gi\u00e0 fortissimo arrampicatore dolomitico e accademico del CAI. Poco dopo la sua morte, gli amici Nino Menestrina e Guido Viberal proposero la creazione, in sua memoria, di una scuola nazionale d'alpinismo gestita dalla SUSAT e allo scopo affidarono a Bruno Detassis e ad altri forti alpinisti locali la direzione dei corsi, che iniziarono l'anno seguente e furono poi interrotti dagli eventi bellici. Dopo la guerra i corsi ripresero nel 1946.\nNegli anni Sessanta all'organizzazione dei corsi da parte della SUSAT si aggiunsero il Gruppo Rocciatori della SAT e, negli anni Settanta, la SOSAT (Sezione Operaia della SAT). \nNel 1978 i corsi organizzati dalle tre sezioni alpinistiche furono unificati e la Scuola assunse la sua struttura definitiva.\nCorsi.\nI corsi attualmente impartiti sono i seguenti, ciascuno dedicato ad un alpinista scomparso:"}
{"id": "5614288", "revid": "15756", "url": "https://it.wikipedia.org/wiki?curid=5614288", "title": "Guido Pincheri", "text": "Biografia.\nRimasto orfano giovanissimo, fece i primi studi tecnici, ospite ,assieme al fratello minore Giuseppe, di un orfanotrofio ad Innsbruck. Scappato dall'orfanotrofio con il fratello, torna a Trento e comincia a 17 anni a lavorare come operaio in ferrovia. I ferrovieri, che potevano o vedevano \"viaggiare\", erano considerati, con i tipografi, che potevano \"leggere\", l'aristocrazia della classe operaia di allora.\nSposatosi a vent'anni, inizia anche la sua attivit\u00e0 politica come responsabile del circolo socialista di Trento, durante il biennio rosso italiano (1919-1921).\nViene licenziato dalle Ferrovie dello Stato per via della sua attivit\u00e0 di sindacalista nel 1923, l'anno in cui nacquero le prime esperienze di soccorso rosso in aiuto ai profughi che arrivavano a Trento dalle altre citt\u00e0 italiane per sfuggire alle violenze fasciste.\nFu dirigente regionale del PSI dal 1924 al 1926; arrestato nel 1927, nel 1930 sub\u00ec il confino a Lipari e Potenza e di nuovo nel 1937, ad Acerenza e Bianco di Calabria.\nCos\u00ec racconta a proposito della lotta clandestina di allora:\nPerseguitato e \"resistente\" fino alla fine, non compromise mai nessuno; dal 1943 rappresent\u00f2 la parte socialista nel CLN trentino.\nFu arrestato nel 1945 e internato nel lager di Bolzano fino alla Liberazione dell'aprile 1945. \nNominato dal CLN dirigente sindacale unico, lasci\u00f2 l'impegno per dedicarsi all'attivit\u00e0 politica nel Comune di Trento: fu amministratore socialista nel 1946, assessore alle finanze prima, poi ai lavori pubblici fino al 1969, quando lasci\u00f2 la vita pubblica ma non l'impegno politico."}
{"id": "5614295", "revid": "76963", "url": "https://it.wikipedia.org/wiki?curid=5614295", "title": "Jack De Sena", "text": "Biografia.\nNato a Boston, si \u00e8 trasferito a Irvine all'et\u00e0 di 12 anni.\nCarriera.\nAttivo dal 2004 \u00e8 noto come doppiatore in vari film, tra cui \"Uno zoo in fuga\"."}
{"id": "5614297", "revid": "486946", "url": "https://it.wikipedia.org/wiki?curid=5614297", "title": "\u00dasvit - N\u00e1rodn\u00ed koalice", "text": ""}
{"id": "5614298", "revid": "92723", "url": "https://it.wikipedia.org/wiki?curid=5614298", "title": "Fernando Lopez", "text": "Membro del potente clan dei Lopez di Iloilo, fu l'unico politico a ricoprire la carica di vicepresidente delle Filippine in due occasioni e il solo ad essere stato eletto per tre mandati: occup\u00f2 tale posizione durante la presidenza di Elpidio Quirino (1949\u20131953) e pi\u00f9 tardi durante quella di Ferdinand Marcos (1965\u20131969 e 1969\u20131972).\nFu il presidente della ABS-CBN Corporation dal 1986 sino alla sua morte avvenuta nel 1993.\nBiografia.\nLopez nacque il 13 aprile 1904 ad Iloilo, figlio di Benito Lopez e Presentacion Hofile\u00f1a. Egli aveva un fratello maggiore, Eugenio. Il clan dei Lopez era ai tempi molto influente e tra le pi\u00f9 ricche famiglie della regione."}
{"id": "5614301", "revid": "92723", "url": "https://it.wikipedia.org/wiki?curid=5614301", "title": "Fernando L\u00f3pez", "text": ""}
{"id": "5614305", "revid": "767487", "url": "https://it.wikipedia.org/wiki?curid=5614305", "title": "Football Club Goa 2015", "text": "Questa voce raccoglie le informazioni riguardanti il Goa nelle competizioni ufficiali della stagione 2015.\nMaglie e sponsor.\nIl fornitore tecnico per questa stagione \u00e8 Adidas, mentre lo sponsor ufficiale \u00e8 FC Prime Markets.\nColori e simboli.\nColori.\nI colori della squadra sono l'arancione e il blu."}
{"id": "5614306", "revid": "1793900", "url": "https://it.wikipedia.org/wiki?curid=5614306", "title": "Palazzo Costantini", "text": "Palazzo Costantini \u00e8 un edificio situato nel centro storico di Vicenza, in Contr\u00e0 Riale 13. \u00c8 una delle sedi della Biblioteca Civica Bertoliana.\nStoria.\nEretto nel 1840 su progetto di Giovanni Maria Negrin Quartesan, venne acquisito dalla Casa del Popolo dei cattolici vicentini nel 1913 e rimase loro sede fino al 1921; in seguito divenne sede dell'INAIL e quindi divenne una delle sedi della biblioteca civica, dal 1981 \"sala per la ricerca guidata\". A conclusione dei lavori di restauro, nel 1993 venne aperta una sala affrescata dedicata all'ex direttore della Bertoliana, Antonio Dalla Pozza.\nBiblioteca.\nIl servizio bibliotecario mette a disposizione 9 sale di lettura con 130 posti a sedere, una postazione per l'accesso ai cataloghi elettronici, una postazione per la consultazione Internet ed una nel reparto per ragazzi.\nLa biblioteca di Palazzo Costantini conta su un totale di circa 20.000 opere ed \u00e8 specializzata nel settore della consultazione e nel settore artistico e letterario."}
{"id": "5614307", "revid": "30794", "url": "https://it.wikipedia.org/wiki?curid=5614307", "title": "Colonne di San Basilio", "text": ""}
{"id": "5614316", "revid": "729019", "url": "https://it.wikipedia.org/wiki?curid=5614316", "title": "Unit\u00e0 di Protezione delle Donne", "text": "L'Unit\u00e0 di Protezione delle Donne o Unit\u00e0 di Difesa delle Donne (curdo: \"Yek\u00eeney\u00ean Parastina Jin\"; : ) (YPJ) \u00e8 un'organizzazione militare fondata il 4 aprile 2013 come la brigata femminile della milizia di Unit\u00e0 di Protezione Popolare (YPG). L'YPJ e l'YPG sono l'ala armata di una coalizione politica curda che ha preso \"de facto\" il controllo su una buona parte della regione settentrionale della Siria a maggioranza curda, il Rojava.\nStoria.\nL'organizzazione \u00e8 cresciuta dal movimento di resistenza curdo, e alla fine del 2014 contava pi\u00f9 di 7.000 (10.000 secondo TeleSUR) combattenti volontari dai 18 ai 40 anni. Non ricevono alcun sostegno dalla comunit\u00e0 internazionale e si appoggiano sulle comunit\u00e0 locali per rifornimenti e cibo.\nL'YPJ si \u00e8 unita all'YPG nel combattere contro tutti i gruppi che mostravano l'intenzione di portare la guerra civile siriana nelle aree abitate in prevalenza da curdi. Essa \u00e8 stata spesso soggetto di attacchi da parte dello Stato Islamico ed \u00e8 stata coinvolta nell'assedio di Koban\u00ea.\nIl gruppo ha svolto un ruolo fondamentale nel salvare i migliaia di Yazidi che erano stati intrappolati dall'ISIS nel Jebel Sinjar. Una combattente ha dichiarato: \"Dobbiamo controllare l'area da soli senza bisogno di dipendere [dal governo]... Non possono proteggerci dall'ISIS, dobbiamo proteggerci da soli [e] difendere tutti... senza tenere conto della loro razza e della loro religione\".\nL'YPJ continua tuttora a lottare a fianco dell'YPG e delle Forze Democratiche Siriane, avendo preso parte nelle battaglie contro le roccaforti dello Stato Islamico di Tabqa e di Raqqa e diventando fondamentale alleato delle truppe statunitensi stanziate nel luogo. Le truppe dello YPJ sono state inoltre coinvolte nella lotta contro l'invasione turca del cantone di Afrin.\nLa narrativa che circonda la presenza di donne sui campi di battaglia, soprattutto in ruoli attivi, ha pi\u00f9 il tono dell\u2019eccezione che della regola, specialmente in un contesto di rivoluzione (nonostante numerosi esempi storici provino il contrario, si veda in particolare la ricerca fatta da Svetlana Alexievich, \"The Unwomanly Face of War\"). Dal momento che la liberazione femminile \u00e8 un argomento centrale per il movimento di liberazione curdo e ci\u00f2 include la lotta armata nei cantoni del Rojava, \u00e8 importante chiedersi in che modo la partecipazione delle donne curde del YPJ nella resistenza le emancipi.\nReazioni.\nIl gruppo \u00e8 stato lodato dalle femministe per \"aver sfidato le differenze di genere presenti in quella regione\" e per \"aver ridefinito il ruolo della donna nel conflitto in atto nella regione\". La fotografa Erin Trieb ha affermato che \"l'YPJ \u00e8 lui stesso un movimento femminista, anche se non \u00e8 la loro missione principale\". Ha inoltre dichiarato che \"vogliono che vi sia 'eguaglianza' tra uomini e donne, e un motivo per cui molte si sono unite al gruppo \u00e8 stato il desiderio di sviluppare e far cambiare l'idea della donna nella loro cultura\".\nMolte agenzie giornalistiche curde hanno riferito che \"le truppe dell'YPJ si sono rivelate vitali nella battaglia contro l'ISIS\" a Koban\u00ea. Le vittorie dell'YPJ nella Rojava hanno attratto una considerevole attenzione mediatica in quanto si tratta di un raro esempio di forti successi portati a termine da delle donne in un luogo nel quale le donne sono pesantemente discriminate.\nGrazie alla risonanza mediatica che il gruppo ha avuto, oltre a donne e ragazze arabe e yazide, anche molte occidentali si sono unite nel corso degli anni all'YPJ, fra cui la britannica Anna Campbell, caduta ad Afrin nel corso di una battaglia contro l'esercito turco, e la canadese Hanna Bohman, che si \u00e8 unita al gruppo dopo essere sopravvissuta a un grave incidente in moto.\nIl fumettista italiano Zerocalcare ha scritto la graphic novel \"Kobane Calling\", dove racconta il suo incontro con le soldatesse dell'YPJ e con la comandante in capo Nasrin Abdalla nel corso dell'assedio di Koban\u00ea."}
{"id": "5614317", "revid": "123760841", "url": "https://it.wikipedia.org/wiki?curid=5614317", "title": "Comanchero (singolo)", "text": "Comanchero \u00e8 un brano musicale di Raggio di Luna (Moon Ray), pubblicato come singolo nel 1984 dall'etichetta Discotto S.A.S.\nDivenne una hit in diversi paesi europei, raggiungendo la posizione n\u00b01 in Francia per 3 settimane nel 1985, n\u00b02 in Austria, 3 in Germania Ovest, 4 in Svizzera e 17 in Italia. Nel 1997 Robin Cook ne fece una cover.\nIl disco \u00e8 stato ristampato in \"CD maxi single limited edition\" (rimasterizzata in digitale con lo stesso titolo di copertina \"Comanchero\" sull'etichetta Discollectors Production numero di catalogo: DCMX005) nel 2018.\nTracce.\n7\" singolo (Il Discotto NP 1043/Ariola 107 053)\nLato A\nLato B\n12\" maxi (Il Discotto 1043/Ariola 601 573)\nLato A\nLato B\n12\" remix (Ariola 601 679)\nLato A\nLato B\nCD singolo"}
{"id": "5614319", "revid": "287204", "url": "https://it.wikipedia.org/wiki?curid=5614319", "title": "Palazzo San Giacomo (Vicenza)", "text": "Palazzo San Giacomo \u00e8 un edificio situato nel centro storico di Vicenza, in angolo tra contr\u00e0 Riale e stradella San Giacomo. A suo tempo sede del convento seicentesco dei padri Somaschi, dal 1910 \u00e8 la sede principale della Biblioteca Civica Bertoliana.\nStoria.\nSu di un'area ove nel Medioevo sorgeva il turrito palazzo dei conti di Arzignano - potente famiglia estinta con Singhelfredo II nei primi decenni del secolo XIV - e poi occupata da case dell'aristocrazia vicentina nel XV e XVI secolo, i padri Somaschi costruirono, nel corso del Seicento, il loro convento e l'annesso collegio.\nI Somaschi erano stati chiamati a Vicenza dal vescovo Michele Priuli che aveva chiesto di essere aiutato nell'attuazione della riforma tridentina, servizio che svolsero in particolare come insegnanti nel seminario di nuova istituzione e come educatori negli ospedali della Misericordia e di San Valentino. Essi erano qualificati per svolgere questi compiti: all'attivit\u00e0 iniziale per cui era sorta la congregazione - l'assistenza materiale agli orfani - se n'erano ben presto aggiunte altre, come l'insegnamento nei seminari e, soprattutto, l'istruzione dei giovani dell'aristocrazia; il gradimento e l'appoggio economico della nobilt\u00e0 ne aveva favorito una rapida diffusione in varie localit\u00e0 italiane\nOltre ad affrontare la completa ristrutturazione dell'antica cappella urbana dei Santi Giacomo e Filippo, che era stata loro assegnata dal vescovo, i Somaschi acquistarono le case dello storiografo Francesco Barbarano, del canonico Fontana e della famiglia Quinto adiacenti alla casa canonica e iniziarono la costruzione del loro convento e di un collegio. Gli imponenti lavori, per\u00f2, si protrassero a lungo; iniziarono nel 1642 su disegni di Domenico Borella, cui probabilmente partecip\u00f2 anche il giovane Antonio Pizzocaro, ai suoi esordi nella frangia dei muratori; non erano ancora conclusi nel 1672 quando, in una supplica al Consiglio comunale, si affermava la mancanza di risorse economiche. Tra il 1708 e il 1719 veniva eretta l'ala settentrionale verso contr\u00e0 Riale e i lavori, che continuarono sotto la direzione di altri capomastri della famiglia Borella - come Carlo - e di Francesco Muttoni, si conclusero definitivamente soltanto nel 1727.\nIn seguito al decreto della Repubblica Veneta del 1769, che prevedeva la soppressione dei monasteri e dei conventi che non raggiungevano un certo numero di religiosi, anche quello di San Giacomo venne abbandonato dai padri Somaschi. Acquistato dalla citt\u00e0 nel 1774, venne adibito prima a scuole civiche e in seguito a sede dell'Archivio e Camera notarile; si tent\u00f2 anche di trasformare l'edificio nella sede del palazzo delle Poste e dei Telegrafi, ma il progetto fall\u00ec. Nel 1909 fu destinato a ospitare la Biblioteca civica Bertoliana, divenendone la sede storica a seguito del trasferimento da quella originaria del Palazzo del Monte di Piet\u00e0 nel 1910.\nDescrizione.\nL'edificio supera abilmente i notevoli dislivelli dell'area; sulla facciata e sul fianco rade finestre alleggeriscono appena la struttura. Verso contr\u00e0 Riale due bassi portoni centinati, disposti alle estremit\u00e0, immettono al piano terreno; su quello di sinistra si nota ancora lo stemma dei Somaschi.\nIl cortile del palazzo \u00e8 l'antico chiostro quadrato e pensile rispetto alle strade, circondato da un portico i cui archi poggiano su pilastri ai quali si addossano semicolonne tuscaniche; al di sopra del portico, le nude pareti ripropongono il semplice schema dell'esterno.\nL'interno del convento \u00e8 stato ristrutturato per assolvere alla nuova funzione; radicali sono state soprattutto le trasformazioni del decennio 1949-1959. Nei vari ambienti sono collocati alcuni dipinti e sculture, in particolare il busto marmoreo (nell'atrio d'ingresso) e un ritratto di Giovanni Maria Bertolo, fondatore della biblioteca con la donazione alla citt\u00e0 della sua cospicua raccolta libraria. Di particolare interesse anche la balaustra in ferro battuto della scala recuperata dal distrutto teatro Verdi, la sala capitolare al primo piano con il pregevole pavimento settecentesco, dove \u00e8 ospitata dalla sala la sala manoscritti della biblioteca, il corridoio e alcune celle monastiche al secondo piano dell'ala sud.\nBiblioteca.\nLa sede di Palazzo San Giacomo ospita 3 sale di lettura con 115 posti a sedere, un salottino per la lettura dei periodici, 3 lettori di microfilm, 7 postazioni per l'accesso ai cataloghi elettronici, 2 postazioni per la consultazione di cd rom e banche dati e 4 postazioni per la consultazione di Internet."}
{"id": "5614322", "revid": "1005847", "url": "https://it.wikipedia.org/wiki?curid=5614322", "title": "Elezioni parlamentari in Grecia del 1985", "text": "Le elezioni parlamentari in Grecia del 1985 si tennero il 2 giugno. Esse videro la vittoria del Movimento Socialista Panellenico di Andreas Papandreou, che fu confermato Primo ministro."}
{"id": "5614323", "revid": "1154737", "url": "https://it.wikipedia.org/wiki?curid=5614323", "title": "Moon Ray", "text": "Biografia.\nMandy Ligios nasce nel 1961.. Partecip\u00f2 come ballerina ad alcuni musical tra i quali \"Jesus Christ Superstar\", \"Evita\" e \"Hair\", e venne poi scoperta e lanciata come ragazza immagine da Aldo Martinelli e Simona Zanini, la vera cantante del disco, un duo che nei primi anni Ottanta era molto noto nell'ambito dell\"'Italo disco\".\nIl nome d'arte \"Moon Ray\" evocava il mondo degli indiani d'America; in Italia la cantante adott\u00f2 invece lo pseudonimo di \"Raggio di Luna\"."}
{"id": "5614330", "revid": "1318658", "url": "https://it.wikipedia.org/wiki?curid=5614330", "title": "Fast Forward (Joe Jackson)", "text": "Fast Forward \u00e8 il diciannovesimo album in studio del cantautore britannico Joe Jackson, pubblicato il 2 ottobre 2015.\nDescrizione.\nL'album \u00e8 suddiviso in quattro parti, corrispondenti ad altrettante sedute di registrazione tenute da Jackson in quattro diverse citt\u00e0 (New York, Amsterdam, Berlino e New Orleans) che d\u00e0nno loro anche il titolo; in ogni citt\u00e0 Jackson \u00e8 accompagnato da musicisti differenti. Ciascuna parte si compone a sua volta di quattro brani: l'album contiene quindi sedici tracce, di cui quattordici inediti e due \"cover\". Sull'edizione in vinile, le parti sono indicate in copertina con la dicitura \u00abEP\u00bb accanto al titolo e coincidono con le quattro facciate di un doppio \"long playing\".\nNew York.\nPer le \"session\" newyorchesi, accanto a Jackson vi sono il bassista Graham Maby, suo collaboratore di lungo corso, Bill Frisell alla chitarra e Brian Blade alla batteria. Oltre a tre canzoni originali, la formazione esegue \"See No Evil\", \"cover\" di un brano del 1977 del gruppo punk rock newyorkese Television. La violinista Regina Carter, anche lei in precedenza nella band di Jackson, \u00e8 ospite nella \"title-track\".\nAmsterdam.\nI quattro brani registrati nei Paesi Bassi vedono due componenti la band locale Zuco 103, il batterista Stefan Kruger e il tastierista Stefan Schmid, che sono anche produttori delle \"session\" in questione assieme allo stesso Jackson. Il bassista \u00e8 Aram Kersbergen, anch'egli olandese e proveniente dalla Metropole Orkest. Completano l'organico sette elementi dell'Orchestra reale del Concertgebouw. Voce solista sulla prima strofa del brano \"Far Away\" \u00e8 il cantante texano Mitchell Sink, gi\u00e0 interprete di \"musical\" e appena quattordicenne all'epoca di questa registrazione.\nBerlino.\nIn Germania Jackson si accompagna a due musicisti statunitensi come lui stabilmente residenti nella capitale tedesca: il bassista Greg Cohen ed il batterista Earl Harvin; la chitarra \u00e8 affidata al jazzista tedesco Dirk Berger. Il brano \"If I Could See Your Face\" ospita Markus Ehrlich al sax, mentre il trombettista ucraino Dmitry \"Dima\" Bondarev, anch'egli berlinese d'adozione, \u00e8 il solista sul brano \"The Blue Time\".\nIl testo del brano \"If I Could See Your Face\" \u00e8 una tagliente riflessione di Jackson sul tema dell'integrazione culturale, ispirata ad un fatto di cronaca avvenuto ad Amburgo nel maggio 2008: la morte di Morsal Obeidi, sedicenne di origine afgana uccisa a coltellate dal fratello maggiore soltanto perch\u00e9 vestiva e si comportava come le sue coetanee tedesche. La tematica della convivenza tra culture diverse \u00e8 simboleggiata dall'autore anche in musica: nel brano ricorre infatti un passaggio a due voci per fiati, scritto secondo il contrappunto della tradizione occidentale ma con scale tipiche della musica araba; inoltre Jackson vi esegue all'organo Hammond un \"solo\" che accosta modi mediorientali al soggetto della fuga dalla celebre Toccata e fuga in Re minore di Johann Sebastian Bach. La sezione berlinese dell'album si conclude con la rivisitazione di un brano del repertorio cabarettistico tedesco dei primi anni '30: \"Good Bye Jonny\".\nNew Orleans.\nNella citt\u00e0 della Louisiana culla del jazz, l'artista inglese si avvale di tre musicisti provenienti dal gruppo jazz-funk Galactic: Stanton Moore, Robert Mercurio e Jeff Raines. Ad essi, in tre dei quattro brani, si aggiunge una sezione fiati formata da Donald Harrison Jr., \"Big\" Sam Williams e John Michael Bradford. Il brano di chiusura dell'album, \"Ode\" \"to Joy\", contiene una citazione del celebre tema dell\"'Inno alla gioia\" dal quarto movimento della Sinfonia n.9 di Beethoven, adattato su un metro di 5/8.\nTracce.\nTesti e musiche di Joe Jackson, eccetto dove indicato."}
{"id": "5614331", "revid": "240277", "url": "https://it.wikipedia.org/wiki?curid=5614331", "title": "Martinelli (gruppo musicale)", "text": "I Martinelli furono un gruppo musicale, composto da Aldo Martinelli e Simona Zanini.\nEbbero il successo con la canzone \"Cenerentola\" raggiungendo la posizione n\u00ba 8 in Germania Ovest, 5\u00aa in Austria, 6\u00aa in Svizzera e 5\u00aa in Francia."}
{"id": "5614340", "revid": "76963", "url": "https://it.wikipedia.org/wiki?curid=5614340", "title": "Chris Edgerly", "text": ""}
{"id": "5614341", "revid": "767487", "url": "https://it.wikipedia.org/wiki?curid=5614341", "title": "John Starley", "text": "Biografia.\nJohn Kemp Starley nacque il 24 dicembre 1855 e visse a Church Hill, Walthamstow, Londra, England. Figlio di un giardiniere, John Starley e Mary Ann Starley (nata Cippen). Nel 1872 and\u00f2 a Coventry per lavorare con lo zio, l'inventore James Starley. Lavor\u00f2 con lo zio e con William Hillman per diversi anni costruendo la Ariel.\nNel 1877 fond\u00f2 la \"Starley &amp; Sutton Co\" con William Sutton. Lo scopo era la costruzione di biciclette sempre pi\u00f9 sicure rispetto al biciclo \"ordinary\". Iniziarono fabbricando tricicli, che dal 1883 si chiamarono \"Rover\".\nNel 1885 Starley entr\u00f2 nella storia producendo la Rover Safety Bicycle, una bicicletta con ruota posteriore con trasmissione a catena, e due ruote di egual grandezza, molto pi\u00f9 sicura dei bicicli. \"Cycling\" magazine scrisse all'epoca che la Rover \"set the pattern to the world\" e questo venne usato nelle pubblicit\u00e0. \nNel 1889 l'azienda divenne \"J. K. Starley &amp; Co. Ltd\" e alla fine degli anni '90 del XIX secolo, \"Rover Cycle Company Ltd\".\nJohn Starley mor\u00ec improvvisamente nel 1901 e fu succeduto da Harry Smyth. L'azienda da lui fondata inizi\u00f2 presto a costruire motociclette e poi automobili a marchio Rover."}
{"id": "5614347", "revid": "263989", "url": "https://it.wikipedia.org/wiki?curid=5614347", "title": "Eisstadion Allmend", "text": ""}
{"id": "5614348", "revid": "729019", "url": "https://it.wikipedia.org/wiki?curid=5614348", "title": "2\u00ba Reggimento di sostegno AVES &quot;Orione&quot;", "text": "Il 2\u00ba Reggimento di sostegno aviazione dell'Esercito \"Orione\" \u00e8 una unit\u00e0 di supporto tecnico logistico dell'Esercito Italiano, dipendente dal Comando sostegno Aviazione dell'Esercito.\nStoria.\nCostituito nel 1957 con il nome di \"2\u00ba Reparto riparazioni aerei leggeri esercito\", nel 1959 ha assunto la denominazione \"2\u00ba Reparto riparazioni aviazione leggera dell'Esercito\" dopo che gli furono attribuiti anche compiti di manutenzione sugli elicotteri. Centro di costituzione fu lo stabilimento O.A.R.E. (Officina Automobilistica Riparazione Esercito) di Bologna presso cui inizialmente era dislocato. Nel 1958 parte di esso diede origine alla Sezione manutenzione e riparazione aerei nell'attuale sede. Successivamente, nel 1962, il 2\u00b0 Rep. R.A.L.E. si trasfer\u00ec definitivamente nella sede attuale dell'aeroporto di Bologna a Borgo Panigale.\nL'attuale denominazione risale al 1996, a seguito del riordinamento dell'Esercito. Temporaneamente, dal 3 ottobre 1999 al 1\u00ba dicembre 2003, l'aviazione dell'Esercito entr\u00f2 a far parte dell'Arma di cavalleria e l'unit\u00e0 prese il nome di \"2\u00ba Reggimento di sostegno cavalleria dell'aria - Orione\".\nNel 1990 venne concessa all'unit\u00e0 la bandiera di guerra. Nel 1999, quando l'aviazione dell'Esercito venne temporaneamente inglobata nell'Arma di cavalleria, la bandiera di guerra venne sostituita dallo Stendardo di combattimento.\nIl Reggimento, durante la sua storia, ha contribuito con uomini e mezzi alle principali attivit\u00e0 nazionali e internazionali dell'Esercito Italiano garantendo l'approvvigionamento e la manutenzione dei mezzi aerei e di supporto dell'aviazione dell'Esercito. Tale attivit\u00e0 si svolge fornendo proprio personale a completamento degli organici delle unit\u00e0 operative, oppure con personale fornito per interventi ad hoc."}
{"id": "5614351", "revid": "76963", "url": "https://it.wikipedia.org/wiki?curid=5614351", "title": "Julianne Buescher", "text": ""}
{"id": "5614353", "revid": "71433", "url": "https://it.wikipedia.org/wiki?curid=5614353", "title": "Reefer Madness (film 2005)", "text": ""}
{"id": "5614358", "revid": "585241", "url": "https://it.wikipedia.org/wiki?curid=5614358", "title": "John Kemp Starley", "text": ""}
{"id": "5614362", "revid": "124123", "url": "https://it.wikipedia.org/wiki?curid=5614362", "title": "Margaret Cole", "text": "Nell'agosto del 1918 spos\u00f2 George Douglas Howard Cole, insieme al quale fu autrice di numerosi libri."}
{"id": "5614364", "revid": "964734", "url": "https://it.wikipedia.org/wiki?curid=5614364", "title": "Margaret Postgate", "text": ""}
{"id": "5614366", "revid": "785863", "url": "https://it.wikipedia.org/wiki?curid=5614366", "title": "Int. Prod. Time Out", "text": ""}
{"id": "5614367", "revid": "594360", "url": "https://it.wikipedia.org/wiki?curid=5614367", "title": "Gaonchart", "text": ""}
{"id": "5614370", "revid": "767487", "url": "https://it.wikipedia.org/wiki?curid=5614370", "title": "An Enemy to the King", "text": "An Enemy to the King \u00e8 un film muto del 1916 diretto da Frederick A. Thomson.\nLa sceneggiatura si basa su \"An Enemy to the King\", un lavoro teatrale di Robert N. Stephens andato in scena in prima a Broadway al Lyceum Theatre il 1\u00ba settembre 1896.\nTrama.\nNel sedicesimo secolo, in Francia, viene detto a Julie De Varion che suo padre, simpatizzante ugonotto, potr\u00e0 essere liberato se lei contribuir\u00e0 a catturare Ernanton De Launay, un nemico del re. In una locanda, Julie incontra un uomo che le promette di portarla da Ernanton, che lei dice di voler solo incontrare. Ernanton, in realt\u00e0, \u00e8 proprio l'uomo della locanda che ben presto si innamora di Julie, tanto da uccidere il proprio servo quando questo insiste a dire che la donna \u00e8 una spia. Lui, per\u00f2, alla fine scopre che Julie si \u00e8 messa al servizio del re; ma lei, al momento di tradirlo, si rifiuta di consegnarlo agli sgherri perch\u00e9 anche lei si \u00e8 innamorata. Ernanton la segue fino a palazzo e, per salvarne il padre, si consegna volontariamente ai funzionari del re. Quando gli ugonotti assaltano il palazzo, il padre di Julie viene liberato ed Ernanton pu\u00f2 fuggire.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film usc\u00ec nelle sale cinematografiche statunitensi il 26 novembre 1916."}
{"id": "5614377", "revid": "830939", "url": "https://it.wikipedia.org/wiki?curid=5614377", "title": "Domenico Bortolan", "text": "Assieme a Fedele Lampertico e a Sebastiano Rumor, fu uno dei pi\u00f9 tardi esponenti dell'erudizione positivista a Vicenza.\nBiografia.\nReligioso cattolico nominato monsignore, fu per quarantaquattro anni - a partire dal 1884 succedendo all'abate Andrea Capparozzo - direttore della Biblioteca Civica Bertoliana. Stimato studioso di storia e cultura locale, pubblic\u00f2 decine di saggi, molti dei quali stampati dalla storica Tipografia San Giuseppe (poi Rumor) di ponte Pusterla.\nNel 1892 scrisse, assieme a Sebastiano Rumor, un testo fondamentale proprio sulla biblioteca civica, intitolato \"La Biblioteca Bertoliana di Vicenza\"; con lo stesso Rumor pubblic\u00f2 nel 1919 una importante \"Guida di Vicenza\". Del 1893 \u00e8 il suo \"Vocabolario del dialetto antico vicentino\", testo di riferimento ristampato pi\u00f9 volte.\nManifest\u00f2 anche doti artistiche. Nel 1900 disegn\u00f2 la famosa corona in oro e gemme della statua della Madonna per il Santuario di Monte Berico e negli anni 1913-14 progett\u00f2 e diresse la costruzione della chiesa dell'Adorazione perpetua per la Casa madre delle suore dorotee, in contr\u00e0 San Domenico. Diresse inoltre nel 1899 l'edificazione dell'Oratorio dell'Istituto della Beata Vergine Maria, detto delle \"Dame inglesi\", annesso al convento di San Girolamo degli Scalzi.\nUno dei pi\u00f9 importanti critici e storici dell'arte vicentina, Renato Cevese, pur ricordando alcuni limiti del Bortolan, afferma che va \"considerato come lo studioso pi\u00f9 serio dell'ultima generazione del secolo XIX\".\nOpere.\n\"(elenco parziale)\""}
{"id": "5614382", "revid": "404449", "url": "https://it.wikipedia.org/wiki?curid=5614382", "title": "Rugby Parma F.C. 1931 2009-2010", "text": ""}
{"id": "5614389", "revid": "124123", "url": "https://it.wikipedia.org/wiki?curid=5614389", "title": "Nasrin Abdalla", "text": "Come comandante curdo dell'Unit\u00e0 di Protezione delle Donne (\"Yek\u00eeney\u00ean Parastina Jin\", YPJ) che sta combattendo nella zona di guerra tra Siria e Turchia, nota come Rojava, ha acquisito grande popolarit\u00e0 in Francia e in Italia grazie agli incontri avuti nel febbraio 2015 a Parigi e nel giugno 2015 a Roma. I numerosi interventi pubblici sono finalizzati a sensibilizzare l'opinione pubblica e la comunit\u00e0 internazionale affinch\u00e9 non lascino soli i guerriglieri curdi nella guerra contro lo Stato Islamico .\nZerocalcare e Comandante Nasrin.\nZerocalcare ha prodotto per la rivista \"Internazionale\" un reportage a fumetti dedicato alla Rojava e alla figura di Nasrin Abdalla."}
{"id": "5614390", "revid": "287204", "url": "https://it.wikipedia.org/wiki?curid=5614390", "title": "Stiletto (album)", "text": ""}
{"id": "5614399", "revid": "547034", "url": "https://it.wikipedia.org/wiki?curid=5614399", "title": "Palazzo San Giacomo (disambigua)", "text": ""}
{"id": "5614405", "revid": "254059", "url": "https://it.wikipedia.org/wiki?curid=5614405", "title": "Tarocchi del Mantegna", "text": "I Tarocchi del Mantegna sono due serie di incisioni italiane del XV secolo, che gli storici d'arte hanno attribuito fino al XIX secolo ad Andrea Mantegna, mentre ora si ritiene che gli autori siano due differenti artisti rimasti ignoti: sono stati ipotizzati anche i nomi di Parrasio Micheli, Baccio Baldini e altri artisti della scuola del Mantegna, ma senza prove a sostegno.\nLe due serie sono dette serie \"E\" e serie \"S\" e ne esistono diverse copie e versioni.\nNonostante il nome e la somiglianza delle carte ai trionfi non \u00e8 in realt\u00e0 un mazzo di tarocchi, essendo privo delle carte dei quattro semi e con molte differenze nelle figure rappresentate rispetto a quelle dei tarocchi. Si ritiene generalmente che non fossero carte da gioco, n\u00e9 per la divinazione, ma piuttosto uno strumento educativo che rappresenta una concezione del mondo tipica del Medioevo, sebbene non sia sopravvissuta alcuna documentazione effettiva sul loro uso.\nSi tratta chiaramente di un gioco educativo, vale a dire un cosmo in miniatura espresso da cinque gruppi di dieci immagini ciascuno. Secondo Giordano Berti la struttura portante dei Tarocchi del Mantegna, nel gioco dei rimandi tra i cinque gruppi, trova una precisa corrispondenza con opere morali e filosofiche medievali; per esempio, nel convivio di Dante Alighieri, dove le 10 Sfere celesti sono poste in relazione con le 10 Arti. In un affresco di Andrea di Buonaiuto, \"Trionfo di san Tommaso d'Aquino\", nel Cappellone degli Spagnoli (circa 1360) in Santa Maria Novella a Firenze, la fascia inferiore mette in relazione le Arti liberali e i Pianeti, seguendo una tradizione che pu\u00f2 essere fatta risalire fino a Macrobio (V secolo). L'umanista Coluccio Salutati (1331-1406) colleg\u00f2 invece le Arti liberali con le Muse.. \nDescrizione.\nLe carte sono organizzate in cinque sequenze numerate di dieci carte. I temi delle cinque sequenze sono le condizioni umane (E, da 1 a 10), Apollo e le muse (D, da 11 a 20), le arti e le scienze liberali (C, da 21 a 30), i principi cosmici e le virt\u00f9 cristiane (B, da 31 a 40), i pianeti, le sfere celesti e Dio (A, da 41 a 50). Ogni carta rappresenta una figura racchiusa in un semplice bordo semplice, con il nome, la lettera della sequenza a cui appartiene e il numero (scritto in numero romano inciso a sul fondo. Lo stile delle incisioni fa pensare alla scuola ferrarese, ma le caratteristiche di alcune carte, come l'uso di parole del dialetto veneto, per esempio la presenza del \"Doxe\" (Doge), e la ricorrenza della laguna negli sfondi fa ipotizzare piuttosto Venezia o quantomeno una produzione ferrarese per il mercato veneto.\nIl nome delle serie deriva dalla lettera con la quale viene indicata nelle due serie di incisioni la prima sequenza di immagini. Ci sono opinioni contrastanti su quale sia la serie pi\u00f9 antica e se una sia stata o meno il modello per l'altra o se sono state prodotte indipendentemente, ma in generale si considera la serie E come la pi\u00f9 antica\nAlcune di queste immagini trovano un'effettiva corrispondenza con dipinti del Mantegna, come per esempio le Virt\u00f9 cardinali, ma questo dettaglio non crea alcun legame diretto con il pittore.\nCopie.\nFurono prodotte delle copie, principalmente da artisti tedeschi:"}
{"id": "5614406", "revid": "1543377", "url": "https://it.wikipedia.org/wiki?curid=5614406", "title": "1991 (Kat Graham)", "text": "1991 \u00e8 un brano della cantante e attrice statunitense Kat Graham, estratto come primo singolo dal suo primo album in studio, \"Roxbury Drive\".\nPubblicazione e promozione.\nL'8 febbraio 2015, durante un'intervista avvenuta sul red carpet dei Grammy Awards 2015, la cantante annuncia il suo ritorno nel mondo della musica svelando il titolo di un nuovo singolo, \"1991\", e la data di pubblicazione. Il brano viene pubblicato il 10 marzo 2015 dall'etichetta discografica indipendente Sound Zoo Records.\nEsattamente due mesi dopo, l'8 aprile 2015, Graham si esibisce con \"1991\" durante una puntata del talk show statunitense \"Big Morning Buzz Live\". Il video dell'esibizione, avvenuta sul tetto di un grattacielo, \u00e8 stato pubblicato sul sito ufficiale di MTV.\nIl video musicale.\nIl singolo \u00e8 stato accompagnato da un video musicale, trasmesso in anteprima esclusiva su MTV il 15 marzo 2015 e pubblicato il 14 maggio 2015 sul canale Vevo di Kat Graham. Le scene, ambientate in una casa in cui si svolge una festa tra ragazzi, ricordano molto l'atmosfera tipica degli anni '90 (come del resto lo stile musicale del brano e di tutto l'album da cui \u00e8 stato estratto).\nIl 29 giugno 2015, viene pubblicato sul canale Vevo della cantante il video musicale del remix ufficiale di \"1991\", intitolato \"1991 (City At Night Remix)\"."}
{"id": "5614415", "revid": "767487", "url": "https://it.wikipedia.org/wiki?curid=5614415", "title": "Bitter Sweet (film 1916)", "text": "Bitter Sweet (o \"Bittersweet\") \u00e8 un cortometraggio muto del 1916 diretto da Jack Conway e Rollin S. Sturgeon.\nProduzione.\nIl film fu prodotto dalla Vitagraph Company of America.\nDistribuzione.\nDistribuito dalla Greater Vitagraph (V-L-S-E), il film - un cortometraggio in una bobina - usc\u00ec nelle sale cinematografiche statunitensi il 6 marzo 1916."}
{"id": "5614416", "revid": "253269", "url": "https://it.wikipedia.org/wiki?curid=5614416", "title": "Christian Campbell", "text": "Biografia.\nNato a Toronto, Ontario, figlio Marnie Neve, istruttrice di yoga e psicologa di Amsterdam, e Gerry Campbell, scozzese immigrato in Canada. Proviene da una famiglia di attori; la madre ha recitato in teatro a Guelph mentre il padre \u00e8 un insegnante di recitazione. I nonni materni di Campbell hanno lavorato in una compagnia teatrale olandese ed anche i suoi nonni paterni erano interpreti. La sorella Neve Campbell e fratello Alex Campbell hanno seguito le orme di famiglia. Ha un altro fratello, Damian McDonald, nato dal secondo matrimonio della madre. Da parte di madre, Campbell discende da ebrei sefarditi immigrati nei Paesi Bassi e convertiti al cattolicesimo.\nI genitori di Campbell divorziarono quando aveva tre anni, e lui e sua sorella Neve hanno vissuto con il padre, che ha ottenuto la loro custodia. Frequenta la \"Claude Watson School for the Arts\" di Toronto ed inizia a recitare giovanissimo, debuttando in un episodio di \"Degrassi Junior High\".\nCarriera.\nDopo aver recitato nella serie televisiva \"I ragazzi di Malibu\", Campbell diviene popolare per il ruolo del timido Gabriel nella commedia romantica a tematica gay \"Trick\". Dal 2000 al 2008 ha prestato la voce al protagonista della serie animata \"Max Steel\" e ad altri film d'animazione tratti dalla serie.\nNel 2001 recita in teatro in \"Reefer Madness\" al fianco di Kristen Bell. Ha anche recitato nell'adattamento televisivo di Showtime \"\", del 2005. Nel 2010 interpreta il ruolo dell'attivista politico Ralph Reed nel film \"Il gioco dei soldi\" con Kevin Spacey.\nCampbell \u00e8 anche un fotografo e pubblica i suoi lavori sul suo sito personale. Ha lavorato come produttore e regista della serie di concerti documentario intitolati \"Live from Gramercy Park\". Nel corso della sua carriera ha partecipato a numerose produzioni televisive, tra cui \"The $treet\", \"La valle dei pini\", \"The Book of Daniel\" e la seconda stagione di \"True Detective\".\nVita privata.\nDal 2001 al 2003 \u00e8 stato sposato con l'attrice Erin Matthews. Nel 2009, sul set del film \"Neighbor\" incontra l'attrice America Olivo. Nello stesso anno la coppia si sposa sul lago di Como, in Italia. Il 12 gennaio 2012 nasce la loro prima figlia Indira Rose Campbell, ma tre giorni dopo la bambina muore a causa della sindrome di Edwards. Dopo aver affrontato i loro problemi di infertilit\u00e0, i coniugi Campbell hanno deciso di diventare portavoce della BabyQuest Foundation, un'organizzazione benefica che si dedicata ad aiutare le coppie e/o gli individui attraverso trattamenti di fertilit\u00e0 avanzate, come donazione di ovuli, donazione di embrioni e la maternit\u00e0 surrogata.\nCampbell \u00e8 diventato un cittadino degli Stati Uniti nel 2008 e ha conseguito il passaporto per il Canada, il Regno Unito e Stati Uniti."}
{"id": "5614419", "revid": "729019", "url": "https://it.wikipedia.org/wiki?curid=5614419", "title": "Concept (gioco)", "text": "Concept \u00e8 un gioco da tavolo in stile tedesco di Alain Rivollet e Ga\u00ebtan Beaujannot pubblicato nel 2013 da Repos Production e distribuito in Italia da Asterion Press.\nIl gioco ha vinto il premio \"As d'Or\" nel 2014 al Festival Internazionale dei Giochi di Cannes.\nIl gioco.\nIl meccanismo di gioco si basa sull'identificazione dei soggetti tramite la combinazione di elementi simbolici. I giocatori devono indovinare titoli di film, oggetti, persone o personaggi posizionando delle pedine su alcune delle 117 icone che compongono il tabellone.\nRegole del gioco.\nDue giocatori a turno scelgono una carta \"concetto\" dal mazzo e scelgono una parola o una frase tra le 9 presenti sulla carta (divise in tre sezioni: facile, difficile e impegnativo) che dovranno far indovinare agli altri attraverso il posizionamento di pedine e cubi su un tabellone contenente 117 icone.\nI due giocatori piazzeranno per prima la pedina di colore verde a forma di punto interrogativo (?) per esprimere il concetto principale. Per poter definire meglio il concetto principale, i due giocatori hanno a disposizione dei cubi dello stesso colore. Poi, se necessario, si potranno sviluppare fino a quattro concetti secondari attraverso pedine a forma di punto esclamativo (!) di colore giallo, nero, rosso e blu con relativi cubi dello stesso colore.\nIl giocatore che per primo indovina la parola o la frase riceve 2 punti vittoria (segnalini a forma di doppia lampadina) mentre i due giocatori che hanno rappresentato il concetto guadagnano un punto vittoria (segnalini a forma di lampadina).\nLa partita finisce quando sono stati assegnati tutti i 12 segnalini da 2 punti vittoria e vince chi ha pi\u00f9 punti.\nPremi e riconoscimenti.\nIl gioco ha vinto i seguenti premi e riconoscimenti:"}
{"id": "5614423", "revid": "838137", "url": "https://it.wikipedia.org/wiki?curid=5614423", "title": "Kirsten Knip", "text": "Carriera.\nClub.\nLa carriera di Kirsten Knip inizia giocando dal 2002 nelle giovanili del Volleybalvereniging Madjoe di Enkhuizen, dal 2007 in quelle del Volleybalvereniging Simokos e dal 2008 in quelle dell'HAN Volleyball: in questo periodo fa inoltre parte delle nazionali giovanili neerlandesi.\nDebutta nella A-League nella stagione 2010-11 quando viene ingaggiata dal , con cui si aggiudica la Supercoppa olandese; nella stagione successiva passa all'.\nNell'annata 2012-13 si trasferisce allo , club con il quale si aggiudica uno scudetto e una Supercoppa. Nella stagione 2014-15 va a giocare in Francia, nell', in Ligue A.\nPer l'annata 2015-16 \u00e8 invece al club tedesco del , in 1. Bundesliga, mentre in quella seguente \u00e8 sempre in Germania, ma si trasferisce al , dove rimane per tre stagioni.\nNel campionato 2019-20 disputa la Divizia A1 rumena con l', mentre nel corso del campionato seguente, precisamente nel dicembre 2020, fa ritorno allo , conquistando la Coppa dei Paesi Bassi e lo scudetto.\nNazionale.\nViene convocata nelle selezioni giovanili olandesi, esordendo quindi in nazionale maggiore nel 2012. Con la maglia \"oranje\" si si aggiudica la medaglia d'argento al campionato europeo 2015, il bronzo al World Grand Prix 2016 e l'argento al campionato europeo 2017."}
{"id": "5614426", "revid": "1343317", "url": "https://it.wikipedia.org/wiki?curid=5614426", "title": "Susanne", "text": "La Susanne \u00e8 una cultivar ottocentesca di pera."}
{"id": "5614428", "revid": "56620", "url": "https://it.wikipedia.org/wiki?curid=5614428", "title": "Cattedrale di Spoleto", "text": ""}
{"id": "5614432", "revid": "38427", "url": "https://it.wikipedia.org/wiki?curid=5614432", "title": "Domenico Mezzadra", "text": "Biografia.\nNato negli Stati Uniti da emigranti italiani nel 1920, in seguito alla morte del padre nel 1933, rientra in Italia con la famiglia, che si stabilisce a Broni (PV). Nel 1939 si iscrive alla facolt\u00e0 di Magistero all'Universit\u00e0 di Torino ma nel 1941 \u00e8 richiamato all armi, dove frequenta il corso di allievo ufficiale.\nIn seguito al proclama dell'8 settembre del 1943 diserta, riuscendo con degli stratategemmi a continuare gli studi, fino a laurearsi in Pedagogia nel 1947. Intanto il 1 febbraio 1944 entra nella Resistenza tra i garibaldini, diventando presto comandante di brigata con il nome di battaglia di \"Americano\". In seguito diventer\u00e0 comandante della I Divisione dell\u2019Oltrepo pavese Angelo Aliotta. Il 20 ottobre aderisce al PCI. Nel 1945, tra il 27 febbraio e il 9 aprile diventa comandante di tutti i partigiani dell\u2019Oltrepo, partecipando alla liberazione di Voghera e dei paesi vicini.\nDopo la guerra viene eletto all\u2019Assemblea Costituente, rimanendo in Parlamento fino al 1948.\nSar\u00e0 due volte Presidente dell\u2019ANPI pavese e, dal 1982 al 1984, dell\u2019Istituto pavese per la Storia della Resistenza."}
{"id": "5614433", "revid": "767487", "url": "https://it.wikipedia.org/wiki?curid=5614433", "title": "Rose of the South", "text": "Rose of the South \u00e8 un film muto del 1916 diretto da Paul Scardon. Il titolo originale della pellicola era \"Randolph '64\", lo stesso del racconto di Arthur Train, pubblicato su The Saturday Evening Post il 2 dicembre 1905 su cui si basa la sceneggiatura di Joseph F. Poland.\nTrama.\nOrmai vecchio signore molto avanti con gli anni, Curtis torna nella sua vecchia universit\u00e0, dove intrattiene gli studenti raccontando alcune storie avvenute pi\u00f9 di cinquant'anni prima, al tempo della guerra civile. Di come le amicizie si spezzavano e di come Dick e Watkins, due giovani amici, siano diventati rivali prima per amore della bella Marian e poi avversari sul campo di battaglia. Dick, il preferito da Marian, era un confederato: catturato da Watkins, un unionista, era riuscito a fuggire aiutato dalla ragazza. I due giovani, per\u00f2, erano entrambi periti sul campo di battaglia: prima di morire, avevano dimenticato le loro divergenze ed erano spirati uno nelle braccia dell'altro, di nuovo amici. Mentre Curtis rivanga il passato, al gruppo si unisce Marian, ormai una vecchia signora: muore mentre sta ascoltando la sua storia e, cinquant'anni dopo la perdita dell'amato Dick, il suo spirito si ricongiunge a quello di lui.\nProduzione.\nIl film fu prodotto dalla Vitagraph Company of America.\nDistribuzione.\nIl copyright del film, richiesto dalla Vitagraph Co. of America, fu registrato il 16 novembre 1916 con il numero LP9536.\nDistribuito dalla Greater Vitagraph (V-L-S-E), il film usc\u00ec nelle sale cinematografiche statunitensi il 4 dicembre 1916."}
{"id": "5614434", "revid": "882198", "url": "https://it.wikipedia.org/wiki?curid=5614434", "title": "Rover Company", "text": ""}
{"id": "5614438", "revid": "358169", "url": "https://it.wikipedia.org/wiki?curid=5614438", "title": "Danmarks N\u00e6ste Topmodel", "text": ""}
{"id": "5614439", "revid": "75516425", "url": "https://it.wikipedia.org/wiki?curid=5614439", "title": "Osservatorio Europeo di Giornalismo", "text": ""}
{"id": "5614442", "revid": "884077", "url": "https://it.wikipedia.org/wiki?curid=5614442", "title": "Rugby Rovigo Delta 2013-2014", "text": ""}
{"id": "5614449", "revid": "484362", "url": "https://it.wikipedia.org/wiki?curid=5614449", "title": "Palazzo del Comune (Parma)", "text": "Il palazzo del Comune \u00e8 un edificio dalle forme tardorinascimentali, situato all'angolo sud-est della centralissima piazza Garibaldi a Parma.\nStoria.\nIl primo palazzo del Capitano del Popolo, anche detto \"palazzo Comunale Nuovo\", fu innalzato nella centralissima \"Platea Communis\" (attuale piazza Garibaldi) tra il 1281 e il 1282, a fianco del palazzo del Podest\u00e0, costruito tra il 1221 e il 1240; i due edifici erano collegati attraverso un piccolo ingresso ed una scala. In stile tardoromanico, costituiva la residenza del Capitano ed al contempo la nuova sede dell'amministrazione comunale, precedentemente ospitata nell'oggi non pi\u00f9 esistente palazzo del Torello. Sul retro dell'edificio nel 1287 furono innalzati il carcere criminale (detto \"della Camusina\") e la Torre civica, che per secoli rappresent\u00f2 un vanto per la citt\u00e0 di Parma per la sua notevole altezza.\nProbabilmente a causa del peso e delle numerose sopraelevazioni, la torre croll\u00f2 improvvisamente il 27 gennaio del 1606, distruggendo il palazzo del Capitano del Popolo e il carcere della Camusina e causando la morte di 26 persone.\nNel 1627 l'architetto parmigiano Giovanni Battista Magnani fu incaricato della costruzione del nuovo palazzo, che fu innalzato in stile tardorinascimentale su modello del Palazzo Farnese di Piacenza; la costruzione fu completata nel 1673, anche se rimase incompiuta la decorazione esterna.\nTra il XVII e il XVIII secolo l'ampio porticato al piano terreno fu chiuso con muri di tamponamento ed utilizzato come magazzino per la dogana, sede di botteghe ed altro, fino alla completa riapertura avvenuta nel 1770.\nSul lato verso la chiesa di San Vitale, in una nicchia al piano terreno nel 1829 fu innalzata da Paolo Toschi una fontana, su cui fu posizionato il monumento a Ercole e Anteo (noto in citt\u00e0 anche come \"I du bras\u00e8\"), realizzato dall'artista fiammingo Teodoro Vandersturck tra il 1684 e il 1687 per il Palazzo del Giardino; l'antica statua fu in seguito spostata al centro del cortile di Palazzo Cusani, mantenendone tuttavia una copia sulla fontana ottocentesca.\nQualche anno dopo, nel 1870, in una nicchia al piano terreno verso piazza Garibaldi fu invece posizionato il monumento al Correggio, realizzato dallo scultore Agostino Ferrarini.\nOggi il palazzo costituisce la sede di rappresentanza dell'Amministrazione comunale.\nDescrizione.\nIl palazzo, interamente realizzato in laterizio, si innalza su alti portici, noti in citt\u00e0 come \"Voltoni del Grano\", in quanto ospitarono quasi ininterrottamente per secoli il mercato del grano, fino al 1908. Tra il 1887 e il 1976 furono affisse ai pilastri numerose lapidi in marmo e pietra commemorative degli eventi storici cittadini e nazionali, tra cui quella in onore dei caduti d'Africa, realizzata da Alessandro Marzaroli nel 1903, e quella dedicata a Giuseppe Mazzini, opera di Giovanni Chierici del 1887. Restaurati interamente nel 2007, i Portici del Grano sono oggi utilizzati periodicamente come sede di esposizioni ed eventi.\nLa mole massiccia dell'edificio \u00e8 alleggerita dalla presenza di numerosi riquadri, paraste e nicchie, tipici dello stile rinascimentale, che, seppur incompiuti, arricchiscono le facciate, oltre che dai due monumenti collocati verso piazza Garibaldi e verso la chiesa di San Vitale.\nL'interno, raggiungibile attraverso uno scalone affrescato, ospita molteplici opere di valore, tra cui dipinti di Annibale Carracci, di Ilario Spolverini e di Gervasio e Bernardino Gatti.\nSala Consiliare.\nStoria.\nIl grande ambiente destinato alle riunioni del Consiglio comunale fu completamente ristrutturato a partire dal 1880, in seguito alla crescita del numero dei rappresentanti cittadini.\nNel 1883, terminata la risistemazione dell'anticamera, il Consiglio affid\u00f2 l'incarico della decorazione della sala al noto scenografo fidentino Girolamo Magnani, al quale si affianc\u00f2 il pittore Cecrope Barilli; i lavori terminarono nel 1885, mentre gli arredi lignei, realizzati su disegno del Magnani, furono completati l'anno seguente.\nDecorazione.\nIl salone rettangolare \u00e8 ricoperto da una volta a padiglione, interamente affrescata, raffigurante una finta architettura in pietra serena, con decorazioni in monocromo, che inquadra due grandi rettangoli in sommit\u00e0 e una serie di lunette ai lati.\nTre risultano le fittizie chiavi di volta; le due estreme sono contornate da quattro medaglioni rappresentanti gli \"Uomini Illustri\" della citt\u00e0: a nord Alessandro Farnese, Giuseppe Verdi, il Parmigianino e Jacopo Sanvitale, a sud Angelo Mazza, Paolo Toschi, Macedonio Melloni e Giacomo Tommasini; attorno ad essi sono rappresentate altrettante figure femminili allegoriche delle virt\u00f9: a nord la \"Temperanza\", la \"Prudenza\", la \"Fermezza nella battaglia\" e la \"Forza del diritto\", a sud la \"Giustizia\", la \"Fermezza nelle decisioni\", la \"Ponderatezza\" e l'\"Abbondanza\".\nLe due lunette dei lati pi\u00f9 corti raffigurano rispettivamente lo scudo crociato, stemma della citt\u00e0, sostenuto da una coppia di putti, e la rappresentazione allegorica del torrente Parma.\nI due grandi riquadri centrali e le quattro lunette sui lati lunghi, dipinti da Cecrope Barilli, celebrano la citt\u00e0 di Parma. In sommit\u00e0 a nord \u00e8 rappresentata la distruzione nel 1248 da parte dei parmigiani di Vittoria, la citt\u00e0-accampamento edificata dall'imperatore del Sacro Romano Impero Federico II di Svevia durante l'assedio di Parma; a sud \u00e8 invece raffigurato il plebiscito del 1860 che sanc\u00ec l'annessione del ducato di Parma e Piacenza al Regno d'Italia.\nLe lunette illustrano rispettivamente le caratteristiche del territorio: la \"Musica\" e le \"Arti\", la \"Fecondit\u00e0 dell'agricoltura in primavera ed estate\", la \"Fecondit\u00e0 dell'agricoltura in autunno\" e l'\"Attivit\u00e0 serica\" e infine la \"Matematica\", la \"Geometria\", l'\"Astronomia\" e la \"Medicina\".\nLe pareti sono decorate con serie di cornici in stucco che inquadrano finti marmi rossi e neri, realizzate su disegno del Magnani, che si occup\u00f2 anche del progetto delle elaborate appliques in ottone e del grande lampadario centrale.\nSui quattro lati sono infine disposti gli scranni lignei originari, intagliati dal falegname Pietro Zinelli su indicazione dello scenografo."}
{"id": "5614451", "revid": "125433316", "url": "https://it.wikipedia.org/wiki?curid=5614451", "title": "Cristina Piras", "text": "Vita privata.\n\u00c8 sposata con il collega Tony Fusaro."}
{"id": "5614453", "revid": "769945", "url": "https://it.wikipedia.org/wiki?curid=5614453", "title": "Stadio XXI Settembre", "text": ""}
{"id": "5614457", "revid": "125133567", "url": "https://it.wikipedia.org/wiki?curid=5614457", "title": "Specie in pericolo", "text": "Secondo la IUCN, si classifica in pericolo (abbreviato ufficialmente come EN dal nome originale in inglese, \"Endangered\") una specie che soddisfa almeno uno dei seguenti criteri: riduzione della popolazione dell'ordine del 50-70%; deterioramento dell'ambiente ma in misura minore rispetto alla categoria in pericolo critico; dimensione della popolazione inferiore a 2\u00a0500 individui maturi ma in declino o fortemente fluttuante; popolazione al di sotto di 250 individui maturi; probabilit\u00e0 di estinzione di almeno il 20% nei prossimi venti anni o cinque generazioni. La specie risulta quindi affrontare un rischio molto elevato di estinzione in natura.\nNella versione 2015 della Lista Rossa, la categoria \"In Pericolo\" comprendeva 3\u00a0739 taxon di animali e 3\u00a0381 di piante."}
{"id": "5614458", "revid": "773636", "url": "https://it.wikipedia.org/wiki?curid=5614458", "title": "Senza sole", "text": "Senza sole () \u00e8 un ciclo di canzoni per voce e pianoforte di Modest Petrovi\u010d Musorgskij, composto nel 1874 su testi di Arsenij Arkad'evi\u010d Goleni\u0161\u010dev-Kutuzov.\nStoria della composizione.\nIntorno alla met\u00e0 degli anni '70 del XIX secolo, il graduale disgregarsi del cosiddetto \"Potente mucchietto\" e altre circostanze personali portarono Musorgskij ad una condizione spirituale molto difficile. In quel periodo si avvicin\u00f2 al giovane poeta Arsenij Goleni\u0161\u010dev-Kutuzov, le cui tendenze romantiche si esprimevano in liriche malinconiche. Musorgskij e Goleni\u0161\u010dev-Kutuzov iniziarono a vivere nello stesso appartamento, e poi a collaborare come coautori: ne nacquero i cicli vocali \"Senza sole\" e \"Canti e danze della morte\". Musorgskij indirizz\u00f2 al suo amico la dedica del ciclo \"Senza sole\" con le parole: \"Al poeta - il compositore\".\nStruttura della composizione.\n\"Senza sole\" \u00e8 composta da sei canzoni.\nCitazioni e rielaborazioni successive.\nL'opera \u00e8 presentata e discussa nel film documentario Sans Soleil del regista Chris Marker, dove riceve un'interpretazione elettronica sperimentale da parte del compositore Isao Tomita."}
{"id": "5614464", "revid": "599013", "url": "https://it.wikipedia.org/wiki?curid=5614464", "title": "Hlynur B\u00e6ringsson", "text": ""}
{"id": "5614473", "revid": "86599", "url": "https://it.wikipedia.org/wiki?curid=5614473", "title": "C/1946 P1 Jones", "text": "C/1946 P1 (Jones) \u00e8 una cometa non periodica scoperta dall'astrofilo neozelandese Albert Jones il 6 agosto 1946. Questa cometa ha una piccola MOID col pianeta Saturno."}
{"id": "5614475", "revid": "4711", "url": "https://it.wikipedia.org/wiki?curid=5614475", "title": "Dra\u017een Petrovi\u0107 Basketball Hall", "text": ""}
{"id": "5614476", "revid": "767487", "url": "https://it.wikipedia.org/wiki?curid=5614476", "title": "Stiletto (DJ Korsakoff)", "text": "Stiletto \u00e8 un album di DJ Korsakoff, pubblicato il 7 dicembre 2012 dall'etichetta discografica Cloud 9.\nIl disco contiene 20 brani, di cui un dj set contenente gli altri 19."}
{"id": "5614477", "revid": "1305772", "url": "https://it.wikipedia.org/wiki?curid=5614477", "title": "Modello Karlsruhe", "text": "Il cosiddetto \"modello Karlsruhe\" (in tedesco \"Karlsruher Modell\") \u00e8 un sistema tram-treno che consiste di tram o metropolitana leggera e treni suburbani o regionali che condividono gli stessi binari, in genere nello spazio al di fuori delle aree urbane. Fu inizialmente sviluppato e implementato nella citt\u00e0 di Karlsruhe, in Germania, dall'autorit\u00e0 locale per i trasporti, la \"Karlsruher Verkehrsverbund\" (KVV).\nDescrizione.\nIl servizio ebbe inizio nel 1992 a Karlsruhe per offrire un collegamento tra la normale rete ferroviaria e la rete locale dei tram della citt\u00e0. L'intero sistema \u00e8 oggi chiamato Stadtbahn di Karlsruhe. I passeggeri possono viaggiare da citt\u00e0 pi\u00f9 lontane, come Baden-Baden, direttamente nel centro della citt\u00e0 di Karlsruhe, colmando la lunga distanza esistente tra la stazione ferroviaria e il centro cittadino. Per la maggior parte dei viaggi, il numero di trasbordi sulla rete dei tram si \u00e8 ridotto significativamente.\nQuesto modello ha portato alla creazione di un sistema simile di tram-treno in altre localit\u00e0.\nAltri esempi.\nUn modello simile collega la citt\u00e0 di Vienna al quartiere Baden sin dal 1886 (la Wiener Lokalbahn). Altre citt\u00e0 che hanno implementato il modello Karlsruhe sono:\nTreni-tram.\nLa citt\u00e0 tedesca di Zwickau ha invertito il modello Karlsruhe estendendo i treni diesel RegioSprinter dalla stazione ferroviaria fino alle strade cittadine, come treni-tram."}
{"id": "5614478", "revid": "633110", "url": "https://it.wikipedia.org/wiki?curid=5614478", "title": "Yudachi", "text": "Lo \u00e8 stato un cacciatorpediniere della Marina imperiale giapponese, quarta unit\u00e0 appartenente alla classe Shiratsuyu. Fu varato dal cantiere di Sasebo nel giugno 1936.\nNel dicembre 1941, parte della 2\u00aa Flotta, partecip\u00f2 alle operazioni anfibie nelle Filippine e poi support\u00f2 gli sbarchi sull'isola del Borneo nel gennaio 1942; a febbraio fu tra le numerose unit\u00e0 che combatterono la battaglia del Mare di Giava (27 febbraio). Dopo un ciclo di operazioni di secondaria importanza nelle Filippine, rimase circa un mese in cantiere per una revisione completa e un potenziamento della batteria contraerea. Fu quindi presente, ma senza avere alcun ruolo, alla battaglia delle Midway (4-6 giugno). Destinato a operare una guerra corsara nell'Oceano Indiano, a inizio agosto fu urgentemente richiamato nel Pacifico sud-occidentale, dove gli Stati Uniti avevano sbarcato truppe su Guadalcanal. Stanziato nelle isole Shortland, da questo ancoraggio protetto condusse un paio di decine di missioni notturne di rifornimento alla guarnigione sull'isola (\"Tokyo Express\"); durante una di queste cooper\u00f2 alla distruzione di due trasporti statunitensi e in ottobre bombard\u00f2 un paio di volte l'aeroporto Henderson tenuto dai marine. L'11 novembre salp\u00f2 verso Guadalcanal nella formazione del viceammiraglio Hiroaki Abe, destinata a distruggere con le artiglierie navali le piste aeree, e fu dunque coinvolto nella prima fase della pivotale battaglia navale di Guadalcanal. Nello scontro notturno del 12-13 novembre fu gravemente colpito e infine abbandonato dall'equipaggio. Lo scafo immobile fu fatto esplodere dall'incrociatore pesante all'alba del 13, affondando non lontano dall'Isola di Savo.\nCaratteristiche.\nLo \"Yudachi\" presentava una lunghezza fuori tutto di 110 metri, una larghezza massima di 9,90 metri e un pescaggio di 3,50 metri. Il dislocamento standard ammontava a tonnellate e il dislocamento a pieno carico a / tonnellate. L'apparato motore si componeva da tre caldaie Kampon, due turbine a ingranaggi a vapore Kampon, due alberi motore con elica: era erogata una potenza totale di shp, sufficiente per una velocit\u00e0 massima di 34 nodi (64,6\u00a0km/h), e l'autonomia era di miglia a 15 nodi ( chilometri a 28,5\u00a0km/h). L'armamento era articolato su cinque cannoni Type 3 da 127\u00a0mm da 50 calibri (L/50), distribuiti in due torrette binate (una a prua, una a poppa) e una singola a poppa (adiacente a quella doppia); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presenti in numero di sedici; due cannoni Vickers da 40\u00a0mm L/39 in funzione contraerea e due lanciatori Type 94 per bombe di profondit\u00e0, conservate in numero di trentasei in un'apposita rastrelliera. All'entrata in servizio l'equipaggio era formato da 180 uomini.\nImpiego operativo.\nCostruzione.\nIl cacciatorpediniere \"Yudachi\" fu ordinato nell'anno fiscale edito dal governo giapponese nel 1931. La sua chiglia fu impostata nel cantiere navale di Sasebo il 16 ottobre 1934 e il varo avvenne il 21 giugno 1936; fu completato il 7 gennaio 1937. La nave form\u00f2 con i gemelli \"Murasame\", \"Harusame\" e \"Samidare\" la 2\u00aa Divisione cacciatorpediniere, dipendente dalla 4\u00aa Squadriglia della 2\u00aa Flotta.\n1941-1942.\nTra 1940 e 1941 lo \"Yudachi\" pass\u00f2 al comando del capitano di corvetta Hisashi Ishii. Il 26 novembre 1941 salp\u00f2 con il resto della 2\u00aa Divisione dal Giappone, passarono lo stretto di Terashima e si fermarono il 29 a Mako, nelle isole Pescadores: qui furono aggregate alla 3\u00aa Flotta del viceammiraglio Ib\u014d Takahashi, che il 7 dicembre si mise in movimento per appoggiare le molteplici operazioni anfibie previste per invadere le Filippine. Il 10 dicembre furono occupate le isole Batan e l'11 avvenne uno sbarco in forze a Vigan, sulla costa occidentale di Luzon. Il 22 dicembre la divisione cooper\u00f2 allo sbarco nel Golfo di Lingayen e a inizio gennaio segu\u00ec il resto della 3\u00aa Flotta nella campagna delle Indie orientali olandesi, visto che nell'arcipelago filippino il supporto navale non era pi\u00f9 necessario. Il 12 gennaio 1942 lo \"Yudachi\" appoggi\u00f2 lo sbarco sull'isola di Tarakan, vicino al Borneo orientale, quindi support\u00f2 l'attacco a Balikpapan (23 gennaio). Il 27 febbraio fece parte, insieme a numerose altre unit\u00e0, della scorta a distanza del convoglio d'invasione orientale per l'isola di Giava (contrammiraglio Sh\u014dji Nishimura) e partecip\u00f2 con l'intera 4\u00aa Squadriglia alla battaglia del Mare di Giava, conclusasi con una completa vittoria giapponese. All'inizio di marzo lo \"Yudachi\" e le altre tre unit\u00e0 fecero rotta su Tarakan e da qui giunsero nella baia di Subic, sulla costa occidentale di Luzon, il 16 marzo: operarono dunque nelle acque interne delle Filippine per velocizzarne l'occupazione completa. A fine aprile lo \"Yudachi\" fece rotta per Mako, toccata il 3 maggio, quindi con la 2\u00aa Divisione torn\u00f2 in Giappone e il 6 fu posto in bacino di carenaggio a Yokosuka, dove fu rimesso in efficienza ed ebbe incrementata la dotazione contraerea. Il 25 maggio, rimesso in acqua, pass\u00f2 al comando del capitano di corvetta Kiyoshi Kikkawa e con il resto della 2\u00aa Divisione fu riaggregato alla 2\u00aa Flotta del viceammiraglio Nobutake Kond\u014d, che proteggeva a distanza il convoglio del contrammiraglio Raiz\u014d Tanaka destinato a invadere l'atollo di Midway. Nonostante la posizione avanzata, questa formazione non ebbe che un ruolo assai marginale nella cruciale battaglia delle Midway (4-6 giugno 1942), che segn\u00f2 una battuta d'arresto per l'avanzata nipponica nel Pacifico orientale. Lo \"Yudachi\" fece ritorno in Giappone nei giorni seguenti e per alcune settimane rimase in inattivit\u00e0: in questo periodo fu dotato un impianto binato di cannoni Type 96 da 25\u00a0mm L/60, sistemato su un basso ballatoio davanti alla plancia.\nLa nave part\u00ec il 16 luglio da Kure con gli altri cacciatorpediniere e fece rotta su Mergui, nella Birmania meridionale, da dove operare una guerra corsara nell'Oceano Indiano. La citt\u00e0 fu raggiunta il 30 luglio, ma le previste incursioni furono annullate quando il 7 agosto truppe statunitensi sbarcarono su Guadalcanal: l'8 la divisione part\u00ec in tutta fretta, fece tappa a Balikpapan e il 21 si ferm\u00f2 all'atollo Truk, importante base nelle isole Caroline centrali, dove gi\u00e0 si trovava il resto della 2\u00aa Flotta. Il 30 agosto lo \"Yudachi\" giunse all'ancoraggio delle isole Shortland, caric\u00f2 un nucleo di fanteria e lo fece scendere a Guadalcanal quella notte stessa. Il 1\u00ba settembre, invece, scort\u00f2 assieme al cacciatorpediniere \"Murakumo\" un paio di chiatte motorizzate all'isola di Gizo, quindi il 2 torn\u00f2 alle Shortland senza incidenti. Il 4 settembre accolse a bordo una parte dello scaglione avanzato del 28\u00ba Reggimento (colonnello Kiyonao Ichiki) e assieme ai cacciatorpediniere \"Hatsuyuki\" e \"Murakumo\" navig\u00f2 verso punta Taivu, a est della testa di ponte statunitense; seguiti dai cacciatorpediniere \"Shikinami\", \"Ariake\" e \"Uranami\", le unit\u00e0 giapponesi sbarcarono in totale poco pi\u00f9 di 900 soldati. Attorno le 01:00 del 5 settembre lo \"Yudachi\", il \"Murakumo\" e lo \"Hatsuyuki\" eseguirono un rapido bombardamento mentre tornavano indietro: questa azione attir\u00f2 l'attenzione di un idrovolante Consolidated PBY Catalina, che sganci\u00f2 razzi illuminanti per indagare; la luce rivel\u00f2 invece i due cacciatorpediniere da trasporto e ai giapponesi, che li affondarono in pochi minuti a colpi di cannone, quindi uccisero quasi tutti i naufraghi sparando loro con i pezzi contraerei.\nIl 6 settembre lo \"Yudachi\", con lo \"Ariake\", lo \"Shikinami\" e lo \"Urakaze\", fu inviato al largo di Guadalcanal per distruggere un piccolo convoglio nemico ma, poich\u00e9 non fu avvistato, le unit\u00e0 compirono un breve cannoneggiamento di Henderson Field, l'aeroporto sull'isola. L'8 ripet\u00e9 la missione, stavolta al fianco dell'incrociatore leggero e di altri sette cacciatorpediniere; l'11 riprese a trasportare truppe, accompagnato dal \"Kawakaze\" e dallo \"Umikaze\", mentre il 13 settembre bombard\u00f2 il perimetro difensivo statunitense assieme al \"Murakumo\" e allo \"Uranami\". Il 16 settembre part\u00ec dalle Shortland con lo \"Hatsuyuki\" e lo \"Hamakaze\" per attaccare alcuni trasporti nemici, che per\u00f2 non furono trovati alle coordinate segnalate. Il 20 settembre salp\u00f2 nuovamente dall'arcipelago per recare rinforzi a Guadalcanal: stavolta lo \"Yudachi\", il \"Sazanami\", lo \"Ushio\" e lo \"Shikinami\" rimorchiavano ciascuno una chiatta carica di munizioni e truppe. Questo viaggio fu coronato dal successo e cos\u00ec avvenne per le missioni del 2 e 5 ottobre, entrambe effettuate assieme ad altri cinque cacciatorpediniere; l'8 scort\u00f2 con altri quattro cacciatorpediniere la nave portaidrovolanti , la quale fece scendere a Guadalcanal un sostanzioso reparto di fanteria. Tornato alle Shortland, lo \"Yudachi\" punt\u00f2 su Rabaul e vi si ferm\u00f2 dal 10 al 12 ottobre, quindi riprese il mare a difesa di un convoglio diretto a Guadalcanal. Lo scarico di truppe e mezzi avvenne senza difficolt\u00e0 e il 16 si ferm\u00f2 alle Shortland. Il giorno successivo l'intera 2\u00aa Divisione cacciatorpediniere effettu\u00f2 un viaggio di trasporto e il 25 ottobre affianc\u00f2 l'incrociatore leggero nel bombardamento di Henderson Field in appoggio all'offensiva terrestre del tenente generale Harukichi Hyakutake. L'incrociatore fu per\u00f2 gravemente danneggiato da alcuni velivoli statunitensi e lo \"Yudachi\", cooperando con lo \"Harusame\", trasse in salvo i naufraghi e mand\u00f2 a fondo l'unit\u00e0, impossibile da trarre in salvo.\nIl 26 ottobre form\u00f2 con il resto della 2\u00aa Divisione, il \"Kagero\" e l' la scorta ravvicinata alle corazzate e , nucleo della 2\u00aa Flotta del viceammiraglio Kond\u014d durante la battaglia delle isole Santa Cruz. Lo \"Yudachi\" non ebbe parte nello scontro e gi\u00e0 a sera era ritornato nelle Shortland. Da questa base oper\u00f2 riusciti viaggi di trasporto truppe il 2, il 5 e l'8 novembre, sempre accompagnato dalle unit\u00e0 della 2\u00aa Divisione o da altri gruppi di cacciatorpediniere (fino a nove).\nL'affondamento.\nL'11 novembre la 2\u00aa Divisione cacciatorpediniere si assembl\u00f2 alle isole Shortland come parte della forza distaccata da Kond\u014d per bombardare nella notte tra il 12 e il 13 Henderson Field: questa formazione, al comando del viceammiraglio Hiroaki Abe, contava le corazzate e , una seconda divisione di cacciatorpediniere e l'incrociatore leggero : la missione ebbe inizio all'alba del 12 novembre. Nel corso della navigazione la squadra fu avvistata da ricognitori statunitensi, il che indusse Abe ad adottare una complessa formazione da battaglia; il tempo burrascoso e la modesta visibilit\u00e0, per\u00f2, fecero s\u00ec che essa si presentasse scombinata quando giunse nelle acque tra Guadalcanal e l'isola di Savo. Lo \"Yudachi\" si ritrov\u00f2 in testa alla formazione e lanci\u00f2 per primo l'allarme quando s'imbatt\u00e9 nel cacciatorpediniere statunitense , appartenente al Task group 67.2 del contrammiraglio Daniel Callaghan, forte di altri sette cacciatorpediniere, tre incrociatori leggeri (, , ) e due pesanti (, ). Attorno alle 01:45 le due flotte si erano ormai mischiate e Abe reag\u00ec per primo: fece accendere i proiettori e sparare salve di siluri e bordate. La battaglia degener\u00f2 in una lotta confusa. Lo \"Yudachi\" accost\u00f2 a sinistra, quindi si port\u00f2 grossomodo verso sud e sostenne il combattimento per un certo periodo di tempo; scambi\u00f2 cannonate con varie unit\u00e0 (forse anche amiche) e con un siluro fracass\u00f2 la poppa del \"Portland\", costretto a girare in tondo per i danni al timone e agli alberi motore. Lo \"Yudachi\" fu comunque raggiunto da alcune granate, si ebbero 26 morti e 35 feriti, le macchine cessarono di funzionare. L'abbrivio lo fece lentamente allontanare dallo scontro, conclusosi verso le 02:45, e consent\u00ec al capitano Kikkawa di tentare ogni sforzo per salvare l'unit\u00e0, preda di incendi verso prua; rimasto immobile, divenne chiaro che le avarie erano troppo gravi e quindi il \"Samidare\", portatosi di fianco attorno le 04:00, raccolse tutto l'equipaggio (207 uomini). Il capitano Kikkawa cerc\u00f2 di convincere il comandante del cacciatorpediniere di prendere a rimorchio lo \"Yudachi\", ma egli rifiut\u00f2 fermamente e quindi cerc\u00f2 di affondarlo, ma senza successo. Lo scafo devastato and\u00f2 alla deriva e fu preso di mira dal \"Portland\" all'alba del 13 novembre: una salva completa centr\u00f2 il deposito di munizioni principale e lo \"Yudachi\" salt\u00f2 in aria, affondando rapidamente a sud-est di Savo ().\nIl 15 dicembre il suo nome fu depennato dalla lista di naviglio della Marina imperiale."}
{"id": "5614481", "revid": "74173", "url": "https://it.wikipedia.org/wiki?curid=5614481", "title": "Modello di Karlsruhe", "text": ""}
{"id": "5614482", "revid": "1543377", "url": "https://it.wikipedia.org/wiki?curid=5614482", "title": "Spagna ai Giochi della XXI Olimpiade", "text": "La Spagna partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 113 atleti impegnati in 14 discipline per un totale di 68 competizioni. Portabandiera alla cerimonia di apertura fu lo pugile Enrique Rodr\u00edguez, alla sua seconda Olimpiade. Rodriguez aveva conquistato l'unica medaglia vinta dalla Spagna a .\nIl bottino della squadra spagnola in questa edizione, alla sua tredicesima partecipazione ai Giochi estivi, fu di due medaglie d'argento."}
{"id": "5614486", "revid": "726373", "url": "https://it.wikipedia.org/wiki?curid=5614486", "title": "Specie a rischio minimo", "text": "Una specie si considera a rischio minimo (abbreviato ufficialmente come LC dal nome originale in inglese, \"Least Concern\") quando, pur essendo stata valutata dalla IUCN, non soddisfa nessuno dei criteri delle categorie in pericolo, in pericolo critico, vulnerabile o prossimo alla minaccia della Lista Rossa elaborata dall'organizzazione. Di conseguenza, la categoria \"rischio minimo\" della lista comprende tutti i taxa numerosi e molto diffusi, che non rischiano di scomparire nel prossimo futuro.\nNella versione 2.3 della Lista Rossa, in vigore dal 1994 al 2001, \"rischio minimo\" era una sottocategoria di \u00abbasso rischio\u00bb (\"LR\"), e la sua abbreviazione ufficiale era \"LR/lc\" o \"(lc)\".\nNella versione 2015 della Lista Rossa, la categoria \"Rischio Minimo\" comprendeva 29.749 taxon di animali e 5762 di piante."}
{"id": "5614487", "revid": "287204", "url": "https://it.wikipedia.org/wiki?curid=5614487", "title": "Supercoppa di Croazia (pallacanestro)", "text": "La Supercoppa di Croazia di pallacanestro, nota anche come Coppa Dra\u017een Petrovi\u0107, \u00e8 un trofeo nazionale croato organizzato annualmente dal 2011 tra il vincitore del campionato e il vincitore della Coppa di Croazia."}
{"id": "5614492", "revid": "46291", "url": "https://it.wikipedia.org/wiki?curid=5614492", "title": "Pterocarya", "text": "Pterocarya \u00e8 un genere di alberi appartenenti alla famiglia Juglandaceae.\nIl genere comprende specie d'alberi a foglia caduca, che crescono nelle foreste e sulle rive dei fiumi in Asia orientale e nel Caucaso.\nSi tratta di alberi a crescita rapida.\nDescrizione.\nAlcuni alberi di questo genere possono raggiungere un'altezza di 40\u00a0metri.\nLe foglie imparipennate sono grandi, alterne, pi\u00f9 o meno oblunghe, composte da 5 a 27 fogliole, a seconda della specie, che prendono una bella colorazione gialla in autunno.\nI fiori sono verdi e insignificanti, si tratta di castoni unisessuali che compaiono in primavera, nello stesso tempo dello spuntar delle foglie.\nI frutti sono alati e pendono da lunghe spighe.\nColtura.\nA livello di rustichezza, le gelate tardive possono rovinare la fogliazione.\nLa riproduzione avviene per semina e separazione dei germogli attecchiti in autunno.\nTassonomia.\nIn questo genere sono riconosciute 6 specie:"}
{"id": "5614494", "revid": "1543377", "url": "https://it.wikipedia.org/wiki?curid=5614494", "title": "Episodi di Dal tramonto all'alba - La serie (seconda stagione)", "text": "La seconda stagione della serie televisiva Dal tramonto all'alba - La serie (\"From Dusk till Dawn: The Series\") \u00e8 stata trasmessa in prima visione assoluta negli Stati Uniti d'America dal 25 agosto 2015 su El Rey Network.\nIn Italia la stagione verr\u00e0 trasmessa in chiaro su Rai 4 dal 1\u00ba giugno 2016."}
{"id": "5614495", "revid": "1543377", "url": "https://it.wikipedia.org/wiki?curid=5614495", "title": "Svezia ai Giochi della XXI Olimpiade", "text": "La Svezia partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 116 atleti impegnati in 16 discipline per un totale di 90 competizioni. Portabandiera fu il lottatore Jan Karlsson, alla sua terza Olimpiade, che a aveva conquistato due medaglie: argento nella lotta libera e bronzo nella lotta greco-romana.\nIl bottino della squadra fu di quattro medaglie d'oro e una d'argento, che le valsero il dodicesimo posto nel medagliere complessivo."}
{"id": "5614499", "revid": "75517654", "url": "https://it.wikipedia.org/wiki?curid=5614499", "title": "Unipi", "text": ""}
{"id": "5614500", "revid": "198277", "url": "https://it.wikipedia.org/wiki?curid=5614500", "title": "Associazione Sportiva Lucchese Libertas 1989-1990", "text": "Questa voce raccoglie le informazioni riguardanti lAssociazione Sportiva Lucchese Libertas nelle competizioni ufficiali della stagione 1989-1990."}
{"id": "5614501", "revid": "287204", "url": "https://it.wikipedia.org/wiki?curid=5614501", "title": "Prva hrvatska ko\u0161arka\u0161ka liga 2006-2007", "text": "La Prva hrvatska ko\u0161arka\u0161ka liga 2006-2007 \u00e8 stata la 16\u00aa edizione del massimo campionato croato di pallacanestro maschile. La vittoria finale \u00e8 stata ad appannaggio del Cibona Zagabria."}
{"id": "5614502", "revid": "1543377", "url": "https://it.wikipedia.org/wiki?curid=5614502", "title": "Turchia ai Giochi della XXI Olimpiade", "text": "La Turchia partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 27 atleti impegnati in 8 discipline per un totale di 27 competizioni.\nFu la tredicesima partecipazione della Turchia ai Giochi estivi. Non fu conquistata nessuna medaglia."}
{"id": "5614506", "revid": "486946", "url": "https://it.wikipedia.org/wiki?curid=5614506", "title": "Southern District (Hong Kong)", "text": ""}
{"id": "5614508", "revid": "550667", "url": "https://it.wikipedia.org/wiki?curid=5614508", "title": "Specie estinta in natura", "text": "Una specie si considera estinta in natura (abbreviato ufficialmente come EW dal nome originale in inglese, \"Extinct in the Wild\") quando i suoi unici membri esistenti sopravvivono in cattivit\u00e0 (in collezioni botaniche nel caso dei vegetali), o come specie naturalizzate al di fuori del loro areale storico.\nTale categoria compare sulla Lista Rossa delle specie minacciate della IUCN. Si presume che un taxon sia estinto allo stato selvatico quando, dopo esaustivi sopralluoghi nel suo areale storico, non viene rinvenuto nessun esemplare.\nSpecie estinte in natura.\nNella versione 2021 della Lista Rossa, la categoria \"estinto in natura\" comprendeva 37 taxa di animali e 42 di piante. Tra le specie pi\u00f9 conosciute che figurano in questa categoria vi sono l'orice dalle corna a sciabola e il cervo di Padre David.\nReintroduzione.\nLa reintroduzione della specie \u00e8 il rilascio deliberato di una specie in natura, dalla cattivit\u00e0 o da altre aree in cui l'organismo \u00e8 stato in grado di sopravvivere. \nL'obiettivo della reintroduzione delle specie \u00e8 stabilire una popolazione sana, geneticamente diversificata e autosufficiente in un'area in cui \u00e8 stata estirpata o aumentare una popolazione esistente: le specie che possono essere idonee per la reintroduzione sono tipicamente quelle minacciate di estinzione in natura. Tuttavia, la reintroduzione di una specie pu\u00f2 essere anche motivata da scopi diversi dalla tutela della biodiversit\u00e0: ad esempio, i lupi furono talvolta reintrodotti nelle aree selvatiche del Nord America per frenare la sovrappopolazione di cervi. Poich\u00e9 la reintroduzione pu\u00f2 comportare il ritorno di specie autoctone nelle localit\u00e0 in cui erano state estirpate, alcuni preferiscono il termine \"ristabilimento\"."}
{"id": "5614514", "revid": "124750985", "url": "https://it.wikipedia.org/wiki?curid=5614514", "title": "Riduzione di pena", "text": "Trama.\nPatrick Modiano descrive il periodo della sua infanzia trascorsa in casa Guillotin in Rue du Docteur-Dordaine, periodo in cui \u00e8 affidato con il fratello minore ad alcuni amici dei suoi genitori. La madre di Patrick si trova in tourn\u00e9e in NordAfrica, mentre il padre in Sud America o in Brazzaville per affari;\nsono affidati a quattro donne, ciascuna delle quali viene presentata con caratteri ben definiti e ben distinti dall'autore; Helene, un ex acrobata da circo, la dolce Annie e la sua severa madre Matilde e infine\"Biancaneve\u201d. Patrick e suo fratello osservano gli adulti che li circondano, urigliano conversazioni, telefonate e spiano i loro comportamenti con l'ingenua curiosit\u00e0 dei bambini.Ad arricchire l'atmosfera di mistero sono le apparizioni di alcuni personaggi maschili che interagiscono con il protagonista in maniera pi\u00f9 o meno diretta e verso i quali quest'ultimo mostra un chiaro e timido distacco. Roger Vincent, John D., \"Buck Danny\" spesso si recano a casa delle donne in Rue du Docteur-Dordaine per trascorrere le serate in compagnia. Tutto si svolge nella pi\u00f9 completa normalit\u00e0 fino al momento in cui Annie comunica a Patrick che per alcuni giorni dovr\u00e0 recarsi nella dimora di fronte custodita dalla vecchia guardiana; un paio di giorni dopo la polizia perquisisce la casa vuota dove Patrick ha sempre abitato e il bambino , accortosi di ci\u00f2, chiede spiegazioni al maresciallo, il quale non dice altro se non che \"\u00c8 successo qualcosa di molto grave\", la stessa frase che negli anni Patrick si \u00e8 sentito ripetere pi\u00f9 di una volta.\nPersonaggi.\n\u00c8 il protagonista del romanzo, un bambino curioso e intelligente, ma al tempo stesso insicuro e timido. Conduce una vita semplice e modesta dividendo il tempo tra la scuola e il gioco; per tutta la vicenda emergono da una parte l'innocenza dello sguardo del piccolo Patoche circondato da una realt\u00e0 che non potr\u00e0 mai comprendere in profondit\u00e0 data la sua giovane et\u00e0; dall'altra il bisogno di osservare e di trovare delle risposte ai perch\u00e9, agli atteggiamenti e ai comportamenti dei grandi. Patoche non domanda, non chiede nulla; anzi spesso si chiude nel silenzio, forse per paura, forse per timidezza. Le poche informazioni che riesce ad assimilare le tiene per s\u00e9 senza interpellare n\u00e9 esterni n\u00e9 i diretti interessati.\nAnnie, figlia di Mathilde, \u00e8 una giovane bionda dagli occhi chiari contraddistinta da una dolcezza estrema non solo nel carattere ma anche nell'aspetto, nonostante indossasse sempre un giubbotto di cuoio marrone da uomo che nascondeva la sua femminilit\u00e0. Si recava ogni giorno a Parigi con la sua quattro cavalli e spesso stava via anche un giorno intero; lavorava in un locale notturno, il Carroll's, e al suo rientro si stendeva sul letto a riposare; \"\u201cAnnie ha pianto tutta la notte al Carroll's\u201d\", questa era la frase che risuonava nelle orecchie di Patoche e che non poteva comprendere.\nMadre di Annie e severa signora interviene sporadicamente nella vicenda.\nCapelli grigi raccolti in uno chignon dentro al quale giurava essere nascosto un terzo occhio, un viso duro e vestita sempre di scuro intimidiva il piccolo Patoche che era solita chiamare \u201cBeato babbeo\u201d senza alcun ragionevole motivo.\nPiccola donnina di quarant'anni circa, graziosa e fine era un ex cavallerizza ed acrobata del circo M\u00e8drano; in seguito ad un grave infortunio purtroppo dovette abbandonare il mestiere; dopo aver incontrato Annie e sua madre le convinse ad abbandonare la propria casa per seguirla. H\u00e9l\u00e8ne viene descritta dall'autore come una figura gentile, ma anche dalla tempra d'acciaio.\nBambinaia di Patrick e suo fratello; si prende cura dei due bambini con attenzione. La sua improvvisa assenza \u00e8 un motivo di tristezza da parte di entrambi.\nCostanti narrative.\nCome nella maggior parte dei romanzi di Patrick Modiano compaiono alcune costanti narrative ben definite: il tempo, lo spazio, la figura femminile, l'indagine interiore.\nIn Riduzione di pena il tempo compare come un continuo sovrapporsi di episodi cronologicamente vicini o distanti, i quali nonostante questo se letti nella loro totalit\u00e0 si presentano come un insieme armonico e nitido. \u00c8 un susseguirsi di momenti ed immagini che l'autore si sofferma a descrivere dettagliatamente; a tratti la narrazione sembra sin troppo omogenea, poich\u00e9 il lettore non disponendo di estremi temporali espressi chiaramente non comprende quanto tempo possa essere trascorso tra un episodio all'atro; ne \u00e8 un esempio il passaggio brusco ad un aneddoto accaduto quando il protagonista del romanzo \u00e8 gi\u00e0 adulto e non pi\u00f9 un bambino per poi ritornare invece a descrivere le vicende dell'infanzia. Da una parte il tempo sembra non passare mai mentre talvolta sembra che esso trascorra anche troppo velocemente, cambiando da un capitolo all'altro.\nAllo stesso modo il concetto di spazio per Modiano \u00e8 fondamentale; la vicenda si snoda infatti nelle varie vie di Parigi minuziosamente indicate. \nPer quanto concerne la tematica inerente alla figura paterna, per tutto lo svolgimento del romanzo si avverte il senso dell'abbandono del padre e ci\u00f2 che esso suscita nell'autore ancora bambino; vi \u00e8 quasi un sentimento lieve di malinconia e di rimpianto, poich\u00e9 il padre dei due fratelli quando si reca di rado a trovarli spende un po'del suo tempo assieme a loro, intrattenendoli in passeggiate come per esempio fino al castello o fino al mulino.\nLa costante principale resta comunque la figura della donna nelle sue varie sfaccettature; la donna severa e schiva nella personalit\u00e0 di Mathilde; quella gentile e intraprendente nella personalit\u00e0 di H\u00e9l\u00e8ne e quella animata dalla pi\u00f9 delicata dolcezza propria di Annie. \u00c8 interessante come i rapporti che Patrick intrattiene con queste figure lo facciano procedere ad analizzare s\u00e9 stesso, lasciando spazio ad un'introspezione psicologica attraverso la quale, in questo caso, indaga con insistenza il proprio passato."}
{"id": "5614516", "revid": "121776260", "url": "https://it.wikipedia.org/wiki?curid=5614516", "title": "Montevarchi Calcio Aquila 1902 1989-1990", "text": "Questa voce raccoglie le informazioni riguardanti il Montevarchi Calcio Aquila 1902 nelle competizioni ufficiali della stagione 1989-1990."}
{"id": "5614534", "revid": "75518224", "url": "https://it.wikipedia.org/wiki?curid=5614534", "title": "Ferrovie Complementari Sarde", "text": ""}
{"id": "5614536", "revid": "767487", "url": "https://it.wikipedia.org/wiki?curid=5614536", "title": "Delhi Dynamos Football Club 2015", "text": "Questa voce raccoglie le informazioni riguardanti l'Delhi Dynamos nelle competizioni ufficiali della stagione 2015.\nMaglie e sponsor.\nIl fornitore tecnico per questa stagione \u00e8 Puma, mentre lo sponsor ufficiale \u00e8 Spicejet.\nRosa.\n (capitano)"}
{"id": "5614538", "revid": "1123217", "url": "https://it.wikipedia.org/wiki?curid=5614538", "title": "Tibeto-birmano", "text": ""}
{"id": "5614540", "revid": "228587", "url": "https://it.wikipedia.org/wiki?curid=5614540", "title": "Varatella", "text": "Il Varatella o Varatello \u00e8 un torrente della Liguria lungo circa 7\u00a0km; \u00e8 tributario del Mar Ligure.\nGeografia.\nPercorso.\nIl Varatella nasce a 170 metri di quota presso la localit\u00e0 \"Salto del Lupo\" dalla confluenza di due rami sorgentizi, il rio di Carpe e il rio della Valle, che hanno entrambi origine sulle Prealpi Liguri. Scorre in una valle boscosa e piuttosto selvaggia con direzione prevalente da nord-ovest verso sud-est. Raggiunto il centro del comune di Toirano raccoglie a circa 45 metri di quota, da destra, le acque del suo principale affluente, il rio Barescione (o \"rio del Ponte\"). Sfocia infine nel Mar Ligure a Borghetto Santo Spirito.\nNel suo percorso viene intersecato o affiancato per lunghi tratti dalla strada provinciale n. 60 dir, che collega Bardineto con Borghetto tramite il giogo di Toirano, mentre poco prima della foce viene scavalcato in rapida successione dall'autostrada dei Fiori, dalla Via Aurelia e dalla Ferrovia Genova-Ventimiglia.\nPesca.\nCome negli altri torrenti della provincia di Savona la pesca \u00e8 in generale permessa durante il giorno; di notte \u00e8 invece possibile la sola pesca dell'anguilla, esclusivamente nel tratto compreso tra la confluenza del rio Barescione e l'Aurelia."}
{"id": "5614553", "revid": "182396", "url": "https://it.wikipedia.org/wiki?curid=5614553", "title": "Segestes", "text": ""}
{"id": "5614563", "revid": "767487", "url": "https://it.wikipedia.org/wiki?curid=5614563", "title": "Pio Heredia Zub\u00eda", "text": " \u00c8 il capofila del gruppo di 18 martiri cistercensi (16 religiosi dell'abbazia di Viaceli a C\u00f3brecese e 2 religiose del monastero della \"Fons Salutis\" ad Algemes\u00ed) proclamati beati da papa Francesco nel 2015."}
{"id": "5614570", "revid": "729019", "url": "https://it.wikipedia.org/wiki?curid=5614570", "title": "Volo Arrow Air 1285", "text": "Il volo Arrow Air 1285 era un volo charter di Arrow Air operato da un DC-8 con partenza dall'aeroporto Internazionale del Cairo, scalo all'aeroporto di Colonia-Bonn e all'aeroporto di Gander, Canada e come destinazione finale Fort Campbell, Stati Uniti. Il 12 dicembre 1985 il velivolo poco dopo il decollo precipit\u00f2 al suolo provocando la morte di tutti i 248 passeggeri e 8 membri dell'equipaggio. I passeggeri erano tutti militari statunitensi in rientro da una missione all'estero.\nIl velivolo.\nIl velivolo coinvolto nell'incidente era un Douglas DC-8-63CF con numero di registrazione N950JW e S/N 46058 motorizzato da quattro Pratt &amp; Whitney JT3D-7. Il DC-8 venne consegnato alla Eastern Air Lines nel febbraio 1969. Successivamente l'aereo avrebbe cambiato pi\u00f9 volte propriet\u00e0: nel 1974 venne acquistato dalla UTA per poi essere preso in leasing l'anno successivo dalla Air Afrique. Alla fine del leasing venne acquistato dalla IAL (Intercontinental Aero Leasing) e in tre anni venne dato in leasing a quattro compagnie aeree differenti: Capitol Air, Arista International Airlines, National Airlines, Air Alg\u00e9rie ed infine la Arrow Air.\nAl momento dell'incidente l'aereo aveva accumulato 50\u00a0861 ore di volo in 16 anni di attivit\u00e0.\nIl volo.\nIl Douglas Dc-8 decoll\u00f2 dall'Aeroporto del Cairo l'11 dicembre 1985 alle 20.35 (GMT) per atterrare all'Aeroporto di Colonia-Bonn cinque ore pi\u00f9 tardi. Successivamente il Dc-8 atterr\u00f2 all'Aeroporto di Gander alle 09.04 (GMT). Dopo aver fatto rifornimento di carburante, alle 10.15 (GMT) il velivolo inizi\u00f2 la corsa al decollo sulla pista 22. Diversi testimoni affermarono che il Dc-8 pass\u00f2 molto basso sopra l'autostrada Trans-Canada posizionata a circa 900 piedi (274\u00a0m) dalla fine della pista 22. Poco dopo aver sorvolato l'autostrada il velivolo inizi\u00f2 una virata a destra e assunse l'assetto a salire. Malgrado la configurazione il Douglas inizi\u00f2 a perdere quota fino a quando, a poco meno di un chilometro dalla pista 22, impatt\u00f2 contro il terreno prendendo fuoco.\nL'inchiesta.\nPer accertare le cause dell'incidente venne nominata una inchiesta presieduta dalla Canadian Aviation Safety Board. Il primo passo dell'inchiesta fu quello di analizzare sia il Cockpit Voice Recorder (CVR) sia il Flight Data Recorder (FDR), i quali vennero recuperati in buone condizioni. I dati provenienti dall'FDR indicarono che dopo il decollo la velocit\u00e0 massima raggiunta dell'aereo fu di 172 KIAS; 53 secondi dopo il decollo l'aereo inizi\u00f2 a perdere velocit\u00e0. Il CVR, tuttavia, non funzion\u00f2 correttamente probabilmente a causa del microfono in cabina non funzionante e non riusc\u00ec a registrare alcuna conversazione tra i piloti.\nAl momento del decollo le condizioni meteo dell'aeroporto erano favorevoli alla formazione di ghiaccio: temperatura dell'aria tra i -3,8\u00a0\u00b0C e -4,2\u00a0\u00b0C e un nevischio molto leggero. Un pilota di Boeing 737 decollato 30 minuti prima del Douglas afferm\u00f2 in sede di inchiesta che c'erano le condizioni meteorologiche per la formazione di ghiaccio. Anche un pilota di Piper PA-31 atterrato 30 minuti dopo l'incidente riport\u00f2 condizioni di ghiaccio. Dall'analisi dei rottami recuperati nel luogo dell'incidente gli investigatori poterono accertare che al momento dell'impatto al suolo il carrello era esteso, i flap erano estesi a non pi\u00f9 di 25\u00b0 e i motori erano alla massima potenza. Prima del decollo non era stata effettuata l'operazione di de-icing.\nMalgrado gli elementi acquisiti la Canadian Aviation Safety Board non riusc\u00ec a stabilire il motivo certo dello stallo avvenuto subito dopo il decollo. L'ipotesi pi\u00f9 concreta \u00e8 quella della formazione di ghiaccio sulle ali, unita ad un errore nel calcolo del carico dei passeggeri da parte della compagnia e ad una velocit\u00e0 di decollo leggermente incorretta.\nTeorie alternative.\nIl giorno dopo l'incidente un gruppo di fondamentalisti islamici afferm\u00f2 di essere il responsabile dello schianto.\nSolo cinque membri investigativi sui nove totali del CASB incaricati dell'investigazione firmarono il rapporto finale che indicava il ghiaccio come causa. Gli altri quattro, ritenendo impossibile che una formazione superficiale di ghiaccio potesse far precipitare cos\u00ec velocemente un DC-8, stilarono un rapporto di minoranza che faceva riferimento ad un'esplosione a bordo e al conseguente incendio. La teoria era supportata dalla presenza di possibili prove, confutate dagli altri investigatori. \nIn seguito a questa scissione, l'ente del CASB venne sciolto e al suo posto nacque il Transportation Safety Board of Canada.\nIl Volo Arrow Air 1285 nei media.\nIl Volo Arrow Air 1285 \u00e8 stato analizzato nella puntata \"Una tragedia controversa\" della undicesima stagione del documentario Indagini ad alta quota trasmesso dal National Geographic Channel."}
{"id": "5614571", "revid": "1543377", "url": "https://it.wikipedia.org/wiki?curid=5614571", "title": "Crociata spaziale (Poul Anderson)", "text": "Crociata spaziale (\"The High Crusade\") \u00e8 un romanzo di fantascienza di Poul Anderson. L'opera \u00e8 stata candidata nel 1961 al Premio Hugo per il miglior romanzo.\nDal romanzo \u00e8 stato tratto nel 1994 il film tedesco \"\" (\"High Crusade \u2013 Frikassee im Weltraum\") per la regia di Klaus Knoesel e Holger Neuh\u00e4user.\nStoria editoriale.\nIl romanzo \u00e8 stato pubblicato in tre puntate sulla rivista mensile \"Analog Science Fiction and Fact\", da luglio a settembre del 1960 e in edizione paperback lo stesso anno; seppure considerata una delle opere minori dello scrittore, ha riscosso grande successo ed \u00e8 stata ristampata molte volte e tradotta in pi\u00f9 lingue.\n\u00c8 stato tradotto in italiano a partire dal 1962.\nNello stesso universo narrativo del romanzo \"Crociata spaziale\", nel 1983 Anderson ha pubblicato il racconto \"Quest\", ambientato nel 1375, trent'anni dopo l'inizio della precedente storia.\nTrama.\nNel 1345 nel villaggio inglese di Ansby il barone Sir Roger de Tourneville sta organizzando un piccolo esercito per muovere battaglia contro i francesi, in aiuto di Re Edoardo III d'Inghilterra. Durante i preparativi un'astronave aliena atterra tra le truppe e un extraterrestre ne discende aprendo il fuoco contro i terrestri con una pistola a raggi. I bellicosi inglesi non si lasciano impaurire e, dopo un primo breve tentennamento, guidati dal loro condottiero, irrompono nell'astronave uccidendo tutti gli occupanti ad eccezione di uno. L'alieno sopravvissuto viene affidato a Fratello Parvus, un frate francescano che dovr\u00e0 insegnargli la lingua latina per poi interrogarlo. L'extraterrestre si chiama Branithar e appartiene alla razza wersgorix che con tirannide ha occupato innumerevoli mondi e soggiogato moltissime altre razze. Sir Roger pensa di poter utilizzare le armi e la nave aliena prima contro i francesi e poi contro i saraceni in Terrasanta e ordina ai suoi uomini di imbarcarsi nell'astronave con viveri, bestiame e famiglie al seguito.\nBranithar, con l'inganno, dirige invece l'astronave verso il pianeta Tarixan nella speranza che, una volta giunti a destinazione, i terrestri vengano annientati dai suoi compagni Wersgor che su quel mondo hanno insediato una delle loro colonie. Nonostante lo sconcerto dei terrestri, Sir Roger riesce a mantenere l'ordine tra i suoi; una volta atterrati sul mondo alieno, invece di arrendersi al nemico, scatena il suo esercito sconfiggendo rapidamente le forze nemiche, incapaci di sostenere combattimenti corpo a corpo. I terrestri devono gestire le prime difficolt\u00e0 di ambientamento su Tarixan e imparare a padroneggiare le tecnologie dei Wersgor, nonostante le povere conoscenze scientifiche medievali, basate sulla superstizione e la religione e impossibilitati a ritrovare la strada verso la Terra. Sir Roger usa tutte le sue machiavelliche doti e le capacit\u00e0 combattive degli inglesi per allearsi con i nemici dei Wersgor, da secoli oppressi e timorosi di tentare un riscatto, e quindi sconfiggere definitivamente gli alieni sostituendo la loro dominazione con il feudalesimo terrestre.\nOpere derivate.\nDal romanzo \u00e8 stato tratto nel 1994 il film tedesco \"\" (\"High Crusade \u2013 Frikassee im Weltraum\") diretto da Klaus Knoesel e Holger Neuh\u00e4user e prodotto da Roland Emmerich. Precedentemente George Pal si era interessato al romanzo per ricavarme una riduzione cinematografica, ma la morte del regista aveva interrotto il progetto.\nIn concomitanza con la pubblicazione del racconto \"Quest\" nel numero 16 del 1983 della rivista \"Ares\", inteso come appendice al romanzo \"Crociata spaziale\", fu realizzato un wargame pubblicato nello stesso numero del periodico intitolato \"The Hight Crusade\"."}
{"id": "5614573", "revid": "830939", "url": "https://it.wikipedia.org/wiki?curid=5614573", "title": "Jacopo Talenti", "text": "Biografia.\nProveniente da una famiglia di scultori e architetti, nacque nel 1300 nel castello di Nipozzano a Firenze, fu inizialmente \"magister lapidum\" durante la costruzione della Basilica di Santa Maria Novella e poi come architetto per altre fabbriche. Realizz\u00f2 poi la sacrestia per la Cappella Gondi nel 1350 e nel 1359 il Cappellone degli Spagnoli, un complesso domenicano di Firenze. Per il museo della Basilica di Firenze, costru\u00ec il chiostro verde tra il 1332 fino a circa il 1350. Inoltre, venne chiamato a Santa Reparata per consigliare sulle adunanze dei maestri e degli operai, in virt\u00f9 della stima che godeva all'epoca e partecip\u00f2 al cantiere per la ricostruzione del ponte alla Carraia dopo la piena del 1333. Come religioso, fece parte dell'Ordine dei frati predicatori\nAlcuni storici lo considerano fratello del scultore e architetto Francesco Talenti, mentre altri smentiscono questa notizia. Negli ultimi anni di vita fu consulente per l'Opera del Duomo, morendo nel 1362. Viene descritto dallo storico dell'arte Filippo Baldinucci come un \"valente architetto\"."}
{"id": "5614577", "revid": "71155", "url": "https://it.wikipedia.org/wiki?curid=5614577", "title": "Generale C. A.", "text": ""}
{"id": "5614585", "revid": "11959", "url": "https://it.wikipedia.org/wiki?curid=5614585", "title": "Astrologia islamica", "text": "L'astrologia islamica, o \"Scienza degli astri\" (, lett. \"I regimi delle stelle\"), nasce dall'accentuato interesse che gli Arabi preislamici avevano della volta stellata, in parte perch\u00e9 creazione di Allah, in parte perch\u00e9 - abituati a viaggiare di notte, sotto la volta stellata - essi riuscivano a orientarsi grazie agli astri e alle costellazioni visibili. \nDopo l'avvento dell'Islam, i musulmani avevano necessit\u00e0 di determinare il tempo per adempiere all'obbligo giornaliero delle preghiere canoniche, individuare la direzione della Ka\u02bfba e il corretto orientamento per costruire le moschee, al cui interno \u00e8 sempre presente un \"mi\u1e25r\u0101b\" perch\u00e9 indichi la corretta \"qibla\" (direzione della Mecca). Tutto ci\u00f2 contribu\u00ec a imprimere una formidabile accelerazione agli studi di astronomia, anche per il convincimento che i corpi astrali influenzassero in qualche misura il comportamento umano e le stesse condizioni dell'uomo. La scienza astrologica fu chiamata , \"Scienza delle stelle\": un termine non troppo differenziato rispetto a \"\u02bfIlm al-falak\" (), con cui si volle indicare pi\u00f9 precisamente lo studio astronomico, con le discipline matematiche ad esso connesse. I principi di questi studi trovavano la loro ispirazione nei consimili studi dell'antica Persia preislamica, in quella di Babilonia, nell'Ellenismo e nelle tradizioni dell'India. \nLungo tutto il periodo medievale, l'applicazione pratica dell'astrologia fu soggetta a profondi dibattiti di carattere filosofico da parte dei dotti musulmani e degli uomini di scienza.&lt;br&gt;\nVa comunque ricordato che i pronostici astrologici, malgrado la precariet\u00e0 scientifica delle basi della disciplina, richiesero comunque conoscenze utili allo studio e allo sviluppo dell'astronomia..\nStoria.\nL'astrologia islamica prosegu\u00ec lungo il solco tracciato a suo tempo dalle tradizioni di et\u00e0 ellenistica e romana, basate sull\"Almagesto\" di Tolomeo. Centri di studio e insegnamento in medicina e astronomia/astrologia sorsero a Damasco e Baghdad, capitali califfali, e il califfo abbaside al-Mansur istitu\u00ec un importante osservatorio astronomico e una famosa biblioteca (nell'ambito della \"Bayt al-\u1e24ikma\") a Baghdad, facendone il principale centro astronomico del mondo. Al suo tempo, le conoscenze astronomiche ebbero un forte impulso e lo stesso astrolabio fu inventato da Mu\u1e25ammad ibn Ibr\u0101h\u012bm al-Faz\u0101r\u012b.\nGran parte dei nomi delle stelle deriva per questo dalla lingua araba.\nAlbumasar o Ab\u016b Ma\u02bfshar (805-885), fu uno dei pi\u00f9 rinomati astrologi. Il suo trattato \"Introductorium in Astronomiam\" (\"Kit\u0101b al-mudkhal al-kab\u012br il\u0101 \u02bfilm a\u1e25k\u0101m al-nuj\u016bm\") parla di come \"la sola osservazione delle grande diversit\u00e0 dei movimenti planetari possa farci capire le innumerevoli variet\u00e0 dei cambiamenti nel mondo\". L\"'Introductorium\" fu uno dei primi libri a essere tradotto grazie all'ambiente spagnolo dei traduttori e a circolare in Europa nel Medioevo, influenzando grandemente la rinascita col\u00e0 dell'astrologia e dell'astronomia.\nI Persiani combinarono insieme le discipline mediche e astrologiche mettendo in correlazione le propriet\u00e0 curative delle erbe con specifici segni zodiacali e pianeti. Marte, ad esempio, era considerato caldo e asciutto e si credette che esso condizionasse piante con sapore caldo o acre, come l'elleboro, il tabacco o la mostarda. Questi convincimenti furono fatti propri dagli erboristi come Culpeper fino allo sviluppo della medicina moderna."}
{"id": "5614589", "revid": "1543377", "url": "https://it.wikipedia.org/wiki?curid=5614589", "title": "Jos\u00e9 Manuel F\u00e9lix Magdalena", "text": "Biografia.\nNacque e crebbe nelle Asturie, in un centro minerario per l'estrazione del carbone. Si interess\u00f2 all'arte attraverso l'osservazione delle stampe per l'editoria, e studi\u00f2 autodidatticamente pittura e scultura.\nVersato per il disegno incontr\u00f2 difficolt\u00e0 iniziali a causa delle diffidenze dei genitori che volevano prepararlo ad una professione specializzante per l'industria locale. Studi\u00f2 quindi presso l'\"Escuela de Aprendices de la F\u00e1brica de Mieres\" (\"scuola di apprendistato alla fabbrica\"). Consegu\u00ec il titolo di tecnico alla Scuola delle Miniere della citt\u00e0 natale e poi si laure\u00f2 in Storia dell'Arte all'Universit\u00e0 di Oviedo."}
{"id": "5614591", "revid": "767487", "url": "https://it.wikipedia.org/wiki?curid=5614591", "title": "Edward S. Kennedy", "text": "Tornato bambino in patria a causa dello scoppio della Rivoluzione messicana, Kennedy si laure\u00f2 in Ingegneria elettrica nel Lafayette College di Easton (Pennsylvania) nel 1932 \ne, a causa delle difficolt\u00e0 degli USA causate dalla Grande Depressione, accett\u00f2 d'insegnare nell'Alborz College, una scuola secondaria nella periferia di Tehran, retta dalla Missione Presbiteriana Americana.\nFu uno studioso specializzato sulle tavole astronomiche islamiche medievali (\"z\u012bj\"), scritte in Farsi e in Lingua araba.\nProprio la sua ottima conoscenza della lingua persiana lo port\u00f2 a far parte di una Missione statunitense nel corso della Seconda guerra mondiale, mentre la padronanza della lingua araba lo port\u00f2 a insegnare nella Universit\u00e0 Americana di Beirut.\nCollabor\u00f2 con Otto Eduard Neugebauer, emigrato nella Brown University: ateneo nel quale and\u00f2 a lavorare egli stesso."}
{"id": "5614594", "revid": "72396", "url": "https://it.wikipedia.org/wiki?curid=5614594", "title": "Unione Sovietica ai Giochi della XXI Olimpiade", "text": "L'Unione Sovietica partecip\u00f2 alle XXI Olimpiadi, svoltesi a Montr\u00e9al dal 17 luglio al 1\u00ba agosto 1976, con una delegazione di 410 atleti impegnati in 22 discipline per un totale di 189 competizioni. Portabandiera alla cerimonia di apertura fu il pesista Vasilij Alekseev, alla sua seconda Olimpiade, gi\u00e0 medaglia d'oro a .\nCome nell'edizione precedente, la squadra conquist\u00f2 il primo posto nel medagliere complessivo con un bottino di 125 medaglie: 49 d'oro, 41 d'argento e 35 di bronzo. I sovietici primeggiarono nei medaglieri della canoa/kayak, della ginnastica, della lotta, della scherma, e dominarono le gare di sollevamento pesi con sette vittorie su nove titoli in palio. Vinsero inoltre i tornei di pallacanestro femminile e di pallamano maschile e femminile. Gli atleti pi\u00f9 titolati furono due ginnasti: Nikolaj Andrianov, con sette medaglie di cui quattro d'oro, e la diciottenne Nelli Kim, vincitrice di tre medaglie d'oro e una d'argento."}
{"id": "5614595", "revid": "33689", "url": "https://it.wikipedia.org/wiki?curid=5614595", "title": "Pietra", "text": ""}
{"id": "5614596", "revid": "283141", "url": "https://it.wikipedia.org/wiki?curid=5614596", "title": "IAWTV Awards", "text": ""}
{"id": "5614600", "revid": "695564", "url": "https://it.wikipedia.org/wiki?curid=5614600", "title": "Il respiro live", "text": "Il respiro live \u00e8 il sesto album dal vivo del gruppo musicale Tazenda, pubblicato il 24 settembre 2015 dalla Rusty Records.\nIl primo album pubblicato con il cantante Nicola Nite, \u00e8 stato promosso dal singolo \"Amore nou\", unico brano inedito presente nella lista tracce. Le restanti 15 sono i brani pi\u00f9 celebri della carriera ultraventennale del gruppo eseguite dal vivo durante le diverse tappe del \"Respiro tour\" del 2014."}
{"id": "5614605", "revid": "74801", "url": "https://it.wikipedia.org/wiki?curid=5614605", "title": "Luigi Enrico di Nassau-Dillenburg", "text": "Infanzia ed educazione.\nEra figlio del conte Giorgio di Nassau-Beilstein che in seguito divent\u00f2 conte di Nassau-Dillenburg. Sua madre era la contessa Anna Amalia di Nassau-Saarbr\u00fccken. Luigi Enrico fu educato prima alla corte di Dillenburg e successivamente all'accademia di Herborn. Fece poi un Grand Tour in Francia e nei Paesi Bassi. Ricevette il suo addestramento militare sotto il principe Maurizio di Orange-Nassau. Gi\u00e0 nel 1614, partecip\u00f2 al soccorso di Emmerich, che fu assediata dagli spagnoli.\nLuigi Enrico e suo fratello Alberto eredit\u00f2 Nassau-Dillenburg nel 1623. Regnarono congiuntamente, fino alla morte di Alberto nel 1626 e Luigi Enrico divent\u00f2 l'unico sovrano.\nIl consigliere Hoen e politiche interne.\nL'imperatore aveva messo fuori legge i conti di Nassau-Dillenburg e Nassau-Hadamar con l'accusa di sostegno all'elettore palatino Federico V. L'imperatore aveva assegnato i loro possedimenti a Giovanni VIII di Nassau-Siegen. Questa sentenza non fu mai eseguita, grazie agli sforzi di Giovanni Luigi di Nassau-Hadamar. Ciononostante, l'occupazione militare di Nassau-Dillenburg dal 1622 in poi, mise a dura prova la sua terra. Luigi Enrico vide la riduzione di questo danno come suo compito principale. Egli gioc\u00f2 solo un ruolo relativamente modesto. Le politiche erano principalmente elaborate e realizzate da suo consigliere, il pubblicista e docente Philipp Heinrich Hoen (\"Hoenosius\"). Hoen amministr\u00f2 anche il paese durante i lunghi periodi di assenza di Luigi Enrico. Egli rappresent\u00f2 anche gli interessi del casato di Nassau e l'Associazione dei Conti Imperiali di Wetterau nei negoziati che portarono alla pace di Vestfalia.\nAl servizio protestante.\nLuigi Enrico inizialmente sosteneva l'Unione Evangelica. Si un\u00ec all'esercito di Gustavo II Adolfo di Svezia come colonnello. Egli guid\u00f2 un reggimento di fanteria e in seguito un reggimento di cavalleria. Le sue truppe si distinsero in varie battaglie, e lo stesso Luigi Enrico mostr\u00f2 coraggio personale. Si distinse in particolare durante l'assalto di citt\u00e0 fortificate e fortezze, come la cattura di Braunfels nel 1635.\nAl servizio imperiale.\nPi\u00f9 tardi quell'anno quando la guerra sembrava volgere contro gli svedesi, Luigi Enrico cambi\u00f2 fazione e si un\u00ec agli imperiali. Serv\u00ec l'imperatore come alto ufficiale e un\u00ec le sue forze a quelle del langravio Giorgio II d'Assia-Darmstadt. Nel 1637, ottenne il rango di maggior generale e marci\u00f2 in Sassonia. Egli poi godette del favore imperiale alla corte di Praga. Nel 1654, fu ricompensato per i suoi servigi venendo elevato a principe imperiale.\nPolitiche interne dopo il 1649.\nDopo la morte di Hoen nel 1649, Luigi Enrico cerc\u00f2 di imporre a Dillenburg una politica assolutistica. Fu un successo solo parziale. Egli inoltre tent\u00f2 di sostenere l'accademia di Herborn, che era stata gravemente colpita dalla guerra, ma alla fine perse interesse.\nLuigi Enrico mor\u00ec nel 1662. Dal momento che il maggiore dei suoi figli maschi, Giorgio Luigi era morto nel 1656, Dillenburg fu ereditata dal nipote Enrico.\nFamiglia.\nLuigi Enrico si spos\u00f2 tre volte. Nel 1616, spos\u00f2 la sua prima moglie, la contessa Caterina di Sayn-Wittgenstein (1588\u20131651), figlia del conte Ludovico I di Sayn-Wittgenstein. La coppia ebbe i seguenti figli:\nDopo la morte di Caterina, in 1653 spos\u00f2 la wild- e renegravia Elisabetta di Salm-Dhaun (1593\u20131656), figlia del wild- e renegravio Adolfo Enrico di Dhaun-Neufviller. Tuttavia, ella mor\u00ec poco dopo le nozze.\nNel 1656, spos\u00f2 la sua terza moglie, sua cugina Sofia Maddalena di Nassau-Hadamar (1622\u20131658), figlia del fratellastro di suo padre Giovanni Ludovico di Nassau-Hadamar. Ebbero tre figli:"}
{"id": "5614608", "revid": "729019", "url": "https://it.wikipedia.org/wiki?curid=5614608", "title": "Carl Raab", "text": "Combatt\u00e9 in seno alla Reale Marina svedese durante la Guerra di Scania e poi nella Grande guerra del nord, distinguendosi particolarmente durante la Battaglia di Hogland contro una squadra navale russa l'11 luglio 1713.\nBiografia.\nNacque a Stoccolma il 14 giugno 1659, figlio di Axel e di Fran\u00e7oise de la Moen, nel 1674 entr\u00f2 volontario nella Reale Marina svedese, andando a servire volontariamente nelle marina olandese l'anno successivo per acquisire esperienza. Rientrato in Patria fu promosso tenente d'artiglieria nel 1683, Underl\u00f6jtnant il 20 agosto 1686, \u00d6verl\u00f6jtnant nel 1689, Amiralitetskapten il 17 settembre 1697, Holmmajor il 9 dicembre 1712, e Kommend\u00f6rs il 3 agosto 1717.\nCarriera bellica.\nDurante la guerra con la Danimarca, il 1 luglio 1677 prese parte alla battaglia navale di Kj\u00f6gebukt. Il 3 maggio 1679 una formazione di cinque navi svedesi impegno combattimento con una formazione navale danese. Egli si trovava al comando della fregata da 36 cannoni \"Fredrika Amalia\", ed al termine della violenta battaglia il comandante danese decise di rientrare a Copenhagen. Ricevuti rinforzi tra il 27 giugno e il 2 luglio le navi svedesi si scontrarono con quelle danesi vicino all'isola di Bornholm, costringendo la forte flotta nemica a ritirarsi.\nCon lo scoppio della Grande guerra del nord, il 22 febbraio 1700, egli assunse il comando del vascello \"Wenden\" da 72 cannoni, e il 4 agosto prese parte allo sbarco delle truppe svedesi al comando del Re Carlo XII a Humleb\u00e6k, nel Sj\u00e6lland. Tale sbarco colse di sorpresa il re di Danimarca Federico IV, che vista minacciata la sua capitale il 18 agosto si affrett\u00f2 a firmare il trattato di Trevendal.\nAlle tre del mattino dell'11 luglio 1713, al comando dei vascelli \"\u00d6sel\" (56 cannoni), \"Estland\" (48) e \"Verden\" (54) impegn\u00f2 combattimento contro una squadra russa composta da 11 navi tra grandi e piccole, pi\u00f9 due brigantini, e nella violenta lotta tre vascelli russi si arenarono, uno dei quali, il \"Viborg\" da 50 cannoni, dovette essere incendiato per non lasciarlo al nemico.\nNaturalizzato nobile svedese il 13 novembre 1719, si spense a Karlskrona il 1 marzo 1724. Successivamente la salma venne traslata nella Chiesa di Tors\u00e5s, nella Contea di Kalmar. Sposato dal 13 luglio 1680 con la signorina Ursila Witzell (3 marzo 1663-10 marzo 1715), la coppia ebbe tre figli Carl (1699-1749), Verner (1688-1751), e Charlotta Sophia (1786-1728)."}
{"id": "5614609", "revid": "1543377", "url": "https://it.wikipedia.org/wiki?curid=5614609", "title": "Val Page", "text": "Biografia.\nValentine Page fu un progettista britannico di motociclette, che lavor\u00f2 per diversi costruttori del Regno Unito, inclusi Ariel, Triumph, e BSA. Page fu un innovatore con modelli come BSA Gold Star, BSA A7 e BSA M20, il motore della Brough Superior SS100, e la Ariel Leader.\nJ.A Prestwich.\nVal Page inizi\u00f2 come ingegnere di motociclette e progettista per J.A. Prestwich. Page disegn\u00f2 il motore della Brough Superior SS100 e SS80, e svilupp\u00f2 motociclette da corsa che resero famoso Bert le Vack.\nAriel Motorcycles.\nPage pass\u00f2 diverso tempo alla Ariel Motorcycles, ne divenne dipendente nel 1925. Ne divent\u00f2 progettista capo e disegn\u00f2 nuovi modelli nel 1926. Iniziando con un motore nuovo, Page dovette aspettare il 1927 per un telaio nuovo adatto. Questa fu la base per la Ariel Red Hunter, prodotta fino alla chiusura dell'azienda nel 1959.\nTriumph.\nPage lasci\u00f2 la Ariel nel 1932 per diventare progettista capo della rivale Triumph Motorcycles dove, con Edward Turner, svilupp\u00f2 il primo parallel twin, il modello 6/1,&lt;ref name=\"Davis Triumph 6/1\"&gt;&lt;/ref&gt; e una serie di monocilindriche, incluse la 150cc due tempi e la 250, 350 e 500cc quattro tempi.\nBSA.\nPrima della seconda guerra mondiale si spost\u00f2 alla BSA dove progett\u00f2 la BSA Gold Star, in onore di Wal Handley. La innovativa Gold Star fu una monocilindrica di 500\u00a0cc valvole in testa. La camicia dello stelo valvola era integrale alla testa motore fusa. Page disegn\u00f2 anche la BSA M20 militare.\nRitorno alla Ariel.\nDopo la guerra ritorn\u00f2 alla Ariel dove disegn\u00f2 la monoscocca Ariel Leader."}
{"id": "5614611", "revid": "767487", "url": "https://it.wikipedia.org/wiki?curid=5614611", "title": "Caustica (matematica)", "text": "In geometria differenziale e ottica geometrica, una caustica \u00e8 l'inviluppo di raggi riflessi o rifratti da una variet\u00e0. \u00c8 legata al concetto di caustica in ottica. La sorgente del raggio pu\u00f2 essere un punto (chiamato radiante) o raggi paralleli da un punto all'infinito, nel qual caso deve essere specificato un vettore di direzione dei raggi.\nPi\u00f9 in generale, specialmente quando applicata alla geometria simplettica e alla teoria delle singolarit\u00e0, una caustica \u00e8 l'insieme dei valori critici della mappatura lagrangiana dove \u00e8 una immersione lagrangiana di una sottovariet\u00e0 lagrangiana \"L\" in una variet\u00e0 simplettica \"M\", e \u00e8 a fibrazione lagrangiana della variet\u00e0 simplettica \"M\". La caustica \u00e8 un sottoinsieme dello spazio di base \"B\" della fibrazione lagrangiana.\nCatacaustica.\nUna catacaustica \u00e8 il caso riflessivo.\nCon un radiante, \u00e8 l'evoluta dell'ortotomica del radiante.\nIl caso dei raggi planari, paralleli alla sorgente: si supponga che il vettore di direzione sia formula_1 e che la curva speculare sia parametrizzata come formula_2. Il vettore normale in un punto \u00e8 formula_3; il riflesso del vettore di direzione \u00e8 (la normale richiede una normalizzazione speciale)\nFacendo trattare alle componenti del vettore riflesso trovato con me una tangente\nUsando la forma pi\u00f9 semplice di inviluppo\nche pu\u00f2 essere antiestetico, ma formula_9 d\u00e0 un sistema lineare in formula_10 e cos\u00ec \u00e8 elementare ottenere una parametrizzazione della catacaustica. Servirebbe la regola di Cramer.\nEsempio.\nIl vettore di direzione sia (0,1) e lo specchio sia formula_11\nAllora\ne formula_9 ha soluzione formula_21; \"cio\u00e8\", la luce che entra in uno specchio parabolico parallelo al suo asse \u00e8 riflesso attraverso il fuoco."}
{"id": "5614613", "revid": "1954184", "url": "https://it.wikipedia.org/wiki?curid=5614613", "title": "Amore nou", "text": "Amore nou \u00e8 un singolo del gruppo musicale italiano Tazenda, l'unico estratto dall'album dal vivo \"Il respiro live\", pubblicato il 2 ottobre 2015.\nVideo musicale.\nIl video ufficiale del brano, pubblicato il 25 settembre su YouTube, \u00e8 stato diretto dal regista di Osilo Daniele Paglia in collaborazione con Giuseppe Paglia. Protagonista \u00e8 l'attrice cagliaritana Caterina Murino, mentre la location scelta \u00e8 stata Punta Giglio, a Porto Conte, vicino ad Alghero."}
