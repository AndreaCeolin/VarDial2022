{"id": "5764280", "revid": "767487", "url": "https://it.wikipedia.org/wiki?curid=5764280", "title": "Le avventure di Pinocchio (film 1959)", "text": "Le avventure di Pinocchio () \u00e8 un film d'animazione sovietico del 1959, tratto dal romanzo di Aleksej Nikolaevi\u010d Tolstoj \"La piccola chiave d'oro o le avventure di Burattino\", a sua volta liberamente ispirato all'opera di Carlo Collodi. In Italia, il film \u00e8 stato distribuito (spesso diviso in quattro episodi) nella serie \"Storie della mia infanzia\".\nTrama.\nIl Grillo Parlante racconta allo spettatore della leggendaria storia del popolo di legno che fugg\u00ec dalle grinfie di un perfido uomo dalla lunga barba di nome Carabas, alla ricerca del suo tesoro.\nUn falegname di nome Mastro Giuseppe, si trova in possesso di un particolare legno parlante e, spaventato, lo cede al caro amico e vicino di casa Padre Carlo. Carlo \u00e8 un povero anziano e solitario suonatore di organi e cos\u00ec, su suggerimento di Giuseppe, crea una marionetta a cui d\u00e0 il nome di Pinocchio per poter guadagnare da vivere. Costruendolo, Carlo scopre che Pinocchio \u00e8 animato, Carlo decide di trattarlo come un figlio. Finitolo di costruire, Carlo si assenta per poter comprare del cibo e dei vestiti per Pinocchio.\nRimasto solo in casa, Pinocchio incontra il Grillo che abita con Carlo: il Grillo ride della sua goffaggine e lo rimprovera di non mettere sottosopra la casa di suo padre, ma Pinocchio gli lancia indispettito il martello, mancandolo. Nel cercarsi da mangiare, Burattino trova la cucina e la buca con il naso, scoprendo con delusione che \u00e8 dipinta su una tela. Poco dopo, Pinocchio, dopo aver picchiato un piccolo topino, combatte contro la madre del topino, un ratto di nome Sciusciara, che viene scacciato da Carlo, appena tornato. Carlo offre a Pinocchio una cipolla come merenda, gli dona dei vestiti adatti alla sua misura e gli d\u00e0 un libro di lettere affinch\u00e9 possa studiare. Di principio, Pinocchio non \u00e8 intenzionato a studiare, ma decide di farlo per poter aiutare il genitore.\nLa marionetta si dirige al suo primo giorno di scuola ma per la via incappa in un circo e, vendendo i libri per comprare il biglietto, entra a vedere lo spettacolo delle marionette di tale Barbas Carabas. Le marionette Pierrot, Arlecchino, anch'esse vive e parlanti come Pinocchio, vedono Pinocchio tra il pubblico e lo invitano, assieme alle altre marionette, a salire sul palco, ma il burattinaio Carbas cattura Pinocchio, lo accusa di aver rovinato lo spettacolo e lo rinchiude nella carovana, poi ordina a Pierrot di continuare la sua recita. In attesa della sua punizione, Pinocchio parla con un'altra marionetta rinchiusa nella carovana dalle fattezze del mago che le ha create: le marionette di Carabas non sono vere marionette, ma persone di legno uscite da un albero piantato da un gentile mago, ma quando Carabas inizi\u00f2 a rapirle, il mago tent\u00f2 di salvarle, perendo. L'unica personcina di legno che riusc\u00ec a scappare fu Malvina, la fidanzata di Pierrot.\nNella notte, Carabas intende bruciare Pinocchio per scaldarsi la cena nel camino, ma Pinocchio chiede di non farlo dato che il suo naso aveva gi\u00e0 rovinato il camino dipinto del padre. Sorpreso dalla storia del camino di Carlo, Carabas decide di non bruciare la marionetta, a detta sua, per non dar dispiacere a suo padre e gli dona 5 monete d'oro come rimborso e lo ospita nella carovana per la notte. Nella notte, per\u00f2, Carabas si incontra sul ponte della Citt\u00e0 dei Folli con il gatto Basilio e la Volpe Alice, due imbroglioni, e passa loro una chiave che dovrebbe essere collegata al camino di Padre Carlo. Alice e Basilio stanno per avere la chiave, ma la chiave della porta magica cade, all'insaputa di tutti, nel fiume sottostante.\nIl giorno dopo, scoprendo di aver perso la chiave, e di conseguenza la ricompensa promessa da Carabas, Alice e Basilio decidono di ingannare Pinocchio per non farlo arrivare da Carlo in modo che abbiano una buona scusa per non essere riusciti a raggiungere il loro obbiettivo. I due convincono quindi Pinocchio, incontratolo \"per caso\" sulla via, di usare quei soldi con parsimonia o non dureranno una settimana. Alice, quindi, \"si lascia fuggire\" su come esista un campo magico dove le monete germogliano in alberi carichi di molte pi\u00f9 monete, se si compie un particolare rito. Pinocchio, origliando tale informazione, chiede dove si trovi tale campo e i due gli indicano che \u00e8 oltre la foresta. Ignorando gli avvertimenti di un corvo, che Basilio attacca \"scambiandolo per un cane\" a causa della sua \"brutta vista\", Pinocchio si addentra nella foresta.\nMuniti di lenzuoli bucati e di pistole, Alice e Basilio si travestono da briganti, inseguono Pinocchio e lo aggrediscono. La marionetta, quindi, si nasconde i soldi in bocca e si rifiuta categoricamente di aprirla, dopo averli distanziati grazie a un cigno, Pinocchio trova una casa e bussa per chiedere aiuto, ma la padrona di casa dorme e non si accorge di nulla. Quindi, Alice e Basilio raggiungono Pinocchio e, non riuscendo ad aprire la sua bocca, lo appendono a testa in gi\u00f9 su un alto albero. La mattina dopo, la padrona di casa, Malvina, trova la marionetta appesa e la slega con l'aiuto del suo barboncino Artemone e gli amici animali. Pinocchio si dimostra riconoscente nei confronti di Malvina, ma mentre la fanciulla di legno tenta di istruirlo e nutrirlo, si scandalizza per i suoi metodi non educati e lo punisce continuamente.\nCon l'aiuto di un pipistrello, Pinocchio lascia Malvina e si dirige al Paese dei Folli, dove lo aspettano Alice e Basilio (che hanno scoperto che il loro piano non \u00e8 andato come speravano). Arrivati nel Paese dei Folli, oltre a notare il folle procedimento della citt\u00e0, Pinocchio arriva al miracoloso campo e viene lasciato a eseguire il rito da solo. Dopodich\u00e9, Alice e Basilio convincono il capo della polizia che Burattino \u00e8 un criminale e che gli sta lanciando un malocchio. Il gendarme, quindi, lo fa buttare gi\u00f9 dal ponte, mentre i due lestofanti rubano le monete interrate.\nEssendo di legno, Pinocchio sopravvive e incontra l'anziana delle Tartarughe, Tortilla, che gli d\u00e0 la chiave Carabas, l'unico pu\u00f2 sapere a che serve. Dirigendosi alla carovana di Carabas, Pinocchio s'imbatte in Poirrot, che gli spiega che Carabas aveva appena scoperto da Alice e Basilio che non era riuscito ad aprire una porta magica e si era sfogato sulle persone di legno. Pierrot, quindi, era riuscito a fuggire durante un momento di distrazione, ma \u00e8 ancora inseguito da Carabas, Duremar (un suo amico venditore di sanguisughe) e i loro cani.\nDopo essere andati a prendere Malvina (che si scusa per essere stata troppo dura) e Artemone, Pinocchio e Pierrot vengono scoperti da Carabas. Mentre Pierrot e Malvina si mettono al sicuro, Pinocchio e Artemone si mettono a lottare contro Carabas (che finisce con la barba attorcigliata a un albero) e raggiungono i loro amici. La mattina dopo, Pinocchio si sveglia presto e segue le tracce di Carabas fino a un'osteria, dove lo origlia dire a Duremar che la chiave ha a che fare con il tesoro del mago a cui ha sottratto il suo popolo di legno. Nascosto in un vaso per le ossa, Pinocchio si finge uno spettro e domanda a Carabas dove si troverebbe tale tesoro. Carabas, spaventato, dice che si dovrebbe trovare dietro la cucina dipinta di Carlo. Proprio allora, entrano Alice e Basilio che, vedendo il naso di Pinocchio spuntare dal vaso cercano di rivelare il suo nascondiglio, ma Pinocchio, usando le ossa nel vaso, spaventa i presenti e fugge dai suoi amici a cavallo di un gallo. La marionetta, recuperati gli amici, li spinge a correre verso casa sua ma la via \u00e8 sbarrata da Carabas, Alice, Basilio e Duremar.\nIn salvataggio delle marionette giunge Padre Carlo, avvertito dal corvo, attacca alle spalle Carabas e i suoi, stendendoli, poi riporta a casa Pinocchio e i suoi amici. Ripresosi, Carabas scopre dove si trova la casa di Carlo e si dirige dal sindaco a chiedere giustizia in quanto il \"terribile\" Carlo lo ha \"derubato\" delle sue marionette e lo ha \"ingiustamente\" aggredito. Il sindaco gli offre due gendarmi affinch\u00e9 arrestino Carlo. Pinocchio, intanto, scopre dietro la cucina finta una porta con la sua effigie e, dopo averla aperta, entra dentro con il padre e i suoi amici, appena in tempo per Carabas di vederli sparire dietro la porta e rimanendo a bocca asciutta.\nDietro la porta, il gruppo trova un teatro dorato: \"Il teatro del Fulmine\", sorvegliato dal centenario Grillo Parlante. Il Grillo spiega che il Teatro \u00e8 quasi completamente automatizzato e che fu creato per il popolo di legno dal mago che li cre\u00f2. Detto questo, il Grillo si dilegua, accettando le scuse di Pinocchio. Burattino e i suoi amici mettono in scena uno spettacolo in citt\u00e0, diventando famosi e assumendo come attori le marionette di Carabas, mentre Carabas \u00e8 l'unico del villaggio il cui ingresso \u00e8 vietato."}
{"id": "5764281", "revid": "1873140", "url": "https://it.wikipedia.org/wiki?curid=5764281", "title": "Julio de la Rosa", "text": "Ha ottenuto due nomination al Premio Goya per \"Grupo 7\" nel 2013 vincendo nel 2015 con \"La isla m\u00ednima\"."}
{"id": "5764285", "revid": "767487", "url": "https://it.wikipedia.org/wiki?curid=5764285", "title": "Edmondo Mayor des Planches", "text": "Biografia.\nNasce a Lione da una famiglia di origine ebraica proveniente dal cantone svizzero di Vaud. Si laurea in giurisprudenza a Torino nel 1874 e nello stesso anno viene naturalizzato italiano (otterr\u00e0 la piena cittadinanza solo nel 1888). Pochi mesi dopo partecipa ad un concorso per l'ingresso nella carriera diplomatica e viene ammesso come praticante volontario al Ministero degli esteri. Dopo il periodo di immissione, nel marzo 1876, entra a far parte del gabinetto del ministro Depretis, dal quale \u00e8 per\u00f2 costretto ad allontanarsi a causa di un periodo di malattia che si prolunga fino all'inverno del 1878. Torna all'incarico alle dipendenze di Francesco Crispi, succeduto a Depretis e ministro ad interim dal 29 luglio 1887, mantenendolo fino al 1890. In questo periodo ha i suoi primi approcci con le relazione estere accompagnando il ministro nei viaggi ufficiali e pi\u00f9 ancora per l'abitudine di Crispi di servirsi di propri corrieri speciali per le comunicazioni ufficiali con capi di Stato e di governo e ministri stranieri; tra le altre, svolge nel 1885 una missione diplomatica presso Robert Gascoyne-Cecil, III marchese di Salisbury, ministro degli esteri inglese raggiunto durante una sua vacanza in Alvernia. Nello stesso anno viene nominato segretario della Conferenza sanitaria internazionale di Roma ed inizia l'attivit\u00e0 di pubblicista dalle colonne della Nuova Antologia di scienze, lettere ed arti, che prosegue fino alla scomparsa.\nDopo la caduta del secondo gabinetto crispino, nel 1891, viene inviato come consigliere d'ambasciata dapprima a Bucarest e quindi a Costantinopoli, ed \u00e8 delegato aggiunto alla Conferenza sanitaria internazionale di Venezia. Tornato Crispi al governo, nel 1894, viene nominato ambasciatore e destinato dal ministro Alberto de Blanc come addetto all'ambasciata italiana di Berlino. L'ufficializzazione della nomina trova tuttavia una decisa ed inaspettata opposizione da parte del Cancelliere Leo von Caprivi, formalizzata con una comunicazione inviata per tramite dell'ambasciatore tedesco a Roma Bernhard von B\u00fclow. La presenza di De Planches non \u00e8 gradita per la sua duplice origine ebraica e francese, e l'inopportunit\u00e0 della nomina \u00e8 ulteriormente rafforzata dalla minaccia di dimissioni avanzata dal generale Carlo Lanza di Busca, ambasciatore italiano a Berlino. Preso atto dell'opposizione il neo-ambasciatore viene destinato a reggere la legazione italiana di Berna, dove rimane per quattro anni.\nDopo un periodo di permanenza a Belgrado come ministro plenipotenziario nel 1901 il ministro Giulio Prinetti lo nomina ambasciatore italiano negli Stati Uniti in luogo della destinazione di Costantinopoli precedentemente decisa. Presentate le credenziali al neo-presidente Roosevelt si trova subito alle prese col principale oggetto del suo incarico, il linciaggio di Erwin di alcuni connazionali emigrati, uno dei quali morto, per il quale il governo ha inviato da poco una nota ufficiale di protesta. Il suo compito \u00e8 tutt'altro che facile perch\u00e9 la necessit\u00e0 di tutelare gli interessi degli italiani nel Paese deve conciliarsi con quella di non inficiare in alcun modo i rapporti diplomatici e pi\u00f9 ancora commerciali, specie sul delicato fronte delle importazioni di brevetti e forniture da destinare all'industria e alle costruzioni ferroviarie. La sua linea di estrema prudenza, necessaria in un paese oltremodo geloso della sua indipendenza, si limita ad una formale richiesta di provvedimenti a tutela degli immigrati italiani che non incidono in alcun modo sull'abituale pratica del linciaggio, destinata a perdurare fino alla prima repressione di fine anni '20.\nNel 1903 affianca Angelo Pavia quale commissario generale onorario della sezione italiana per l'esposizione universale di Saint Louis, per la quale tiene una serie di conferenze in difesa della necessit\u00e0 per l'arte e l'industria italiane di figurarvi. La sua perorazione, pubblicata in Italia nel 1904, dimostra dati alla mano come gli Stati Uniti siano uno dei migliori clienti italiani, al punto che l'aumento dei dazi doganali non ha inciso sul valore delle importazioni, e che i rapporti commerciali possono andare incontro ad un significativo aumento esponendo quei prodotti italiani di qualit\u00e0 ancora sconosciuti sul mercato americano. La Commissione reale incaricata dell'organizzazione della mostra italiana, persuasa dalla relazione, decide di stanziare 650.000 lire per l'organizzazione e il trasporto dei materiali e di richiederne al governo altre 200.000 per l'allestimento. \nIl suo mandato di ambasciatore a Washington dura fino al 1910 ed \u00e8 caratterizzato da lunghi viaggi nelle comunit\u00e0 italiane di tutto il Paese, facendo da tramite con le autorit\u00e0 locali per il trasferimento degli emigrati dalla vita grama nelle grandi citt\u00e0 dell'est alle migliori condizioni di vita offerte dalle terre dell'ovest, bisognose di lavoratori agricoli. Dagli Stati Uniti il ministro Antonino di San Giuliano lo invia a Costantinopoli due anni prima dello scoppio della guerra italo-turca, in un momento di particolare tensione nei rapporti tra l'Italia e l'Impero Ottomano. Vi rimane fino al 13 luglio 1911, quando viene collocato a riposo per raggiunti limiti di et\u00e0. Secondo il suo successore vi sarebbe stata una \"\"certa incomprensione del momento storico che l'Italia stava attraversando, un momento che richiedeva pi\u00f9 energica tutela degli interessi italiani in Tripolitania e la rimozione di ogni ostacolo frapposto a questi dalla amministrazione ottomana\", ma c'\u00e8 anche chi pensa che al momento opportuno (il minimo di et\u00e0 per il ritiro), abbia scontato l'antica fedelt\u00e0 a Francesco Crispi, deceduto ormai da dieci anni. Come che siano andate effettivamente le cose una lettera del presidente della locale camera di commercio, datata 28 settembre 1911, lo definisce \"il pi\u00f9 strenuo difensore degli interessi italiani in questo stato\".\nDal 1911 al 1916 si dedica all'attivit\u00e0 pubblicistica dalle colonne della Nuova Antologia di scienze, lettere ed arti, da cui prende posizione a favore della neutralit\u00e0 italiana nella prima guerra mondiale, che secondo il suo parere risponde agli interessi italiani e allo spirito della Triplice alleanza stretta con Austria e Germania, seppure \"il carattere da qualche anno aggressivo della politica tedesca avrebbe dovuto premunirci. Essa ci consigliava di riflettere se conveniva o meno rinnovare l'alleanza alla scadenza, e non prima, e con nuove condizioni, come gi\u00e0 voleva Crispi\"\". Entrata l'Italia in guerra viene richiamato in servizio e inviato a Londra come commissario generale del governo italiano per le forniture di carbone, materie prime, grano e derrate alimentari. Conclusa questa missione, merc\u00e9 la sua esperienza con le comunit\u00e0 italiane negli Stati Uniti, viene nominato commissario generale dell'emigrazione, rappresentando in tale veste l'Italia alle conferenze internazionali di Parigi, Washington e Genova ed entrando a far parte dell'organizzazione del lavoro alla Societ\u00e0 delle Nazioni.\nGi\u00e0 proposto per la nomina da Antonio Salandra nel 1914, poi lasciata cadere per non meglio precisate opposizioni, il Des Planches viene nominato senatore a vita nel 1917."}
{"id": "5764288", "revid": "287204", "url": "https://it.wikipedia.org/wiki?curid=5764288", "title": "Assu", "text": ""}
{"id": "5764290", "revid": "298055", "url": "https://it.wikipedia.org/wiki?curid=5764290", "title": "Vi\u1e63\u1e47u-parvan", "text": "Il Vi\u1e63\u1e47u-parvan (\"Libro di Vi\u1e63\u1e47u\") \u00e8 la seconda parte dello \"Hariva\u1e43\u015ba\", quest'ultimo testo da considerarsi come l'appendice (\"khila\") del \"Mah\u0101bh\u0101rata\". Nel \"Vi\u1e63\u1e47u-parvan\", che si compone di 128 \"adhy\u0101ya\", viene narrata la nascita e la giovinezza di K\u1e5b\u1e63\u1e47a, qui inteso come il \"Bhagavat\", Dio, la Persona suprema, figlio di Vasudeva e di Devak\u012b.\nContenuto.\nNella citt\u00e0 di Mathur\u0101, situata lungo le rive del fiume Yamun\u0101, regna il malvagio tiranno Ka\u1e43sa, usurpatore del trono dei V\u1e5b\u1e63ni.\nDopo il matrimonio tra Devak\u012b e Vasudeva, ministro di Ka\u1e43sa, il veggente N\u0101rada annuncia al tiranno la sua morte proprio per mano di uno dei figli di Devak\u012b.\nPer questa ragione Ka\u1e43sa ordina l'immediato assassinio dei primi sei figli di Devak\u012b, appena dopo la loro nascita. Ma il settimo, Balar\u0101ma, viene miracolosamente trasferito nel grembo della seconda moglie di Vasudeva, Rohi\u1e47\u012b; mentre l'ottavo, K\u1e5b\u1e63\u1e47a, viene scambiato con la figlia di una coppia di pastori, Nanda e Ya\u015bod\u0101, del villaggio di Gokula, questo situato sulla sponda opposta del fiume Yamun\u0101. La bambina di Nanda e Ya\u015bod\u0101, apparentemente nata da Devak\u012b, verr\u00e0 invece scagliata contro una roccia dallo stesso Ka\u1e43sa. Successivamente anche Balar\u0101ma verr\u00e0 affidato alla stessa famiglia di Nanda e Ya\u015bod\u0101.\nGi\u00e0 da lattante K\u1e5b\u1e63\u1e47a mostra la sua forza divina quando Ya\u015bod\u0101 lo pone a riposare sotto un carro, ma lui affamato lo rovescia con un piede.\nAllo stesso modo quando, stanca delle birichinate e dei furti del burro compiuti dal divino e goloso bimbo, Ya\u015bod\u0101 lo lega a un grande mortaio di legno, ma K\u1e5b\u1e63\u1e47a \u00e8 inarrestabile e, divelto il mortaio, sradica anche due alberi \"arjuna\" che lo ostacolano lungo il percorso, ridendo illeso dello spavento dei pastori e della madre che lo osservano.\nIn seguito, saputa la notizia della presenza del figlio di Devak\u012b nascosto nel villaggio di Gokula, il sovrano Ka\u1e43sa, per ucciderlo, invia una demonessa di nome P\u016btan\u0101, che assunte le sembianze di un'affascinante nutrice visita le giovani madri del posto, chiedendo loro di poter tenere in braccio i piccoli e allattarli al proprio seno. In realt\u00e0, essendo il latte avvelenato, tutti i neonati muoiono. P\u016btan\u0101 giunge quindi nella casa di Nanda e Ya\u015bod\u0101 e preso in grembo il piccolo K\u1e5b\u1e63\u1e47a lo inizia ad allattare, ma il dio \u00e8 immune al veleno, e comincia a succhiare tanto avidamente dal seno della donna da provocarne la morte. Una volta morta, P\u016btan\u0101 riprende le sue vere sembianze di demonessa, svelando cos\u00ec il complotto dell'usurpatore Ka\u1e43sa .\nK\u1e5b\u1e63\u1e47a trascorre l'infanzia nei pressi del bosco di V\u1e5bnd\u0101vana, situato nei pressi del villaggio di Gokula, tra i pastori, e le loro mogli e figlie (\"gop\u012b\"), da queste vezzeggiato prima e amato poi."}
{"id": "5764292", "revid": "271907", "url": "https://it.wikipedia.org/wiki?curid=5764292", "title": "Le avventure di Burattino", "text": "Il titolo Le avventure di Burattino () pu\u00f2 riferirsi a opere tradotte in italiano anche con titoli che fanno riferimento al personaggio di Pinocchio:"}
{"id": "5764295", "revid": "76261", "url": "https://it.wikipedia.org/wiki?curid=5764295", "title": "Murgia dei Trulli e della Valle d'Itria", "text": ""}
{"id": "5764297", "revid": "729019", "url": "https://it.wikipedia.org/wiki?curid=5764297", "title": "Tranvia Vercelli-Biandrate-Fara", "text": "La tranvia Vercelli-Biandrate-Fara faceva parte di un esteso insieme di linee realizzate a cura di una societ\u00e0 di origine belga che sussidiavano la rete ferroviaria nelle province di Vercelli e Novara.\nInaugurata nel 1884 e completata dalla tranvia Novara-Biandrate, la linea, esercita a vapore, fu soppressa nel 1933.\nStoria.\nConcessa ai signori Charpillon e G. Provasi, la linea, soprannominata \"la Biandrina\", venne collaudata fra il 27 e il 29 aprile 1884, con apertura al pubblico il successivo 6 maggio a cura della Societ\u00e0 Ferrovie del Ticino, con sede a Novara, incaricata dell'esercizio di un'estesa rete di ferrovie e tranvie da realizzarsi nella zona.\nA Biandrate la tranvia si congiungeva con la preesistente Novara-Biandrate, inaugurata il 16 febbraio dello stesso anno e gestita dalla medesima societ\u00e0.\nAl traffico viaggiatori si affiancava una modesta attivit\u00e0 di trasporto a servizio delle imprese agricole della zona, prevalentemente di cereali; la tranvia risultava inoltre fra le linee impiegate regolarmente per l'inoltro della corrispondenza.\nPenalizzato dalla trazione a vapore, ormai in corso di obsolescenza, e dalla scarsa quantit\u00e0 di merci trasportate, il servizio cess\u00f2 il 1 maggio 1933.\nCaratteristiche.\nCon un percorso in costante salita con valori che raggiungevano il 27 per mille, la tranvia era lunga complessivamente 32,076\u00a0km ed armata con rotaie dallo scartamento di 1.445\u00a0mm. Il raggio minimo di curvatura risultava di 50 metri\nPercorso.\nDalla stazione tranviaria di Vercelli, prossima a quella ferroviaria e a quella delle tranvie SATV per Trino, Aranco e Biella e che sorgeva nel lato sud della \"strada di Gattinara\", i tram raggiungevano il quartiere di porta Milano per poi impegnare il ponte sul Sesia; da qui, volgendo verso nord lungo corso Novara, incrociavano la ferrovia Vercelli-Pavia per raggiungere Borgo Vercelli, di cui veniva raggiunta la stazione ferroviaria posta lungo la Torino-Milano, anch'essa attraversata.\nIl binario proseguiva lungo le strade provinciali 14 e 15, servendo Casalvolone e Casalbeltrame fino alla stazione di diramazione di Biandrate, da cui si dipartiva la linea per Novara. Proseguendo ulteriormente verso nord e osservata fermata a Vicolungo, Mandello Vitta e Sillavengo, i tram giungevano a Carpignano Sesia, localit\u00e0 che dopo la chiusura della tranvia ritrov\u00f2 un collegamento su ferro con la realizzazione di una stazione ferroviaria lungo la ferrovia Biella-Novara.\nPiegato infine verso nord est e incrociata ancora una volta una ferrovia, la Novara-Varallo Sesia, veniva infine raggiunto il capolinea di Fara Novarese, posto presso la stazione ferroviaria all'altitudine di 211 metri sul livello del mare.\nMateriale rotabile.\nPer il servizio sulle proprie linee sociali del Vercellese e Novarese le SFT disponevano di diversi gruppi di locomotive tranviarie a vapore a due assi; per le linee Vercelli-Fara e Vercelli-Casale, in particolare, furono acquistate sei unit\u00e0 numerate 30-35, costruite da Henschel &amp; Sohn nel 1884; tali unit\u00e0, del peso a vuoto di 1,5 t, potevano raggiungere la velocit\u00e0 massima di 30\u00a0km/h."}
{"id": "5764298", "revid": "729019", "url": "https://it.wikipedia.org/wiki?curid=5764298", "title": "Tranvia Novara-Biandrate", "text": "La tranvia Novara-Biandrate, naturale complemento della coeva Vercelli-Biandrate-Fara, era parte di un esteso insieme di linee gestito dalla Societ\u00e0 Ferrovie del Ticino.\nInaugurato nel 1884, la trazione a vapore non consent\u00ec di mantenere tale servizio concorrenziale rispetto al nascente trasporto su gomma: necessitando di ingenti finanziamenti di rinnovo di materiale e impianti, lo stesso venne dismesso nel 1934.\nStoria.\nL'avvio del servizio Novara-Biandrate risale al 16 febbraio 1884, ad opera della Societ\u00e0 Ferrovie del Ticino, con sede a Novara, che stava realizzando un'estesa rete di ferrovie e tranvie nella zona: gi\u00e0 il successivo 6 maggio la stessa venne collegata a Biandrate con la nuova linea Vercelli-Biandrate-Fara\nLa strategicit\u00e0 della relazione era confermata dal fatto che essa risultasse fra le linee impiegate regolarmente per l'inoltro della corrispondenza.\nA un primo periodo di espansione dei traffici fece seguito la crisi per la societ\u00e0 esercente, penalizzata dalla congiuntura economica degli anni venti e da un clima politico non favorevole alla presenza di capitali stranieri in questo tipo di attivit\u00e0. Non ritenendosi conveniente il necessario rinnovo degli impianti, la linea venne definitivamente chiusa il 30 novembre 1934.\nCaratteristiche.\nLa tranvia misurava complessivamente 11,8\u00a0km. Armata con un binario dallo scartamento ordinario di 1.445\u00a0mm, la stessa presentava una pendenza contenuta nel 20 per mille, con raggi minimi di curvatura pari a 40 metri.\nPercorso.\nIl binario della tranvia seguiva il percorso della strada provinciale 11. Lasciato il centro di Novara (il capolinea si trovava al Rond\u00f2 di San Martino) e incrociata la ferrovia Torino-Milano dopo aver percorso la via Pietro Micca, si attraversava l'Agogna ed erano servite in successione le localit\u00e0 di San Giuseppe, San Pietro Mosezzo e Zottico per giungere infine alla stazione di Biandrate.\nMateriale rotabile.\nPer il servizio sulle proprie linee sociali del Vercellese e Novarese le SFT disponevano di diversi gruppi di locomotive tranviarie a vapore a due assi; per la Novara-Biandrate in particolare Charpillon e Provasi, concessionari della linea, ordinarono un consistente ordinativo di locomotive, comune alle linee Novara-Vigevano-Ottobiano e Mortara-Ottobiano-Pieve del Cairo, costituito da diciannove unit\u00e0 realizzate dalla belga Soci\u00e9t\u00e9 Energie nel 1882 e classificate dalla SFT nel gruppo 61-79; si trattava di locomotive a due assi da 2,3\u00a0t omologate per la velocit\u00e0 massima di 30\u00a0km/h. Ad esse fecero seguito due unit\u00e0 St. L\u00e9onard del 1909 numerate 81-82, dal peso di 2,4\u00a0t e atte ai 40\u00a0km/h."}
{"id": "5764299", "revid": "729019", "url": "https://it.wikipedia.org/wiki?curid=5764299", "title": "Tranvia Vercelli-Casale", "text": "La tranvia Vercelli-Casale, esercita con trazione a vapore, faceva parte di un vasto insieme di collegamenti che si irradiavano nelle province di Novara e Vercelli.\nInaugurata nel 1886, era esercita da una societ\u00e0 costituita con capitali belgi e rimase in esercizio fino al 1935.\nStoria.\nRealizzata dall'impresa dell'allora celebre costruttore Ercole Belloli, che per l'occasione coni\u00f2 lo slogan \"Tramvia significa via del bene\", la tranvia venne inaugurata il 23 dicembre 1886 dopo l'esito positivo del collaudo avvenuto cinque giorni prima. Il percorso veniva coperto in circa due ore.\nL'impianto era gestito dalla Societ\u00e0 per le Ferrovie del Ticino, che arrivarono ad esercire un'estesa rete di ferrovie e tranvie fra il Piemonte e la Lombardia.\nIl servizio prosegu\u00ec regolarmente fino a met\u00e0 degli anni venti, quando la diffusione delle tranvie elettriche prevalse nei confronti di quelle con trazione a vapore, mettendo queste ultime in condizioni di sfavore: l'assenza di traffici significativi, stante il calo demografico registrato in quegli anni, e la vocazione prevalentemente agricola del territorio contribuirono a penalizzare i risultati di esercizio, finch\u00e9 la linea venne chiusa il 20 novembre 1934 e poi smantellata.\nCaratteristiche.\nLa tranvia Vercelli-Casale risultava collocata geograficamente pi\u00f9 a est rispetto alla preesistente Ferrovia Vercelli-Casale, motivo per il quale i due impianti attuavano solo una modesta concorrenza.\nArmata con un binario dello scartamento ordinario di 1.445\u00a0mm, la linea misurava complessivamente 28,146 km, presentava pendenze massime del 30 per mille e curve che scendevano al raggio minimo di 50 metri.\nPercorso.\nDalla stazione tranviaria di Vercelli, prossima a quella ferroviaria e a quella delle tranvie SATV per Trino, Aranco e Biella e che sorgeva nel lato sud della \"strada di Gattinara\", i tram raggiungevano il quartiere di porta Milano per lasciare sulla sinistra il binario per Fara. Con una curva e una controcurva verso sud ci si immetteva dunque in quello che in seguito divenne corso papa Giovanni Paolo II, proseguendo su via Thaon de Revel e servendo con un'apposita fermata il borgo dei Cappuccini.\nIl binario tranviario seguiva poi corso Casale e la strada provinciale 31, attraversando nell'ordine Prarolo, Pezzana e Stroppiana; da qui la strada, e con essa la tranvia, volgeva ad est alla volta di Caresana, localit\u00e0 servita dai tram che poi proseguivano verso sud, lungo il tracciato della provinciale 23, attraversando Motta de' Conti e Villanova Monferrato, fino alla \"strada Vecchia Vercelli\" che, intersecato due volte il tracciato della Ferrovia Mortara-Casale, conduceva infine al capolinea di Casale Monferrato Rond\u00f2.\nMateriale rotabile.\nPer il servizio sulle proprie linee sociali del Vercellese e Novarese le SFT disponevano di diversi gruppi di locomotive tranviarie a vapore a due assi; per le linee Vercelli-Fara e Vercelli-Casale, in particolare, furono acquistate sei unit\u00e0 numerate 30-35, costruite da Henschel &amp; Sohn nel 1884. Tali unit\u00e0, del peso a vuoto di 1,5 t, potevano raggiungere la velocit\u00e0 massima di 30\u00a0km/h."}
{"id": "5764301", "revid": "729019", "url": "https://it.wikipedia.org/wiki?curid=5764301", "title": "Tranvia Novara-Vigevano-Ottobiano", "text": "La tranvia Novara-Vigevano-Ottobiano era una delle linee gestite dalla Societ\u00e0 anonima Ferrovie del Ticino, in esercizio per mezzo secolo, fra il 1881 e il 1934.\nRealizzata con capitali privati secondo uno schema comune per l'epoca, la tranvia costituiva il prolungamento dell'originario tronco Novara-Galliate e risultava integrata con la Mortara-Ottobiano-Pieve del Cairo con la quale condivise materiale rotabile e destino.\nStoria.\nI lavori di costruzione di una tranvia fra Novara, Galliate e Vigevano lungo la strada \"della Lomellina\", iniziarono nel 1880; la gestione della linea venne affidata alla Societ\u00e0 anonima Ferrovie del Ticino, con sede a Novara, legata a un gruppo belga attivo nel settore ed era rappresentata in Italia da un ingegnere di nome Provasi.\nLa prima tratta, tra Novara e Galliate, apr\u00ec domenica 16 gennaio 1881. Il 1\u00ba gennaio 1883 la gestione della linea pass\u00f2 alle Ferrovie del Ticino; nel mentre era gi\u00e0 stato completato, ma non aperto al pubblico, il tratto Galliate-Cerano. L'11 luglio 1884 fu dunque attivata la tratta Novara-Galliate-Trecate-Vigevano di 32\u00a0km, mentre il successivo 16 dicembre, contestualmente alla Mortara-Ottobiano-Pieve del Cairo, fu la volta del prolungamento di 19\u00a0km verso Ottobiano, che consentiva il collegamento fra le due linee.\nL'importanza dell'impianto era testimoniata dal fatto che la tratta Vigevano-Ottobiano risultava fra le linee tranviarie impiegate regolarmente per l'inoltro della corrispondenza.\nLa Novara-Vigevano era servita da quattro coppie di corse al giorno che impiegavano 2 ore e 23 minuti per compiere i 32 chilometri del percorso; cinque corse giornaliere univano Vigevano con Tromello e richiedevano 50 minuti per completare il tragitto di 12 chilometri.\nUn significativo fatto di cronaca interess\u00f2 la tranvia il 27 ottobre 1929 allorch\u00e9 si verific\u00f2 uno scontro fra due tram a Gambol\u00f2 in cui morirono 7 persone e 50 rimasero ferite.\nSopravvissuta indenne alla prima guerra mondiale, la crisi economica del 1929 e l'avvento del trasporto su gomma comportarono per la tranvia un periodo difficile anche a causa della necessit\u00e0 di investimenti per il rinnovo di materiale e impianti a causa della vetust\u00e0 del sistema con trazione a vapore: in mancanza di essi la Vigevano-Ottobiano fu chiusa alla fine del 1933, mentre la Novara-Vigevano sopravvisse fino al 1 novembre 1934\nCaratteristiche.\nRealizzata con lo scartamento di 1445\u00a0mm, la tranvia era lunga complessivamente 51,077\u00a0km. Le pendenze erano contenute al 29 per mille, mentre il raggio minimo di curvatura risultava pari a 80 metri, che scendevano a 70 fra Novara e Vigevano.\nPercorso.\nPartita dal capolinea (situato presso il Rond\u00f2 di San Bernardo), la linea imboccava viale Dante, servendo la stazione ferroviaria di Novara, quindi proseguiva parallelamente alla ferrovia Torino-Milano lungo viale Alessandro Manzoni per poi intersecare la stessa immettendosi su viale Trieste, attraversando percorrendola e raggiungendo il centro di Galliate.\nLa tranvia prendeva dunque il suo tipico andamento nord sud, servendo Romentino e la Stazione in corrispondenza di un nuovo attraversamento con la citata ferrovia. Da qui erano seguite le strade provinciali 4 e 206 attraversando Cerano, Cassolnovo e Molino del Conte, fino a giungere a Vigevano. Qui, davanti a un'osteria di corso Genova situata a lato della linea, per segnalare al macchinista la presenza di viaggiatori in attesa veniva posta una scopa, cosicch\u00e9 il locale assunse il nome di \"osteria della scopa\".\nOltrepassati i binari della ferrovia Milano-Mortara, erano poi servite Cattabrega, Gambol\u00f2 e Giarre fino a giungere a Tromello, presso la cui stazione avveniva l'attraversamento della ferrovia Mortara-Pavia.\nPiegando infine verso sud ovest, l'ultima tratta della linea serviva la Cascina Verdura per giungere a Ottobiano, stazione intermedia della tranvia Mortara-Ottobiano-Pieve del Cairo.\nMateriale rotabile.\nPer il servizio sulle proprie linee sociali del Vercellese e Novarese le SFT disponevano di diversi gruppi di locomotive tranviarie a vapore a due assi. In particolare, per l'originaria tratta Novara-Galliate tre unit\u00e0, classificate come 1-3 nel parco SFT, furono acquistate direttamente dal Provasi. Si trattava di unit\u00e0 costruite dalla SLM nel 1880 pesanti 8\u00a0t, che presentavano una velocit\u00e0 massima di 25\u00a0km/h. Una di esse fu successivamente ceduta alla Societ\u00e0 Italiana Ferrovie e Tramvie.\nAd esse si aggiunsero, anche per l'esercizio sulla Mortara-Ottobiano-Pieve del Cairo, 19 unit\u00e0 realizzate dalla belga Soci\u00e9t\u00e9 Energie nel 1882, classificate 61-79, che pesavano 2,3\u00a0t ed erano omologate per la velocit\u00e0 massima di 30\u00a0km/h. Alle stesse fecero seguito due ulteriori unit\u00e0 di costruzione St. L\u00e9onard del 1909 numerate 81-82, da 2,4\u00a0t e 40\u00a0km/h di velocit\u00e0."}
{"id": "5764302", "revid": "729019", "url": "https://it.wikipedia.org/wiki?curid=5764302", "title": "Tranvia Mortara-Ottobiano-Pieve del Cairo", "text": "La tranvia Mortara-Ottobiano-Pieve del Cairo rappresent\u00f2 un importante elemento della rete gestita dalla Societ\u00e0 anonima ferrovie del Ticino, che gestiva i servizi fra il Piemonte e la Lombardia.\nInaugurata nel 1884, la linea era integrata a Ottobiano con la coeva tranvia Novara-Vigevano-Ottobiano, con la quale condivise materiale rotabile e destino fino alla chiusura degli impianti, avvenuta nel 1933.\nStoria.\nL'attivazione della linea risale al 16 dicembre 1884, lo stesso giorno del prolungamento fino a Ottobiano della Novara-Vigevano, dopo la cerimonia di inaugurazione ufficiale avvenuta il giorno precedente di tale \"guidovia\", come questi sistemi di trasporto su sede stradale erano altres\u00ec noti al tempo e a quindici giorni dal collaudo formale.\nTale relazione era concessa alla Societ\u00e0 anonima Ferrovie del Ticino, che aveva sede a Novara.\nL'importanza dell'impianto era confermata dal fatto che lo stesso comparisse fra le linee impiegate regolarmente per l'inoltro della corrispondenza.\nColpita dalla crisi economica dell'epoca e dall'avvento della motorizzazione su gomma, la tranvia avrebbe richiesto ingenti investimenti per la sostituzione della trazione a vapore, che la societ\u00e0 esercente non pot\u00e9 attuare. Per tali motivi la stessa venne soppressa assieme alle altre linee della rete alla fine del 1933.\nCaratteristiche.\nDotata dello scartamento ordinario di 1.445\u00a0mm, la linea presentava una lunghezza complessiva di 27,266\u00a0km; la pendenza massima era pari al 17 per mille, il raggio minimo delle curve misurava 60 metri.\nPercorso.\nLasciata la stazione di Mortara, la tranvia attraversava il centro cittadino raggiungendo la direttrice che in seguito venne nominata strada statale 211 della Lomellina, intersecando a raso la ferrovia Mortara-Pavia.\nErano dunque serviti gli abitati di Cergnago e San Giorgio di Lomellina per poi impegnare la sede della strada provinciale 16 che conduceva alla stazione di Ottobiano, capolinea della linea da Novara. La provinciale 183 consentiva di riprendere il percorso della strada statale a Lomello, dov'era presente un'altra stazione della tranvia, superata la quale veniva lambita la stazione ferroviaria e intersecata la ferrovia Alessandria-Pavia.\nPuntando decisamente verso sud, il binario tranviario seguiva dunque la statale fino al capolinea di Pieve del Cairo, localit\u00e0 che sorge a circa un chilometro dalla sponda del Po.\nMateriale rotabile.\nPer il servizio sulle proprie linee sociali del Vercellese e Novarese le SFT disponevano di diversi gruppi di locomotive tranviarie a vapore a due assi. In particolare, per l'originaria tratta Novara-Galliate tre unit\u00e0, classificate come 1-3 nel parco SFT, furono acquistate direttamente dal Provasi. Si trattava di unit\u00e0 costruite dalla SLM nel 1880 pesanti 8\u00a0t, che presentavano una velocit\u00e0 massima di 25\u00a0km/h. Una di esse fu successivamente ceduta alla Societ\u00e0 Italiana Ferrovie e Tramvie.\nAd esse si aggiunsero, anche per l'esercizio sulla Novara-Vigevano-Ottobiano, 19 unit\u00e0 realizzate dalla belga Soci\u00e9t\u00e9 Energie nel 1882, classificate 61-79, che pesavano 2,3\u00a0t ed erano omologate per la velocit\u00e0 massima di 30\u00a0km/h. Alle stesse fecero seguito due ulteriori unit\u00e0 di costruzione St. L\u00e9onard del 1909 numerate 81-82, da 2,4\u00a0t e 40\u00a0km/h di velocit\u00e0."}
{"id": "5764303", "revid": "287204", "url": "https://it.wikipedia.org/wiki?curid=5764303", "title": "Jos\u00e9 Nieto", "text": ""}
{"id": "5764305", "revid": "1494169", "url": "https://it.wikipedia.org/wiki?curid=5764305", "title": "USS Dewey", "text": "USS \"Dewey\" pu\u00f2 riferirsi a una delle seguenti navi della United States Navy cos\u00ec battezzate in onore dell'ammiraglio George Dewey:"}
{"id": "5764306", "revid": "729019", "url": "https://it.wikipedia.org/wiki?curid=5764306", "title": "Nathaniel Parker (personaggio)", "text": "Nathaniel Parker \u00e8 un personaggio di fantasia nato dalla penna dello scrittore statunitense Rex Stout, che compare nelle opere della serie di Nero Wolfe.\nParker \u00e8 l'unico avvocato di cui Wolfe si fidi ed interviene in numerosi romanzi della serie per liberare \nWolfe o Goodwin dalle maglie della legge in cui sono incappati nel corso delle indagini. \"Il quale Parker, che era alto quasi due metri e non aveva praticamente niente a proteggerli le ossa dalle intemperie se non una pelle dall'aria coriacea\""}
{"id": "5764310", "revid": "287204", "url": "https://it.wikipedia.org/wiki?curid=5764310", "title": "Jos\u00e9 Nieto (compositore)", "text": "Ha ottenuto dieci nomination al Premio Goya vincendo sei volte: nel 1987 con \"Il bosco animato\", nel 1991 con \"La cosa pi\u00f9 naturale\", nel 1992 con \"Il re stupito\", nel 1993 con \"Il maestro di scherma\", nel 1995 con \"La passione turca\" e nel 2001 con \"S\u00e9 quien eres\"."}
{"id": "5764312", "revid": "446353", "url": "https://it.wikipedia.org/wiki?curid=5764312", "title": "Ernesto Presbitero", "text": ""}
{"id": "5764313", "revid": "122246", "url": "https://it.wikipedia.org/wiki?curid=5764313", "title": "Wojskowy Klub Sportowy Czarni Radom 2014-2015", "text": "Questa voce raccoglie le informazioni riguardanti il Wojskowy Klub Sportowy Czarni Radom nelle competizioni ufficiali della stagione 2014-2015.\nOrganigramma societario.\nArea direttiva\nArea tecnica"}
{"id": "5764314", "revid": "767487", "url": "https://it.wikipedia.org/wiki?curid=5764314", "title": "Il principe e lo zar", "text": "Il principe e lo zar () \u00e8 un film d'animazione sovietico del 1984, tratto da \"La fiaba dello zar Saltan\" di Aleksandr Sergeevi\u010d Pu\u0161kin."}
{"id": "5764316", "revid": "1005847", "url": "https://it.wikipedia.org/wiki?curid=5764316", "title": "Elezioni comunali in Lombardia del 1998", "text": "Il 24 maggio 1998 (con ballottaggio il 7 giugno) e il 29 novembre (con ballottaggio il 13 dicembre) in Lombardia si tennero le elezioni per il rinnovo di numerosi consigli comunali."}
{"id": "5764318", "revid": "767487", "url": "https://it.wikipedia.org/wiki?curid=5764318", "title": "After the Fire", "text": "Gli After the Fire, anche conosciuti con l'acronimo ATF, sono un gruppo rock britannico originario di Londra.\nLa band si \u00e8 formata nel 1974 e si \u00e8 sciolta nel 1982, prima di ritornare in attivit\u00e0 nel 2004.\nTra i brani pi\u00f9 conosciuti del gruppo vi sono \"Der Kommissar\" e \"One Rule for You\"."}
{"id": "5764325", "revid": "729019", "url": "https://it.wikipedia.org/wiki?curid=5764325", "title": "Arturo Triangi di Maderno e Laces", "text": "\u00c8 stato Ministro della Marina del Regno d'Italia nel Governo Boselli (16 giugno-16 luglio 1917)."}
{"id": "5764326", "revid": "767487", "url": "https://it.wikipedia.org/wiki?curid=5764326", "title": "The Afters", "text": "I The Afters sono un gruppo christian rock statunitense originario di Dallas (Texas) e attivo dal 1999."}
{"id": "5764328", "revid": "729019", "url": "https://it.wikipedia.org/wiki?curid=5764328", "title": "Gloster Guan", "text": "Il Gloster Guan fu un aereo da caccia sperimentale, monoposto, monomotore e biplano, sviluppato dall'azienda aeronautica britannica Gloster Aircraft Company negli anni venti del XX secolo. Destinato fin dalla sua concezione a rimanere allo stadio di prototipo il modello, valutato dal personale del Royal Aircraft Establishment, serv\u00ec per avviare una serie di prove atte a valutare le prestazioni di un caccia equipaggiato con motori sovralimentati ad elevata quota operativa.\nStoria del progetto.\nIl caccia monoposto da alta quota Gloster Guan fu inteso primariamente come velivolo sperimentale per lo studio dei propulsori turbo-sovralimentati operanti ad alta quota in atmosfera rarefatta e carente di ossigeno. A quell'epoca la Gloster Aircraft Company aveva prodotto il caccia Gorcock un aereo molto pi\u00f9 veloce dei suoi contemporanei, ed il Guan fu progettato per usare un propulsore sovralimentato per mantenere questa caratteristica anche ad altezze elevate. All'inizio di 1925 l'Air Ministry ordin\u00f2 la costruzione di tre prototipi, al costo complessivo di 7\u00a0500 sterline, dotati di motore sovralimentato a W Napier Lion. Il primo prototipo (J7722) fu completato nel giugno 1926, equipaggiato con un Napier Lion IV da 450 hp, e and\u00f2 in volo per la prima volta nel corso dello stesso mese, per essere quindi trasferito al Royal Aircraft Establishment di Farnborough nell'agosto successivo. Il secondo prototipo (J7723) lo segu\u00ec agli inizi del 1927, equipaggiato con un pi\u00f9 potente propulsore Napier Lion VI da 525 hp; anche in questo caso l'aereo venne poi trasferito presso il RAE di Farnborough.\nDescrizione tecnica.\nIl caccia Gloster Guan era un biplano a formula sesquiplana di costruzione mista, con carlinga metallica ed ala di costruzione lignea ricoperta di stoffa. Il propulsore sovralimentato Napier Lion VI a 12 cilindri a W, raffreddati a liquido erogava la potenza di 525 hp (475 kW) ed azionava un'elica bipala lignea del diametro di 2,94 m (9 ft 8 in). Il radiatore di raffreddamento del propulsore era montato sotto la carlinga, tra le gambe del carrello d'atterraggio. Quest'ultimo era il classico triciclo posteriore fisso, con pattino di coda. L'armamento previsto si basava su due mitragliatrici Vickers K calibro 7,7\u00a0mm poste sul muso, dotate di dispositivo di sincronizzazione e sparanti attraverso il disco dell'elica.\nImpiego operativo.\nInizialmente i motori Napier Lion IV e VI azionavano un'elica bipala lignea a passo fisso, ma in seguito fu adottata un'elica bipala metallica a passo variabile Hele-Shaw Beacham. Durante i test di accettazione il modello Guan Mk.II con motore Lion VI fece registrare una velocit\u00e0 massima di 281 km/h (175 mph) a 4\u00a0570\u00a0m (15\u00a0000 piedi). La tangenza massima raggiungibile era di 9\u00a0450\u00a0m (31\u00a0000\u00a0ft), superiore a quella del Gorcock che era pari a 7\u00a0315\u00a0m (24\u00a0000\u00a0ft). Purtroppo i turbocompressori dei propulsori diedero continui problemi, e le difficolt\u00e0 legate a questo fatto condussero all'annullamento della costruzione del terzo prototipo, ed all'abbandono del programma di sviluppo."}
{"id": "5764330", "revid": "767487", "url": "https://it.wikipedia.org/wiki?curid=5764330", "title": "Destroy What Destroys You", "text": "Destroy What Destroys You \u00e8 un album in studio del gruppo ska-punk statunitense Against All Authority, pubblicato nel 1996."}
{"id": "5764331", "revid": "767487", "url": "https://it.wikipedia.org/wiki?curid=5764331", "title": "All Fall Down (Against All Authority)", "text": "All Fall Down \u00e8 un album in studio del gruppo ska-punk statunitense Against All Authority, pubblicato nel 1998."}
{"id": "5764334", "revid": "729019", "url": "https://it.wikipedia.org/wiki?curid=5764334", "title": "Akademicki Zwi\u0105zek Sportowy Politechniki Warszawskiej 2014-2015", "text": "Questa voce raccoglie le informazioni riguardanti l'Akademicki Zwi\u0105zek Sportowy Politechniki Warszawskiej nelle competizioni ufficiali della stagione 2014-2015.\nOrganigramma societario.\nArea direttiva\nArea tecnica"}
{"id": "5764336", "revid": "1776051", "url": "https://it.wikipedia.org/wiki?curid=5764336", "title": "Federico Cocuzza", "text": ""}
{"id": "5764337", "revid": "965985", "url": "https://it.wikipedia.org/wiki?curid=5764337", "title": "24 Hour Roadside Resistance", "text": "24 Hour Roadside Resistance \u00e8 un album in studio del gruppo ska-punk statunitense Against All Authority, pubblicato nel 2000."}
{"id": "5764338", "revid": "1101510", "url": "https://it.wikipedia.org/wiki?curid=5764338", "title": "Tartarino Caprioli", "text": "Biografia.\nNel 1828 ader\u00ec alla Carboneria assieme a Giovanni Battista Nicolini.\nNel 1848, fece parte del Governo provvisorio bresciano in qualit\u00e0 di Comandante della Guardia Nazionale e Commissario per la mobilitazione del popolo. Dopo le Dieci giornate di Brescia si ritir\u00f2 a vita privata.\nPer via delle precedenti esperienze risorgimentali, il Circolo Politico, che riuniva le personalit\u00e0 locali vicine alla Destra filocavouriana, gli propose di rientrare nell'amministrazione comunale: nel gennaio 1860 entr\u00f2 nel consiglio comunale che il 31 gennaio lo elesse assessore con 30 voti. Avendo ottenuto il pi\u00f9 alto numero di voti tra gli assessori componenti la prima giunta, oper\u00f2 come sindaco facente funzione fino alla sua effettiva nomina regia, avvenuta il 2 marzo. La sua esperienza di sindaco fu di breve durata. Partecip\u00f2 infatti alle elezioni politiche del 25 marzo, in qualit\u00e0 di candidato della Destra per il collegio elettorale di Brescia II, e vinse al turno di ballottaggio contro Giuseppe Garibaldi, proposto dalla sinistra filomazziniana. In aprile si dimise quindi dall'incarico sindacale per poter entrare nella VII legislatura.\nRicopr\u00ec l'incarico di consigliere provinciale in due occasioni. Nel 1860 venne eletto dal primo mandamento di Brescia e vi rimase fino al 1862, quando fu sorteggiato tra i membri che avrebbero dovuto terminare il mandato in quell'anno. Dal 1863 al 1873 fu rappresentante del terzo mandamento.\nMor\u00ec a Brescia, dopo una lunga malattia, il 28 luglio 1891."}
{"id": "5764339", "revid": "125982349", "url": "https://it.wikipedia.org/wiki?curid=5764339", "title": "Il neige \u00e0 Marrakech", "text": "Il neige \u00e0 Marrakech \u00e8 un film del 2006 diretto dal regista svizzero di origine marocchina Hicham Alhayat, prodotto in Marocco e in Svizzera. \nPresentato al 28\u00ba Festival di Cinema Africano di Verona.\nTrama.\nUn anziano vorrebbe coronare il suo sogno di sciare sulle Alpi svizzere. L'impossibilit\u00e0 di realizzare l'aspirazione convince il figlio a mettere in piedi una messinscena: accompagnato il padre, dopo averlo addormentato, in una localit\u00e0 sciistica del Marocco, costruir\u00e0, con la complicit\u00e0 della gente del posto, un'ambientazione elvetica. Il padre mangia la foglia e quando il figlio lo vuole convincere che si trovano sulla frontiera con la Francia, l'anziano vuol vedere la Tour Eiffel."}
{"id": "5764341", "revid": "767487", "url": "https://it.wikipedia.org/wiki?curid=5764341", "title": "Nothing New for Trash Like You", "text": "Nothing New for Trash Like You \u00e8 un album in studio del gruppo ska-punk statunitense Against All Authority, pubblicato nel 2001."}
{"id": "5764342", "revid": "1573940", "url": "https://it.wikipedia.org/wiki?curid=5764342", "title": "Miyanda", "text": "Miyanda \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764346", "revid": "1573940", "url": "https://it.wikipedia.org/wiki?curid=5764346", "title": "Joseph Mwilwa", "text": "Joseph Mwilwa \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764347", "revid": "18379", "url": "https://it.wikipedia.org/wiki?curid=5764347", "title": "Kozel", "text": ""}
{"id": "5764348", "revid": "1776051", "url": "https://it.wikipedia.org/wiki?curid=5764348", "title": "Blacken the Angel", "text": "Blacken the Angel \u00e8 il primo album in studio del gruppo symphonic black metal tedesco Agathodaimon, pubblicato nel 1998.\nNel disco sono presenti brani in tre lingue: inglese, romeno e tedesco."}
{"id": "5764361", "revid": "1573940", "url": "https://it.wikipedia.org/wiki?curid=5764361", "title": "Anoya Zulu", "text": "Anoya Zulu \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764362", "revid": "1776051", "url": "https://it.wikipedia.org/wiki?curid=5764362", "title": "Higher Art of Rebellion", "text": "Higher Art of Rebellion \u00e8 il secondo album in studio del gruppo symphonic black metal tedesco Agathodaimon, pubblicato nel 1999.\nNel disco sono presenti brani in inglese, romeno, latino e francese."}
{"id": "5764365", "revid": "1776051", "url": "https://it.wikipedia.org/wiki?curid=5764365", "title": "Chapter III", "text": "Chapter III \u00e8 il terzo album in studio del gruppo symphonic black metal tedesco Agathodaimon, pubblicato nel 2001."}
{"id": "5764367", "revid": "1573940", "url": "https://it.wikipedia.org/wiki?curid=5764367", "title": "Kawama (Chililabombwe)", "text": "Kawama \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764368", "revid": "1776051", "url": "https://it.wikipedia.org/wiki?curid=5764368", "title": "Serpent's Embrace", "text": "Serpent's Embrace \u00e8 il quarto album in studio del gruppo symphonic black metal tedesco Agathodaimon, pubblicato nel 2004."}
{"id": "5764370", "revid": "1573940", "url": "https://it.wikipedia.org/wiki?curid=5764370", "title": "Miteta", "text": "Miteta \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764371", "revid": "11959", "url": "https://it.wikipedia.org/wiki?curid=5764371", "title": "Ibrahim ibn al-Malik al-Ashtar", "text": ""}
{"id": "5764373", "revid": "1776051", "url": "https://it.wikipedia.org/wiki?curid=5764373", "title": "Phoenix (Agathodaimon)", "text": "Phoenix \u00e8 il quinto album in studio del gruppo symphonic black metal tedesco Agathodaimon, pubblicato nel 2009."}
{"id": "5764374", "revid": "1776051", "url": "https://it.wikipedia.org/wiki?curid=5764374", "title": "Ippolito Onorio De Luca", "text": "Laureato a Palermo, avvocato penalista, \u00e8 stato consigliere comunale, assessore, sindaco e consigliere provinciale di Agrigento"}
{"id": "5764375", "revid": "1776051", "url": "https://it.wikipedia.org/wiki?curid=5764375", "title": "In Darkness (album)", "text": "In Darkness \u00e8 il sesto album in studio del gruppo symphonic black metal tedesco Agathodaimon, pubblicato nel 2013."}
{"id": "5764376", "revid": "1573940", "url": "https://it.wikipedia.org/wiki?curid=5764376", "title": "Chitambi", "text": "Chitambi \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764379", "revid": "305330", "url": "https://it.wikipedia.org/wiki?curid=5764379", "title": "Discorso sopra alcuni punti della storia longobardica in Italia", "text": ""}
{"id": "5764380", "revid": "76963", "url": "https://it.wikipedia.org/wiki?curid=5764380", "title": "Damian Walshe-Howling", "text": "Biografia.\nDiventa noto in patria per il ruolo dell'agente di polizia Adam Cooper nella serie televisiva \"Blue Heelers - Poliziotti con il cuore\". Ha interpretato il ruolo dal 1994 al 1998 per un totale di cinque stagioni, per poi tornare in veste di guest star nella tredicesima e ultima stagione della serie.\nNel corso della sua carriera ha partecipato ai film \"E mor\u00ec con un felafel in mano\", \"Ned Kelly\" e \"Macbeth - La tragedia dell'ambizione\". \u00c8 apparso nelle serie televisive \"Satisfaction\", \"Underbelly\" e \"Terra Nova\". Per la sua interpretazione in \"Underbelly\" ha vinto un AFI Award come \"miglior guest star o attore non protagonista in una serie drammatica\".\nNel 2008 ha presentato sul canale Seven Network il programma televisivo \"Crash Investigation Unit\". Nel 2010 ha condotto su Nine Network il reality show \"Customs\". Sempre nel 2010 recita nell'horror \"The Reef\". Nel 2013 recita al fianco di Hugo Weaving, Jack Thompson e Ryan Kwanten nel thriller \"Mystery Road\"."}
{"id": "5764381", "revid": "1573940", "url": "https://it.wikipedia.org/wiki?curid=5764381", "title": "Kakoso", "text": "Kakoso \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764382", "revid": "71433", "url": "https://it.wikipedia.org/wiki?curid=5764382", "title": "Damian Walshe Howling", "text": ""}
{"id": "5764384", "revid": "11959", "url": "https://it.wikipedia.org/wiki?curid=5764384", "title": "Ibrahim ibn Malik al-Ashtar", "text": ""}
{"id": "5764386", "revid": "1632387", "url": "https://it.wikipedia.org/wiki?curid=5764386", "title": "Skeptics Apocalypse", "text": "Skeptics Apocalypse \u00e8 il primo album in studio del gruppo speed metal statunitense Agent Steel, pubblicato nel 1985."}
{"id": "5764387", "revid": "1573940", "url": "https://it.wikipedia.org/wiki?curid=5764387", "title": "Pseudodrassus", "text": "Pseudodrassus \u00e8 un genere di ragni appartenente alla famiglia Gnaphosidae.\nDistribuzione.\nLe 4 specie note di questo genere sono state reperite in Libia, Turchia e Cina.\nTassonomia.\nGli esemplari di questo genere descritti da Caporiacco non sono pi\u00f9 esaminabili e le descrizioni che ne abbiamo sono abbastanza lacunose in riferimento ad una precisa attribuzione di questo genere. Alcuni autori lo avvicinano ad un Clubionidae, altri ad un Liocranidae. Per dirimere la questione \u00e8 necessario il rinvenimento di ulteriori esemplari.\nNon sono stati esaminati esemplari di questo genere dal 2004.\nAttualmente, a dicembre 2015, si compone di 4 specie:"}
{"id": "5764388", "revid": "1632387", "url": "https://it.wikipedia.org/wiki?curid=5764388", "title": "Alienigma", "text": "Alienigma \u00e8 il quinto album in studio del gruppo musicale statunitense Agent Steel, pubblicato nel 2007 dalla Mascot Label Group."}
{"id": "5764389", "revid": "77394979", "url": "https://it.wikipedia.org/wiki?curid=5764389", "title": "Caso Stamina", "text": ""}
{"id": "5764402", "revid": "1305772", "url": "https://it.wikipedia.org/wiki?curid=5764402", "title": "The Chipmunk Song (Christmas Don't Be Late)", "text": "The Chipmunk Song (Christmas Don't Be Late) o semplicemente The Chipmunk Song \u00e8 una canzone natalizia incisa nel 1958 dal gruppo musicale immaginario a cartoni animati Alvin and the Chipmunks e pubblicata come singolo estratto dall'album di debutto del gruppo \"Let's All Sing with The Chipmunks\". Autore del brano \u00e8 il creatore del gruppo Ross Bagdasarian (alias il David Seville del gruppo)..\nIl singolo fu pubblicato su etichetta Liberty e rappresent\u00f2 il singolo di debutto per Alvin and the Chipmunks. Fu l'ultimo singolo natalizio a raggiungere il primo posto delle classifiche negli Stati Uniti.\nVari artisti hanno inciso in seguito una cover del brano.\nStoria.\nComposizione.\nAd ispirare a Ross Bagdasarian la composizione del brano fu il figlio Adam, che gi\u00e0 in settembre iniziava a chiedergli quanto tempo mancasse ancora al Natale.\nPrima della stesura definitiva, furono composte tre versioni, una strumentale, una intitolata \"The Village Park\", e una terza, quella definitiva, intitolata appunto \"The Chipmunk Song\".\nIl successo discografico.\nDopo sole tre settimane di uscita, il singolo aveva gi\u00e0 venduto 2,5 milioni di copie negli Stati Uniti.\nIl disco raggiunse il primo posto delle classifiche il 22 dicembre 1958.\nTesto.\nIl brano esprime il desiderio di un bambino impaziente che il Natale, che per lui rappresenta il periodo dei giocattoli, arrivi presto.\nCover.\nTra gli artisti che hanno inciso una cover del brano, figurano (in ordine alfabetico):"}
{"id": "5764404", "revid": "767487", "url": "https://it.wikipedia.org/wiki?curid=5764404", "title": "Aghora", "text": "Gli Aghora sono un gruppo progressive metal statunitense fondato nel 1995 a Miami dal chitarrista Santiago Dobles, unico membro della band presente in tutti gli album."}
{"id": "5764408", "revid": "697352", "url": "https://it.wikipedia.org/wiki?curid=5764408", "title": "Kafue", "text": ""}
{"id": "5764409", "revid": "736476", "url": "https://it.wikipedia.org/wiki?curid=5764409", "title": "The Chipmunk Song", "text": ""}
{"id": "5764410", "revid": "201394", "url": "https://it.wikipedia.org/wiki?curid=5764410", "title": "Malesch", "text": "Malesch \u00e8 il primo album discografico del gruppo rock tedesco Agitation Free, pubblicato dalla casa discografica Vertigo Records nel luglio del 1972.\nTracce.\nTutti i brani composti ed arrangiati da Agitation Free.\nTutti i brani composti ed arrangiati da Agitation Free.\nFormazione.\nNote aggiuntive"}
{"id": "5764411", "revid": "736476", "url": "https://it.wikipedia.org/wiki?curid=5764411", "title": "Christmas Don't Be Late", "text": ""}
{"id": "5764412", "revid": "529641", "url": "https://it.wikipedia.org/wiki?curid=5764412", "title": "Move Your Body (My Darkest Days)", "text": "Move Your Body \u00e8 il secondo singolo estratto dall'album omonimo dei My Darkest Days."}
{"id": "5764413", "revid": "1573940", "url": "https://it.wikipedia.org/wiki?curid=5764413", "title": "Basilica di Mariatrost", "text": "La basilica di Mariatrost \u00e8 un santuario cattolico situato sulla cima della collina di Purberg a Mariatrost, un distretto di Graz, Austria. Si tratta di uno dei pi\u00f9 importanti luoghi di pellegrinaggio della Stiria, insieme alla basilica di Mariazell.\nLa chiesa barocca \u00e8 raggiungibile con una lunga scalinata della dell'Angelus. \u00c8 caratterizzata da due campanili alti 61 m e una cupola visibile da grande distanza. Vi si trova annesso un ex monastero.\nLa costruzione venne iniziata nel 1714 da Andreas Stengg e suo figlio Johann Georg Stengg e terminata nel 1724. All'interno l'arredo di maggior importanza \u00e8 il pulpito di Veit K\u00f6niger (1730/31). Il soffitto \u00e8 decorato con affreschi di Lukas von Schram e Johann Baptist Scheidt. Sull'altare maggiore si trova una Madonna gotica risalente circa al 1465, ma rimaneggiata in stile barocco nel 1695 da Bernhard Echter.\nIl 28 ottobre 1999 la chiesa fu elevata al rango di basilica minore."}
{"id": "5764414", "revid": "1573940", "url": "https://it.wikipedia.org/wiki?curid=5764414", "title": "Kafue (Chililabombwe)", "text": "Kafue \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764416", "revid": "599013", "url": "https://it.wikipedia.org/wiki?curid=5764416", "title": "Move Your Body", "text": ""}
{"id": "5764417", "revid": "729019", "url": "https://it.wikipedia.org/wiki?curid=5764417", "title": "Alfonso Di Brocchetti", "text": "Biografia.\nNacque a Napoli il 3 agosto 1844, figlio del capitano di vascello Enrico Di Brocchetti, ufficiale del Regno delle Due Sicilie e futuro ministro della Marina nel primo governo Cairoli e della signora Margherita Maresca. Ammesso giovanissimo, all'et\u00e0 di nove anni, nella Accademia di marina del Regno delle Due Sicilie a Napoli, divenne aspirante nel 1855, e nel 1860, a soli sedici anni, \u00e8 guardiamarina (21 giugno) presso il comando marittimo di Palermo. Assieme a suo padre nel 1861 pass\u00f2 in servizio nella neocostituita Regia marina del Regno d'Italia. Sottotenente di vascello il 8 marzo 1863, diviene tenente di vascello il 17 maggio 1866 e nel corso della terza guerra d'indipendenza italiana partecipa alla battaglia di Lissa, dove viene decorato di medaglia di bronzo al valor militare. La sua carriera continu\u00f2 brillantemente, Ufficiale d'ordinanza di S.M. il Re (11 aprile 1878-16 aprile 1881) divenne capitano di corvetta il 3 aprile 1879, capitano di fregata il 27 agosto 1881, e capitano di vascello il 26 giugno 1887. Aiutante di campo di S.M. il Re Umberto I (17 aprile 1881-20 marzo 1883) e Aiutante di campo generale effettivo di S.M. il Re (16 gennaio 1896-1\u00ba dicembre 1898), Capo divisione del Ministero della marina (20 settembre 1884-24 marzo 1885) e Addetto navale all'Ambasciata del Regno d'Italia a Parigi (5 luglio 1888-15 ottobre 1892), fu promosso contrammiraglio il 5 aprile 1894. Direttore generale del Servizio militare presso il Ministero della marina (1\u00ba maggio 1894-16 gennaio 1896).\nMembro del Consiglio superiore di marina (16 novembre 1900-11 luglio 1903) fu promosso viceammiraglio il 16 luglio 1904. Fu vicepresidente del Consiglio superiore di marina (21 luglio 1904-1\u00ba aprile 1905) di cui divenne Presidente tra il 1\u00ba ottobre 1908 e il 6 agosto 1909, Comandante della Divisione navale oceanica (11 dicembre 1898-6 maggio 1900) e Comandante in capo della Forza navale del Mediterraneo (11 aprile 1906-1\u00ba aprile 1908). Venne collocato in posizione ausiliari il 4 agosto 1909. Nominato Senatore del Regno d'Italia dal 4 aprile 1909, si spense a Roma il 14 gennaio 1918, in piena prima guerra mondiale."}
{"id": "5764419", "revid": "767487", "url": "https://it.wikipedia.org/wiki?curid=5764419", "title": "Susan Aglukark", "text": "\u00c8 di discendenza Inuit ed \u00e8 un'esponente di musica inuit. Uno dei suoi brani con maggior successo \u00e8 \"O Siem\" (1995)."}
{"id": "5764421", "revid": "1573940", "url": "https://it.wikipedia.org/wiki?curid=5764421", "title": "Mvula", "text": "Mvula \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5764423", "revid": "264902", "url": "https://it.wikipedia.org/wiki?curid=5764423", "title": "Grande Zab", "text": "Il Grande Zab (, , in Turco Zap Suyu, in Siriaco\u0719\u0712\u0710 \u0725\u0720\u071d\u0710, \"Zawa `elaya\"; in Greco antico \u039b\u03cd\u03ba\u03bf\u03c2 Lykos: in Latino Lycus o Lycos), noto anche com Zab superiore, \u00e8 un fiume che nasce in Turchia e che scorre in Iraq per una lunghezza complessiva di 426 chilometri, fino a sfociare nel Tigri.\nSul suo corso, nel Kurdistan iracheno, si trova la diga di Bekhme, non finita. Non \u00e8 prevista alcuna ripresa dei lavori, anche perch\u00e9 l'impatto ambientale provocato dalla diga \u00e8 oggetto di disputa.\nUn altro affluente del Tigri viene chiamato Piccolo Zab o Caprus (Kapros) nei testi greci. Due sono i fiumi chiamati Lycus e Caprus nei pressi della citt\u00e0 di Laodicea al Lico in Turchia. Nei due casi siamo di fronte alle varianti Loup/Lycos/Lycus Sanglier/Kapros/Caprus.\nStoria.\nNel 750, la confluenza del Grande Zab col Tigri \u00e8 stato il teatro della battaglia del Grande Zab tra l'ultimo califfo omayyade Marwan II e l'esercito abbaside del Khorasan, comandato da \u02bfAbd All\u0101h b. \u02bfAl\u012b b. \u02bfAbd All\u0101h, uno zio paterno di Ab\u016b l-\u02bfAbb\u0101s, che sar\u00f2 il primo califfo abbaside.\nFino al 1915, le sponde del Grande Zab sono state abitate da una popolazione a maggioranza cristiana assira, che avevano come centro pi\u00f9 importante la cittadina di Hakk\u00e2ri, in Turchia.\nAll'inizio del XVI secolo, se ne contavano alcune decine di migliaia nel quadrilatero formato dall'ansa del Grande Zab, dal Lago di Van e dal Lago di Urmia.\nRecentemente \u00e8 servito come frontiera delle regioni popolate dai Curdi d'Iraq."}
{"id": "5764425", "revid": "1632387", "url": "https://it.wikipedia.org/wiki?curid=5764425", "title": "The Giant (Ahab)", "text": "The Giant \u00e8 il terzo album in studio del gruppo funeral doom metal tedesco Ahab, pubblicato nel 2012."}
{"id": "5764427", "revid": "529641", "url": "https://it.wikipedia.org/wiki?curid=5764427", "title": "Every Lie", "text": "Every Lie \u00e8 il terzo singolo dei My Darkest Days estratto dal loro primo album, omonimo.\nVideo musicale.\nIl video racconta la fine di una relazione tra il cantante Matt Walst e una sua ragazza che lo tradisce. Mentre in contemporanea si vedono fuori da un motel membri della band che eseguono la canzone."}
{"id": "5764436", "revid": "77395532", "url": "https://it.wikipedia.org/wiki?curid=5764436", "title": "Palazzo delle finestre", "text": ""}
{"id": "5764437", "revid": "767487", "url": "https://it.wikipedia.org/wiki?curid=5764437", "title": "A Good Day", "text": "A Good Day \u00e8 il primo album in studio della cantautrice statunitense Priscilla Ahn, pubblicato nel 2008.\nTracce.\nTutte le tracce sono state scritte da Priscilla Ahn tranne dove indicato."}
{"id": "5764440", "revid": "24823", "url": "https://it.wikipedia.org/wiki?curid=5764440", "title": "When You Grow Up", "text": "When You Grow Up \u00e8 il secondo album in studio della cantautrice statunitense Priscilla Ahn, pubblicato il 3 maggio 2011 dalla Blue Note Records."}
{"id": "5764442", "revid": "767487", "url": "https://it.wikipedia.org/wiki?curid=5764442", "title": "Coppa Italia 2016 (pallacanestro femminile)", "text": "La Coppa Italia 2016 \u00e8 stata la 31\u00aa edizione del trofeo (denominato Anthea Cup per motivi di sponsorizzazione) riservato alle societ\u00e0 del campionato italiano di Serie A1 di pallacanestro femminile. Organizzato dalla LegA Basket Femminile, si \u00e8 disputata il 2 e 3 aprile 2016 a Schio.\nLa Lega, per il quarto anno consecutivo, ha adottato la formula della \"Final Four\" alla quale prendono parte le prime quattro squadre classificate in Serie A1 al termine del girone d'andata, ovvero: Passalacqua Ragusa, Gesam Gas Lucca, Famila W\u00fcber Schio, Umana Reyer Venezia.\nIl trofeo \u00e8 stato conquistato per la prima volta nella storia dalla Passalacqua Ragusa, che nella finale ha superato la Famila W\u00fcber Schio.\nCoppa Italia di Serie A2.\nLa LegA Basket Femminile ha organizzato inoltre la 19\u00aa edizione della Coppa Italia di Serie A2, competizione riservata alle societ\u00e0 del campionato italiano di Serie A2. Anche per questo trofeo \u00e8 stata scelta la formula della \"Final Four\" riservata alle squadre che hanno concluso nei primi due posti il girone d'andata della stagione regolare dei due gironi in cui \u00e8 suddiviso il campionato. Le partite si sono disputate il 5 e il 6 marzo al Palaverde Gianni Brera di Broni. Il titolo \u00e8 andato, per la prima volta nella storia di questa competizione, alle padrone di casa della OMC Cignoli Broni.\nTabellone.\n&lt;!--"}
{"id": "5764445", "revid": "1776051", "url": "https://it.wikipedia.org/wiki?curid=5764445", "title": "Nicola Falconi", "text": "Biografia.\nEntrato nella magistratura borbonica nel 1855, aggiunto giudiziario e a disposizione del ministero di giustizia, nel 1861 passa alle dipendenze dell'ordine giudiziario italiano come giudice al tribunale circondariale di Benevento. \u00c8 stato in seguito sostituto procuratore a Benevento, Salerno e Napoli, procuratore a Melfi, Taranto, Chieti, Trani e Catanzaro. Consigliere di Corte d'appello a L'Aquila, Napoli, Milano e Roma, conclude la carriera come presidente di sezione della Corte d'appello di Roma. Deputato per dieci legislature, sottosegretario al Ministero di grazia e giustizia, viene nominato senatore a vita nel 1909."}
{"id": "5764446", "revid": "965985", "url": "https://it.wikipedia.org/wiki?curid=5764446", "title": "This Is Where We Are", "text": "This Is Where We Are \u00e8 un album in studio della cantautrice statunitense Priscilla Ahn, pubblicato nel 2013 in Giappone e Corea del Sud e nel 2014 negli Stati Uniti.\nTracce.\nTutte le tracce sono state scritte da Priscilla Ahn tranne dove indicato."}
{"id": "5764447", "revid": "305330", "url": "https://it.wikipedia.org/wiki?curid=5764447", "title": "Del romanzo storico e, in genere, de' componimenti misti di storia e di invenzione", "text": ""}
{"id": "5764455", "revid": "599013", "url": "https://it.wikipedia.org/wiki?curid=5764455", "title": "Marcus Marin", "text": ""}
{"id": "5764457", "revid": "305330", "url": "https://it.wikipedia.org/wiki?curid=5764457", "title": "Chiesa di San Fedele di Milano", "text": ""}
{"id": "5764471", "revid": "287204", "url": "https://it.wikipedia.org/wiki?curid=5764471", "title": "Our Gang's Dark Oath", "text": "Our Gang's Dark Oath \u00e8 il primo album in studio del gruppo post-hardcore statunitense Aiden, pubblicato nel 2004."}
{"id": "5764474", "revid": "965985", "url": "https://it.wikipedia.org/wiki?curid=5764474", "title": "Nightmare Anatomy", "text": "Nightmare Anatomy \u00e8 il secondo album in studio del gruppo post-hardcore statunitense Aiden, pubblicato nel 2005."}
{"id": "5764476", "revid": "5695", "url": "https://it.wikipedia.org/wiki?curid=5764476", "title": "Conviction (album)", "text": "Conviction \u00e8 il terzo album in studio del gruppo musicale statunitense Aiden, pubblicato nel 2007."}
{"id": "5764478", "revid": "767487", "url": "https://it.wikipedia.org/wiki?curid=5764478", "title": "Porci con la P.38", "text": "Porci con la P.38 \u00e8 un film italiano del 1978 diretto da Gianfranco Pagani.\nTrama.\nUn commissario di polizia indaga su tre omicidi tra un vecchio boss della mafia, e i due dei suoi uomini. Ma quando la figlia del commissario \u00e8 stata rapita dall'ex alleato del vecchio boss, la moglie di quest'ultimo viene ricattata ed \u00e8 costretta a sottrarre un accendino dagli uffici della polizia. Ma l'ex alleato del vecchio mafioso viene ucciso dalla sua amante e il commissario libera la figlia.\nProduzione.\nIniziato a girare a Torino e dintorni nel luglio del 1977 con il titolo Tre scimmie d'oro, ha ottenuto un regolare visto censura (il n\u00b0 72191) soltanto nell'agosto del 1978.\nHome Video.\nTuttora inedito in DVD, il film ha avuto almeno due diverse edizioni in videocassetta: per la \"Domovideo\" e per la \"Olympia Video\"."}
{"id": "5764479", "revid": "599013", "url": "https://it.wikipedia.org/wiki?curid=5764479", "title": "Michael Spies", "text": ""}
{"id": "5764484", "revid": "5695", "url": "https://it.wikipedia.org/wiki?curid=5764484", "title": "Knives", "text": "Knives \u00e8 il quarto album in studio del gruppo musicale statunitense Aiden, pubblicato nel 2009."}
{"id": "5764487", "revid": "122246", "url": "https://it.wikipedia.org/wiki?curid=5764487", "title": "Qualificazioni di pallavolo femminile ai Giochi della XXXI Olimpiade", "text": "Le qualificazioni di pallavolo femminile ai Giochi della XXXI Olimpiade si sono svolte dal 4 gennaio al 22 maggio 2016: ai vari tornei hanno partecipato un totale di ventotto squadre nazionali e nove si sono qualificate ai Giochi della XXXI Olimpiade.\nTornei.\nAfrica.\nAl torneo hanno partecipato sette squadre nazionali africane:\nAmerica del Nord.\nAl torneo hanno partecipato quattro squadre nazionali nordamericane:\nAmerica del Sud.\nAl torneo hanno partecipato cinque squadre nazionali sudamericane:\nAsia e Oceania.\nAl torneo hanno partecipato quattro squadre nazionali tra asiatiche e oceaniane:\nEuropa.\nAl torneo hanno partecipato otto squadre nazionali europee:\nMondiale.\nAl torneo hanno partecipato dodici squadre nazionali:"}
{"id": "5764490", "revid": "76963", "url": "https://it.wikipedia.org/wiki?curid=5764490", "title": "Nanase Aikawa", "text": ""}
{"id": "5764491", "revid": "154059", "url": "https://it.wikipedia.org/wiki?curid=5764491", "title": "Trattato Rus'-bizantino (944)", "text": ""}
{"id": "5764504", "revid": "1573940", "url": "https://it.wikipedia.org/wiki?curid=5764504", "title": "Vivid (Ailee)", "text": "Vivid \u00e8 il primo album in studio della cantante sudcoreana Ailee, pubblicato nel settembre 2015."}
{"id": "5764506", "revid": "486946", "url": "https://it.wikipedia.org/wiki?curid=5764506", "title": "Piano paesaggistico territoriale regionale", "text": ""}
{"id": "5764507", "revid": "104396800", "url": "https://it.wikipedia.org/wiki?curid=5764507", "title": "Magazine (Ailee)", "text": "Magazine \u00e8 il terzo EP della cantante sudcoreana Ailee, pubblicato nel settembre 2014."}
{"id": "5764510", "revid": "18379", "url": "https://it.wikipedia.org/wiki?curid=5764510", "title": "Trattato Rus'-bizantino (945)", "text": "Il trattato Rus'-bizantino tra l'imperatore bizantino Costantino VII e Igor' di Kiev fu concluso tra il 944 e il 945 come risultato della spedizione navale intrapresa dal Rus' di Kiev contro Costantinopoli all'inizio degli anni 940. Le sue clausole erano meno vantaggiose per i Rus' rispetto a quelle del precedente trattato, associato al nome del predecessore di Igor, Oleg. Si tratta di una delle prime fonti scritte dell'antica legge russa.\nIl testo del trattato, come \u00e8 conservato nella \"Cronaca degli anni passati\", contiene una lista dei plenipotenziari rus' (non meno di cinquanta sono nominati). La schiacciante maggioranza hanno nomi norreni. Una parte degli inviati rus' giur\u00f2 sulle proprie divinit\u00e0 pagane, mentre un'altra parte invoc\u00f2 il nome del dio cristiano, indicando che una porzione sostanziale dell'\u00e9lite rus' era cristianizzata.\nA parte la moglie di Igor Olga, altre due arcontesse sono menzionate: Predslava, moglie di Volodislav, e Sfandra, moglie di Uleb. Non \u00e8 chiaro se queste due coppie di nomi (rispettivamente slavi e norreni) si riferiscono ai parenti rjurikidi di Igor o rappresentano una famiglia regnante distinta.\nIl trattato del 944-945 ripeteva numerose clausole degli accordi precedenti. Nell'articolo 8, i Rus' promisero di non attaccare i Chersonesi, un'exclave bizantina in Crimea. L'imbocco del fiume Dniepr (Belobere\u017eje) doveva essere amministrato congiuntamente, sebbene ai Rus' fosse proibito di svernare l\u00e0 e di opprimere i pescatori dei Chersonesi (\"articolo 12\").\nL'articolo 2 contiene nuove disposizioni sul diritto marittimo. Al fine di distinguere i pacifici mercanti dai razziatori, ogni nave dei Rus' doveva portare una concessione del principe kievano, che esplicava quante persone e quante navi avrebbero fatto vela per Costantinopoli. Sprovviste di tale concessione le navi dei Rus' potevano venir confiscate dalle autorit\u00e0 imperiali."}
{"id": "5764511", "revid": "1573940", "url": "https://it.wikipedia.org/wiki?curid=5764511", "title": "A's Doll House", "text": "A's Doll House \u00e8 il secondo EP della cantante sudcoreana Ailee, pubblicato nel luglio 2013."}
{"id": "5764513", "revid": "1573940", "url": "https://it.wikipedia.org/wiki?curid=5764513", "title": "Invitation (Ailee)", "text": "Invitation \u00e8 il primo EP della cantante sudcoreana Ailee, pubblicato nell'ottobre 2012."}
{"id": "5764515", "revid": "1776051", "url": "https://it.wikipedia.org/wiki?curid=5764515", "title": "Piero Lucca", "text": "Vercellese di adozione, citt\u00e0 di cui ha progettato e diretto i lavori di costruzione dell'acquedotto e del ponte sul Sesia, ha dedicato gran parte della sua attivit\u00e0 professionale alle infrastrutture agricole. Liberale conservatore, anti-socialista schierato dalla parte dei grandi interessi degli agrari, \u00e8 stato consigliere comunale e sindaco di Vercelli, consigliere provinciale e membro della deputazione di Novara, deputato per otto legislature nello schieramento parlamentare agrario e sottosegretario al Ministero dell'interno. Ha fatto parte dei consiglio superiore della pubblica istruzione e del comitato permanente del lavoro del Ministero di agricoltura, industria e commercio."}
{"id": "5764517", "revid": "174925", "url": "https://it.wikipedia.org/wiki?curid=5764517", "title": "Goloka", "text": "Goloka (devan\u0101gar\u012b: \u0917\u094b\u0932\u094b\u0915; lett. \"mondo delle vacche\"; da \"go\", \"vacca\" e \"loka\" \"mondo\") \u00e8 quel nome sanscrito di genere maschile con cui, nella tarda mitologia hind\u016b, si indica quel \"paradiso\" ultimo, ovvero quel plenario mondo di felicit\u00e0 spirituale dove risiede K\u1e5b\u1e63\u1e47a, qui inteso come il Bhagavat, Dio, la Persona suprema. \nTale mondo \u00e8 posto sulla cima del mitico monte Meru, e qui, con K\u1e5b\u1e63\u1e47a, R\u0101dh\u0101, le \"gop\u012b\" e i devoti del Dio, vive anche Surabhi, la mitica mucca che esaudisce ogni desiderio. "}
{"id": "5764529", "revid": "77397048", "url": "https://it.wikipedia.org/wiki?curid=5764529", "title": "Renato Goupil", "text": ""}
{"id": "5764532", "revid": "599013", "url": "https://it.wikipedia.org/wiki?curid=5764532", "title": "Elisa Mele", "text": "Cresciuta nel , giocando dalle giovanili alla prima squadra, nel 2017 decide di ritirarsi dal calcio giocato per dedicarsi allo studio e al volontariato. In carriera ha inoltre vestito le maglie della nazionale italiana, nelle formazioni giovanili Under-17 e Under-19, nella sperimentale Under-23, approdando infine alla nazionale maggiore, venendo impiegata in due sole occasioni.\nCarriera.\nClub.\nElisa Mele cresce calcisticamente presso l'oratorio Santa Maria della Vittoria a Brescia dove inizia a giocare all'et\u00e0 di sei anni appena compiuti, per poi passare, all\u2019et\u00e1 di undici anni, nelle giovanili del Brescia, dove \u00e8 inserita dapprima nella categoria Esordienti, successivamente nelle Giovanissime e a seguire nella formazione che partecipa al Campionato Primavera, vestendo per diverse volte la fascia da capitano.\nLe prestazioni offerte nelle competizioni giovanili convincono la societ\u00e0 a inserirla in rosa nella formazione titolare come riserva del reparto di centrocampo dalla stagione 2012-2013. Mele fa il suo debutto in Serie A l'8 dicembre 2012, in occasione della 12\u00aa giornata di campionato, nella partita vinta dal Brescia sulla Fortitudo Mozzecane per 4-1, sostituzione tecnica al 90' di Daniela Sabatino. Per giocare un vero scampolo di partita dovr\u00e0 attendere la sua terza presenza, alla 18\u00aa di campionato del 26 gennaio 2013, rilevando al 50' Valentina Boni quando gi\u00e0 il risultato era fissato sul 3-0 per le rondinelle sulle avversarie della Lazio. Mele finisce il campionato con un tabellino di 4 presenze, che resteranno tali per la scelta della societ\u00e0 di impiegarla esclusivamente nei campionati giovanili fino alla stagione 2015-2016. In questo periodo, dopo aver passato una stagione da grande protagonista segnando anche reti importanti, condivide con le compagne la conquista del secondo scudetto, della terza Coppa Italia, delle due Supercoppe conquistate dalla societ\u00e0. Ha giocato in UEFA Women's Champions League 2015-2016, dove \u00e8 stata schierata titolare negli ottavi di finale contro le successive finaliste del . Diventa una pedina della rosa di Milena Bertolini che la schierer\u00e0 da titolare per tutta la stagione successiva.\nAl termine della stagione 2016-2017, a soli 21 anni, annuncia il suo ritiro dal calcio giocato per dedicarsi allo studio e al volontariato con un tabellino personale di 44 presenze, delle quali 31 con 4 reti in campionato.\nNazionale.\nDopo aver collezionato molte presenze nelle nazionali giovanili, dalla Nazionale U17, partecipando al campionato europeo in Irlanda del Nord, passando per la Nazionale U19 per arrivare alla Nazionale U23, grazie alle prestazioni offerte nel girone di ritorno del campionato 2015-2016, Elisa Mele \u00e8 stata convocata da Antonio Cabrini per il raduno in preparazione della sfida alla Georgia, valida per le qualificazioni al Campionato europeo di calcio femminile 2017. Nel novembre 2016 viene nuovamente convocata da Antonio Cabrini nella nazionale maggiore in occasione del \"Torneo Internazionale Manaus 2016\", in Brasile, in programma dal 7 al 18 dicembre 2016, nel quale ha fatto il suo esordio nella partita contro la , venendo poi impiegata nella finale del Torneo contro il ."}
{"id": "5764534", "revid": "76261", "url": "https://it.wikipedia.org/wiki?curid=5764534", "title": "Alimini", "text": ""}
{"id": "5764545", "revid": "91623047", "url": "https://it.wikipedia.org/wiki?curid=5764545", "title": "Katsuji Murata", "text": ""}
{"id": "5764565", "revid": "2134764", "url": "https://it.wikipedia.org/wiki?curid=5764565", "title": "Uwe Wegmann", "text": ""}
{"id": "5764566", "revid": "666668", "url": "https://it.wikipedia.org/wiki?curid=5764566", "title": "Sandro Teixeira Falcetta", "text": ""}
{"id": "5764583", "revid": "124914362", "url": "https://it.wikipedia.org/wiki?curid=5764583", "title": "57. Infanterie-Division", "text": "La 57. Infanterie-Division fu un'unit\u00e0 della Wehrmacht che venne costituita pochi giorni prima dell'inizio della seconda guerra mondiale con ufficiali, sottufficiali e soldati provenienti dalla Bassa Baviera.\nLa divisione, nei cui reparti era compreso anche il reggimento di fanteria 199 \"List\" che discendeva direttamente dal famoso reggimento di fanteria di riserva bavarese 16 \"List\" in cui aveva militato durante la prima guerra mondiale Adolf Hitler, si distinse in tutte le campagne offensiva della Germania nazista nella prima fase del conflitto. Considerata un reparto scelto, durante l'operazione Barbarossa, in particolare ebbe parte decisiva nella prima conquista della grande citt\u00e0 industriale di Char'kov.\nDopo aver combattuto strenuamente con pesanti perdite nelle grandi battaglie sul Fronte orientale, venne infine accerchiata, insieme a gran parte del Gruppo d'armate Centro, durante l'operazione Bagration e praticamente distrutta; venne ufficialmente sciolta nell'agosto 1944.\nStoria.\nLa 57. Infanterie-Division venne ufficialmente costituita il 26 agosto 1939 a Landshut nel \"Wehrkreis VII\" (\"Regione militare n. 7\", che comprendeva la Bassa Baviera) nel quadro della cosiddetta \"seconda ondata (\"welle\") di mobilitazione\" attivato dalla Wehrmacht alla vigilia dell'attacco alla Polonia. Secondo questi piani, le formazioni presenti in Baviera vennero rapidamente completate con l'afflusso dei riservisti mobilitati e vennero quindi costituiti e assegnati alla nuova divisione i tre reggimenti di fanteria, tutti strutturati su tre battaglioni, IR 179 (Monaco di Baviera), IR 199 (Frisinga) e IR 217 (Ingolstadt). Venne inoltre organizzato il reggimento d'artiglieria, AR 157 e le unit\u00e0 organiche della divisione che vennero numerate con il numero 157 e costituite nei dipartimenti di Monaco.\nAl momento della sua costituzione, il reggimento di fanteria 199 (IR 199) della divisione ricevette la denominazione onorifica di \"reggimento List\" e mantenne le tradizioni del famoso Reggimento reale di riserva bavarese 16 \"List\" che si era distinto durante tutta la prima guerra e nel quale aveva combattuto durante il conflitto il caporale Adolf Hitler. Il 12 novembre 1943 l'alto comando tedesco autorizz\u00f2 i membri del reggimento 199 ad indossare sulla manica del braccio sinistro una apposita fascia di combattimento onorifica con l'iscrizione \"Infanterie-Regiment List\".\nLa divisione, assegnata al comando del generale Oskar Bl\u00fcmm, prese parte nel settembre 1939 all'invasione della Polonia dove ebbe subito modo di distinguersi per combattivit\u00e0 e disciplina; i reparti tedeschi furono assegnati al Gruppo d'armate Sud nel settore meridionale e presero parte ai combattimenti sul passo di Dukla; dopo il primo successo, la 57\u00aa Divisione prosegu\u00ec verso est, attravers\u00f2 il fiume San e avanz\u00f2 verso Leopoli. La campagna di concluse con i combattimenti a Sambor e Grodek, dopo di che i reparti della divisione vennero richiamati in patria e assegnati alla riserva dell'esercito nel settore di Hanau.\nDopo la fase della strana guerra, le operazioni belliche iniziarono nel maggio 1940 sul fronte occidentale e la 57. Infanterie-Division, sempre al comando del generale Oskar Bl\u00fcmm, prese parte al Fall Gelb, la prima fase dell'offensiva tedesca, marciando da Remagen e Treviri, attraverso il Lussemburgo fino alla Somme. Il 27 maggio 1940 la divisione, dipendente dal XXXVIII Corpo d'armata del generale Erich von Manstein, prese posizione nella importante testa di ponte di Abbeville dove nei giorni seguenti dovette affrontare i ripetuti e pesanti contrattacchi delle formazioni corazzate di riserva francesi e britanniche. In questi combattimenti che si prolungarono fino al 4 giugno, i reparti della 57\u00aa Divisione furono messi in difficolt\u00e0 e subirono forti perdite ma riuscirono a mantenere il possesso della prezionsa testa di ponte, le unit\u00e0 anticarro furono impegnate duramente contro i carri pesanti nemici; alla fine i reparti corazzati francesi del generale Charles de Gaulle e britannici del generale Victor Fortune furono decimati e dovettero interrompere i contrattacchi. Dopo questo brillante successo difensivo, la 57. Infanterie-Division partecip\u00f2 all'avanzata finale del Fall Rot, inquadrata nella 4\u00aa Armata tedesca, raggiungendo alla fine della campagna Le Havre e Carentan in Normandia. Dopo la vittoria in Francia, i reparti della divisione rimasero in Normandia, schierandosi a protezione della coste tra Dieppe e Carentan.\nNella fase preparatoria dell'operazione Barbarossa, l'alto comando della Wehrmacht riorganizz\u00f2 il suo ordine di battaglia e la maggior parte delle divisioni di prima linea vennero trasferite all'est; la 57. Infanterie-Division venne assegnata alla 6. Armee del Gruppo d'armate Sud e schierata inizialmente nel territorio di Zamo\u015b\u0107 nel Governatorato Generale. Il 22 giugno 1941, primo giorno dell'operazione Barbarossa, la divisione, trasferite provvisoriamente nel XXXVIII \"Panzerkorps\" del Panzergruppe 1 del generale Ewald von Kleist super\u00f2 il fiume Bug a Sokal' e apr\u00ec la strada all'irruzione in profondit\u00e0 delle Panzer-Division. Nelle settimane seguenti la 57\u00aa Divisione fu impegnata in duri combattimenti lungo la direttrice di Berdi\u010dev e sulla cosiddetta \"linea Stalin\", quindi prese parte alla grande battaglia della sacca di Uman.\nDopo essere stata trasferita alla 17. Armee per partecipare all'attacco contro Krivoj Rog, la divisione, passata al comando del generale Anton Dostler, ritorn\u00f2 a settembre 1941 agli ordini della 6. Armee dell'energico feldmaresciallo Walter von Reichenau impegnata all'offensiva verso la regione di industriale di Char'kov e Belgorod. A partire dal 20 ottobre 1941 la 57. Infanterie-Division sferr\u00f2 l'attacco principale da occidente contro Char'kov e in tre giorni di aspri combattimenti nell'area urbana ottenne la sua pi\u00f9 brillante vittoria; la grande citt\u00e0 industriale venne occupata e i sovietici dovettero battere in ritirata verso est. Nonostante i successi, tuttavia con l'arrivo dell'inverno e il rafforzamento delle difese sovietiche, l'avanzata tedesca era ormai finita e la divisione dovette, insieme agli altri reparti della 6. Armee, passare sulla difensiva nei lunghi mesi invernali per mantenere le posizioni raggiunte a est di Char'kov.\nNell'estate 1942 la 57. Infanterie-Division prese parte all'operazione Blu, la seconda grande offensiva tedesca in Russia; inquadrata inizialmente nella 6. Armee, avanz\u00f2 verso il Don e si schier\u00f2 nella testa di ponte di Vorone\u017e dove rimase insieme ad altre formazioni tedesche. Mentre il grosso della 6. Armee del generale Friedrich Paulus marciava verso sud-est in direzione di Stalingrado, la divisione bavarese pass\u00f2 agli ordini della 2. Armee del generale Hans von Salmuth, schierata su posizioni difensive nel settore di Vorone\u017e. Nell'inverno 1942-43 le continue offensive dell'Armata Rossa misero in grande difficolt\u00e0 il fronte dell'Asse, mentre sul Volga si concludeva con la catastrofe della 6. Armee la battaglia di Stalingrado, i sovietici sferrarono dal 24 gennaio 1943 l'offensiva Vorone\u017e-Kastornoe che minacci\u00f2 di accerchiare e distruggere anche la 2. Armee. Dopo violenti combattimenti e una drammatica ritirata in condizioni climatiche proibitive, il grosso della forze tedesche, compresa la 57. Infanterie-Division, riusc\u00ec a sfuggire e ripieg\u00f2 verso Sumy.\nNell'estate 1943, la 57. Infanterie-Division entr\u00f2 a far parte del Gruppo d'armate Sud del feldmaresciallo Erich von Manstein e partecip\u00f2 con un ruolo secondario, inquadrata nel LII Corpo d'armata, alla battaglia di Kursk; dopo il fallimento dell'attacco tedesco, la divisione dovette subire la grande controffensiva sovietica e all'inizio di agosto venne accerchiata, insieme ad altre quattro divisione tedesche, nell'area di Belgorod; i tedeschi riuscirono alla fine a uscire dalla sacca ma subirono pesanti perdite e i sovietici liberarono Belgorod. Nei mesi seguenti, la 57. Infanterie-Division partecip\u00f2 alla continua serie di battaglie e di ritirate condotte dalla Wehrmacht per evitare la sconfitta definitiva; la formazione quindi si un\u00ec alle altre unit\u00e0 del Gruppo d'armate Sud che riuscirono faticosamente a ripiegare a ovest del Dniepr senza riuscire peraltro ad impedire la costituzione di numerose teste di ponte sul fiume da parte dei reparti dell'Armata Rossa. L'inverno 1943-44 fu drammatico per la 57\u00aa Divisione che rimase accerchiata nuovamente insieme ad altre sei divisioni nella grande sacca di Korsun'. Le truppe tedesche bloccate nella sacca cercarono, al comando del generale Wilhelm Stemmermann, di rompere le linee di accerchiamento ripiegando in direzione ovest per entrare in collegamento con le forze corazzate del generale Hans-Valentin Hube impegnate nel difficile tentativo di portare soccorso. La 57. Infanterie-Division, guidata dal generale Adolf Trowitz, fu incaricata di marciare alla retroguardia e proteggere le spalle della colonna in marcia per uscire dalla sacca; la manovra si svolse in pieno inverno e sotto gli attacchi sovietici. Nonostante le gravissime difficolt\u00e0 e le pesanti perdite, i tedeschi in parte riuscirono a salvarsi sbucando fuori dall'accerchiamento sovietico; la 57. Infanterie-Division contribu\u00ec alla salvezza di una parte delle truppe e circa 3.500 soldati della divisione si ricongiunsero entro il 19 febbraio 1944 con le truppe di soccorso del generale Hube.\nLa divisione usc\u00ec quasi distrutta dalla battaglia della sacca di Korsun'; dopo essere stata in parte ricostituita e rinforzata con nuove reclute, venne deciso il suo trasferimento al Gruppo d'armate Centro dove i reparti della 57. Infanterie-Division giunsero nel giugno 1944 venendo assegnati al XII Corpo d'armata del generale Vincenz M\u00fcller, incaricato di difendere il fronte sud del saliente tedesco che copriva la piazzaforte di Mogilev. Il 22 giugno 1944 l'Armata Rossa diede inizio alla operazione Bagration, la decisiva offensiva in Bielorussia che avrebbe provocato la distruzione del Gruppo d'armate Centro; la 57. Infanterie-Division, sempre al comando del generale Trowitz, venne attaccata, dal 25 giugno 1944, nel settore di Mogilev dalla 50\u00aa Armata sovietica e, dopo una coraggiosa resistenza iniziale, venne infine costretta a cedere le sue posizioni e ripiegare verso nord-ovest, perdendo il collegamento sul fianco destro con le truppe tedesche della 9. Armee. Nei giorni seguenti i resti della divisione continuarono la drammatica ritirata insieme alle altre formazioni del XII corpo d'armata per sfuggire alle manovre d'accerchiamento sovietiche; dopo sfibranti marce e continui combattimenti, la 57. Infanterie-Division venne completamente distrutta nei primi giorni di luglio a ovest della Beresina; anche tutte le altre unit\u00e0 del generale Vincenz M\u00fcller furono contemporaneamente annientate dall'Armata Rossa.\nIl 3 agosto 1944 l'Alto comando tedesco decret\u00f2 ufficialmente lo scioglimento della 57. Infanterie-Division; la denominazione onorifica di \"reggimento List\" venne trasferita al reggimento di fanteria 19 della 7. Infanterie-Division.\nDecorazioni.\nAlcuni soldati della divisione ricevettero decorazioni per atti di valore in guerra:"}
{"id": "5764589", "revid": "600229", "url": "https://it.wikipedia.org/wiki?curid=5764589", "title": "Sudovest", "text": ""}
{"id": "5764590", "revid": "767487", "url": "https://it.wikipedia.org/wiki?curid=5764590", "title": "Fermana Calcio 2003-2004", "text": "Questa pagina raccoglie le informazioni riguardanti la Fermana Calcio nelle competizioni ufficiali della stagione 2003-2004."}
{"id": "5764617", "revid": "260676", "url": "https://it.wikipedia.org/wiki?curid=5764617", "title": "Lista delle isole Orcadi", "text": "Questa voce rappresenta una lista delle isole Orcadi in Scozia. L'arcipelago delle Isole Orcadi si trova a 16 km a nord ella terraferma scozzese, e comprende 70 isole e scogli, dei quali 20 sono abitati permanentemente. Oltre a Mainland, vi sono tre gruppi di isole: le Isole del Nord e le Isole del Sud sorgono rispettivamente a nord e sud di Mainland. Le Pentland Skerries sono una serie di piccole isole situate nel Pentland Firth, un pericoloso stretto di mare situato tra la Scozia e le isole maggiori delle Orcadi, attraverso il quale si trovano le pi\u00f9 forti correnti di marea del Regno Unito. L'isola di Stroma spesso viene citata all'interno delle isole Orcadi, ma in realt\u00e0 fa parte di Caithness.\nLa definizione di isola utilizzata in questa lista corrisponde alle \"terre che sono circondate dall'acqua marina quotidianamente, ma non necessariamente in tutti gli stadi della marea, ad esclusione di costruzioni umane, come ponti e strade rialzate\". Vi sono quattro isole collegate a Mainland tramite una serie di strade rialzate conosciute come Churchill Barriers: sono South Ronaldsay, Burray, Lamb Holm e Glims Holm. Oltre a queste, Hunda \u00e8 collegata a Burray tramite una strada rialzata. Le barriere furono costruite da prigionieri di guerra italiani come mezzo per impedire ai sottomarini nemici di accedere al vasto porto naturale di Scapa Flow, dopo l'affondamento del HMS Royal Oak da parte degli U-Boot della Germania nazista nel 1939, che caus\u00f2 la perdita di 883 vite. I prigionieri italiani costruirono una cappella cattolica su Lamb Holm come luogo di culto durante il periodo detentivo.\nGran parte delle isole hanno uno strato roccioso di base costituito da Old Red Sandstone, che risale a circa 400 milioni di anni fa, al periodo Devoniano. Le isole godono di buone qualit\u00e0 relativamente all'agricoltura e sono abitate in maniera continuativa da millenni, come mostrato nel Sito Patrimonio dell'umanit\u00e0 del Cuore delle Orcadi neolitiche. L'arcipelago \u00e8 fortemente esposto a venti e maree, e vi sono numerosi fari per agevolare la navigazione. Il Centro Europeo per l'Energia Marina, situato a Stromness, sta attualmente testando diversi dispositivi per sfruttare l'energia del moto ondoso e l'energia mareomotrice a Billia Croo su Mainland ed Eday. Tutte le isole sono comprese nell'area del Consiglio delle Isole Orcadi; molte delle isole maggiori hanno enti che supportano l'economia locale.\nLa popolazione totale delle Orcadi \u00e8 cresciuta dalle 19.245 unit\u00e0 del 2001 a 21.349 nel 2011.\nLista.\nSegue una lista di isole con area superiore ai 15 ettari; i dati sull'ultimo anno di insediamento per le isole minori sono incompleti, ma tutte le isole elencate sono state abitate in vari momenti durante il Neolitico, durante il periodo dei Pitti e dei Vichinghi.\n\"Ward Hill\" o una sua variante \u00e8 un nome molto comune per i punti pi\u00f9 alti delle isole; questi luoghi prendono il nome dalle alture utilizzate per l'illuminazione tramite lanterne di segnalazione. \nLa popolazione dell'isoletta tidale di Holm of Grimbister non fu rilevata dal censimento del 2001, anche se nel 2010 era abitata e probabilmente lo era anche prima. La popolazione fu invece censita nel 2011.\nLa popolazione Inner Holm nel 2001 ammontava a una sola persona, anche se la cifra era inclusa nel totale di Mainland all'epoca del censimento del 2001.\nLamb Holm \u00e8 \"inclusa nella geografia statistica NRS delle isole abitate, ma al momento dei censimenti del 2001 e 2011 non aveva residenti abituali\". \nPapa Stronsay, nel 2001, aveva una popolazione residente di 10 persone, ma nel 2011 non risultava abitata permanentemente.\nPiccole isolette e scogli.\nSegue una lista di piccole isole disabitate delle Orcadi (molte delle quali sono chiamate \"Holm\", che proviene dall'antico norreno \"holmr\", che significa piccola isola rotonda), isolette tidali separate solamente in alcuni stadi delle maree, o scogli che sono esposti solamente in alcuni stadi delle maree.\nIn prossimit\u00e0 di:\nLe isolette remote di Sule Skerry e Sule Stack, che si trovano a 37 km ad ovest dell'arcipelago, fanno parte delle Orcadi a fini amministrativi locali."}
{"id": "5764624", "revid": "110157", "url": "https://it.wikipedia.org/wiki?curid=5764624", "title": "Chiesa dei Catecumeni", "text": "La chiesa di San Giovanni Battista ai Catecumeni comunemente chiamata dei Catecumeni \u00e8 un edificio religioso di Venezia situato nel sestiere di Dorsoduro.\nStoria.\nNel 1557 il governo della Repubblica di Venezia deliber\u00f2 l'istituzione di un ricovero per tutti i prigionieri di guerra o schiavi di fede non cristiana che scegliessero di affrancarsi dalla loro condizione convertendosi al cattolicesimo e per questo detti \"catecumeni\". Le prime sedi furono individuate nel sestiere di Cannaregio ma si rivelarono presto insufficienti, soprattutto dopo il 1571 quando il numero di prigionieri convertiti presenti in citt\u00e0 aument\u00f2 considerevolmente in seguito alla battaglia di Lepanto. Fu quindi assegnata un'area apposita nei pressi della Dogana da mar dove oltre agli alloggi per i catecumeni venne edificato anche un oratorio dedicato a san Giovanni Battista.\nNel 1727 l'architetto Giorgio Massari ricevette l'incarico di costruire una nuova chiesa in sostituzione dell'oratorio divenuto insufficiente. Il nuovo edificio sarebbe sorto con la facciata rivolta verso il canale, ora interrato, dei Catecumeni.\nDurante il XIX secolo la chiesa venne annessa come oratorio privato all'adiacente convento delle suore salesie di cui tuttora fa parte.\nDescrizione.\nLa facciata, molto semplice, \u00e8 in pietra d'Istria ed \u00e8 composta da un portale sormontato da un rosone circolare. Completano la facciata due lesene laterali che sorreggono il timpano.\nL'interno \u00e8 a navata unica e, durante il XIX secolo, \u00e8 stato parzialmente spogliato di alcuni arredi. L'altare \u00e8 decorato con una pala di Leandro Bassano raffigurante il \"Battesimo di Ges\u00f9\"."}
{"id": "5764636", "revid": "1543377", "url": "https://it.wikipedia.org/wiki?curid=5764636", "title": "People's Choice Awards 2013", "text": "La 39\u00aa edizione dei People's Choice Awards si \u00e8 svolta il 9 gennaio 2013 al Nokia Theatre di Los Angeles. La cerimonia \u00e8 stata presentata da Kaley Cuoco e trasmessa dalla CBS. Le nomination erano state annunciate il 15 novembre 2012.\nIn seguito sono elencate le categorie. Il relativo vincitore \u00e8 stato indicato in grassetto."}
{"id": "5764649", "revid": "486946", "url": "https://it.wikipedia.org/wiki?curid=5764649", "title": "Chiesa di Santa Maria Elisabetta (Cemmo)", "text": ""}
{"id": "5764651", "revid": "767487", "url": "https://it.wikipedia.org/wiki?curid=5764651", "title": "Foggia Calcio 2003-2004", "text": "Questa pagina raccoglie le informazioni riguardanti il Foggia Calcio nelle competizioni ufficiali della stagione 2003-2004.\nRosa.\n \n "}
{"id": "5764663", "revid": "309013", "url": "https://it.wikipedia.org/wiki?curid=5764663", "title": "Stella di maresciallo", "text": "La Stella di maresciallo (russo: \u043c\u0430\u0440\u0448\u0430\u043b\u044c\u0441\u043a\u0430\u044f \u0437\u0432\u0435\u0437\u0434\u0430; traslitterato: mar\u0161al'skaja zvezda) \u00e8 stato un distintivo addizionale di grado indossato dai marescialli delle forze armate dell'Unione Sovietica e, successivamente, di quelle della Federazione Russa. La Stella di maresciallo nelle forze armate dell'Unione Sovietica e successivamente nelle forze armate della Federazione Russa aveva forma di una stella a cinque punte di oro e platino con diamanti ed era di due tipi: grande e piccola\nLa Stella di maresciallo corrisponde nell'uso occidentale al bastone di maresciallo e alla morte del beneficiario veniva restituita per essere riutilizzata.\nLa Stella di maresciallo veniva assegnata ai marescialli dell 'Unione Sovietica e agli ammiragli della flotta dell'Unione Sovietica. successivamente una stella uguale, ma di dimensioni pi\u00f9 piccole venne assegnata ai \"marescialli d'Arma\" e ai \"marescialli capo\", agli ammiragli della flotta e ai generali dell'Armata delle forze armate sovietiche\nStella di maresciallo - Grande.\nLa Stella grande di maresciallo veniva assegnata ai seguenti ufficiali:\nLa stella \u00e8 a cinque punte in oro con raggi diagonali lisci sul lato anteriore. Al centro vi \u00e8 una stella a cinque punte in platino con diamanti. I diamanti nel centro hanno un peso totale di 2,62 carati e nei raggi ci sono 25 diamanti per un peso totale di 1,25 carati. Tra i bordi dei raggi vi sono 5 diamanti per un peso totale di 3,06 carati. Il diametro della stella d'oro \u00e8 44,5 mm mentre la stella di platino ha un diametro di 23 millimetri; la stella ha una profondit\u00e0 di 8 millimetri. \nStella di maresciallo - Piccola.\nUnione Sovietica.\nLa Stella piccola di maresciallo veniva assegnata ai seguenti ufficiali: :\nNon essendoci stato un formale decreto sull'uso della stella piccola di maresciallo come distintivo di grado di maresciallo capo rispetto a un maresciallo d'Arma, coloro che venivano promossi da maresciallo d'Arma a maresciallo capo continuavano ad indossare la stella piccola di maresciallo.\nLa decorazione era una stella d'oro a cinque punte con raggi diedri lisci sul dritto. In cima alla stella d'oro c'era una piccola stella a cinque punte di platino. Nel centro della stella di platino vi era un diamante 2,04 carati. Nei raggi della stella di platino c'erano venticinque diamanti per un totale di 0,91 carati. Il diametro totale della stella d'oro era 42 millimetri e la stella pesava grammi. In totale sono state prodotte 370 stelle piccole maresciallo. \nFederazione Russa.\nNelle forze armate della Federazione russa la stella piccola di maresciallo \u00e8 stato il distintivo di grado di generale dell'Armata e di ammiraglio della flotta fino al 21 gennaio 1997."}
{"id": "5764684", "revid": "599013", "url": "https://it.wikipedia.org/wiki?curid=5764684", "title": "Don Caley", "text": "Carriera.\nCaley gioc\u00f2 a livello giovanile per tre stagioni nella lega junior del Saskatchewan con i Weyburn Red Wings, formazione legata alla franchigia della National Hockey League dei Detroit Red Wings. Il suo esordio fra i professionisti giunse nella stagione 1966-1967 nella American Hockey League con il farm team dei Pittsburgh Hornets; Caley non era il titolare e per questo gioc\u00f2 solo 20 partite, mentre la squadra concluse la stagione con la conquista della Calder Cup.\nSenza essere riuscito a esordire in NHL con i Red Wings nel 1967 Caley fu selezionato durante l'NHL Expansion Draft dai St. Louis Blues, una delle sei nuove franchigie iscritte alla NHL. Nella stagione 1967-68 riusc\u00ec a debuttare in National Hockey League ma solo per sostituire il portiere titolare a met\u00e0 partita. Trascorse infatti il resto della stagione in CHL con i Kansas City Blues.\nNella stagione 1968-1969 gioc\u00f2 nell'organizzazione dei New York Rangers, per\u00f2 sempre nelle leghe inferiori con gli Omaha Knights e i Buffalo Bisons. Nel 1969 si trasfer\u00ec nella Western Hockey League diventando il portiere titolare dei Phoenix Roadrunners. La sua carriera fu messa in pericolo nel 1970 dagli effetti del colpo di frusta dopo un incidente stradale ma riusc\u00ec a recuperare e a tornare in campo. Dopo la conquista della Lester Patrick Cup alla fine del 1973 Caley decise di ritirarsi per intraprendere una carriera da dentista."}
{"id": "5764689", "revid": "729019", "url": "https://it.wikipedia.org/wiki?curid=5764689", "title": "Praefectus sociorum", "text": "Il praefectus sociorum (ovvero prefetto degli alleati dei Romani) era un ufficiale alleato dell'esercito romano.\nStoria.\nSe ogni legione di cittadini romani era formata da 4.200 fanti (portati fino a 5.000, in caso di massimo pericolo) e da 300 cavalieri, le unit\u00e0 alleate di \"socii\", chiamate \"alae\", poich\u00e9 erano poste alle \"ali\" dello schieramento romano, erano, invece, costituite da un numero pari di fanti, ma superiori di tre volte nei cavalieri (900 per unit\u00e0).\nEcco come Aulo Gellio ne spiega il loro significato etimologico:\nGli alleati si riunivano nello stesso luogo dei Romani e i consoli nominavano ciascuno dodici ufficiali (sei per ogni \"ala\", similmente a quanto accade per i sei tribuni di legione), chiamati \"praefecti sociorum\", che provvedessero alla loro organizzazione e addestramento. Essi, per prima cosa, scelgono tra i cavalieri e fanti alleati, quelli che reputano pi\u00f9 idonei a prestare ai consoli un servizio effettivo. Queste truppe vendono chiamate \"extraordinarii\", che significa truppe scelte. I \"praefecti\" scelgono circa un terzo dei cavalieri e un quinto dei fanti tra i \"socii\" per costituire i corpi speciali.\nSappiamo da Polibio che ai \"tribuni militum\" spettava la sorveglianza su ogni attivit\u00e0 che si svolgesse all'interno dell'accampamento. Essi si dividevano tra loro in coppie, che rimanevano in carica, a turno, per due mesi su sei. I due tribuni di turno dovevano provvedere a tutte le necessit\u00e0 che gli si presentavano durante una campagna militare. Sempre secondo lo storico greco, avevano funzioni analoghe i \"praefecti sociorum\".\nMentre i soldati dovevano obbedire ai tribuni, questi ultimi erano soggetti ai consoli. Il tribuno, e per gli alleati il \"praefectus sociorum\", avevano il potere di infliggere punizioni, di confiscare beni e punire con la fustigazione.\nSi racconta che al termine della battaglia di Benevento del 212 a.C., una volta distrutti gli accampamenti nemici, l'esercito romano fece ritorno a Benevento, dove il bottino venne venduto all'asta e poi diviso fra i soldati di ambedue gli eserciti dei consoli. Ricevettero poi i \"dona militaria\", sia il \"praefectus sociorum\", Vibio Acceo, sia il centurione Tito Pedanio. Tutte le altre truppe alleate sono divise in due parti, che chiamano l'una, \"ala destra\", l'altra, \"ala sinistra\"."}
{"id": "5764692", "revid": "2110845", "url": "https://it.wikipedia.org/wiki?curid=5764692", "title": "Jacques Dumesnil", "text": "Biografia.\nIntraprese la sua carriera agli inizi degli anni trenta e continu\u00f2 fino al 1980; tra i film da lui interpretati, da ricordare \"Ulisse\" (1954), in cui interpret\u00f2 il ruolo di Alcinoo, re dei Feaci, accanto a Kirk Douglas.\nMor\u00ec nel 1998 a 93 anni."}
{"id": "5764693", "revid": "22475", "url": "https://it.wikipedia.org/wiki?curid=5764693", "title": "Pterotricha", "text": "Pterotricha \u00e8 un genere di ragni appartenente alla famiglia Gnaphosidae.\nDistribuzione.\nLe 38 specie note di questo genere sono state reperite in Africa, Europa, Medio Oriente e Asia centrale: la specie dall'areale pi\u00f9 vasto \u00e8 la \"P. lentiginosa\" rinvenuta in diverse localit\u00e0 del Mar Mediterraneo e dell'Ucraina.\nTassonomia.\nConsiderato un sinonimo anteriore di \"Bobineus\" , secondo le analisi effettuate sugli esemplari tipo \"Bobineus loeffleri\" , a cura dell'aracnologo Platnick come descritto in un suo studio (1990a). Tali esemplari sono poi stati trasferiti alla famiglia Cithaeronidae.\nNon sono stati esaminati esemplari di questo genere dal 2014.\nAttualmente, a dicembre 2015, si compone di 38 specie:"}
{"id": "5764700", "revid": "77399922", "url": "https://it.wikipedia.org/wiki?curid=5764700", "title": "Crittografia a chiave asimmetrica", "text": ""}
{"id": "5764701", "revid": "110157", "url": "https://it.wikipedia.org/wiki?curid=5764701", "title": "Gutenberg-Stenzengreith", "text": "Gutenberg-Stenzengreith \u00e8 un comune austriaco di 1 746 abitanti nel distretto di Weiz, in Stiria. \u00c8 stato creato il 1\u00ba gennaio 2015 dalla fusione dei precedenti comuni di Gutenberg an der Raabklamm e Stenzengreith; capoluogo comunale \u00e8 Kleinsemmering."}
{"id": "5764719", "revid": "599013", "url": "https://it.wikipedia.org/wiki?curid=5764719", "title": "Ivan Joli\u0107", "text": "Possiede anche il passaporto croato.\nCarriera.\nNazionale.\nHa collezionato una presenza con la maglia della Nazionale bosniaca nel 2006."}
{"id": "5764720", "revid": "567822", "url": "https://it.wikipedia.org/wiki?curid=5764720", "title": "Ruby Red II", "text": ""}
{"id": "5764721", "revid": "287204", "url": "https://it.wikipedia.org/wiki?curid=5764721", "title": "Campionato azero di pallavolo maschile", "text": "Il campionato azero di pallavolo maschile \u00e8 un insieme di tornei pallavolistici per squadre di club azere, istituiti dalla Federazione pallavolistica dell'Azerbaigian."}
{"id": "5764725", "revid": "21880", "url": "https://it.wikipedia.org/wiki?curid=5764725", "title": "Yela", "text": ""}
{"id": "5764729", "revid": "287204", "url": "https://it.wikipedia.org/wiki?curid=5764729", "title": "Superliqa (pallavolo maschile)", "text": "La Superliqa \u00e8 la massima serie del campionato azero di pallavolo maschile: al torneo partecipano 5 squadre di club azere e la squadra vincitrice si fregia del titolo di campione dell'Azerbaigian."}
{"id": "5764730", "revid": "1543377", "url": "https://it.wikipedia.org/wiki?curid=5764730", "title": "HD 208487", "text": "HD 208487 \u00e8 una stella nella costellazione della Gru di magnitudine apparente 7,47, distante 149 anni luce dal sistema solare. La stella \u00e8 una nana gialla di classe G2V simile al Sole, leggermente pi\u00f9 massiccia e luminosa, attorno alla quale nel 2004 fu scoperto un pianeta extrasolare, del tipo gigante gassoso.\nSistema planetario.\nNel 2004 l'analisi delle variazioni della velocit\u00e0 radiale della stella portarono alla scoperta di HD 208487 b, un pianeta con una massa minima 0,45 volte quella di Giove, che orbita attorno alla stella madre in circa 130 giorni, compiendo un'orbita eccentrica (e = 0,24) avente un semiasse maggiore di 0,51 UA.\nIl 13 settembre 2005 P.C. Gregory annunci\u00f2 la scoperta di un secondo pianeta, avvenuta usando l'analisi bayesiana applicata alla velocit\u00e0 radiale per determinare i parametri planetari. Inizialmente venne proposto per questo pianeta un periodo orbitale di 908 giorni; una successiva analisi determin\u00f2 che per lo stesso oggetto era anche possibile un periodo orbitale di 28 giorni. Tuttavia la scoperta non fu confermata e viene ritenuto pi\u00f9 probabile che le anomalie della velocit\u00e0 radiale derivino dall'attivit\u00e0 stellare di HD 208487 piuttosto che dalla presenza di un secondo pianeta."}
{"id": "5764731", "revid": "729019", "url": "https://it.wikipedia.org/wiki?curid=5764731", "title": "Isole Louisiade", "text": "Le isole Louisiade sono un arcipelago della Melanesia, situate a sud-est della Nuova Guinea. L'arcipelago \u00e8 bagnato a nord dal Mar delle Salomone e a sud dal Mar dei Coralli. Amministrativamente fa parte dello stato di Papua Nuova Guinea.\nL'arcipelago comprende una decina di isole maggiori (Tagula o Vanatinai, Rossel o Yela, Misima, ecc.) e numerosi isolotti e scogli.\nFurono cos\u00ec chiamate nel 1768 dall'esploratore francese Louis Antoine de Bougainville in onore di Luigi XV."}
{"id": "5764732", "revid": "634034", "url": "https://it.wikipedia.org/wiki?curid=5764732", "title": "Spree shooting", "text": ""}
{"id": "5764733", "revid": "21880", "url": "https://it.wikipedia.org/wiki?curid=5764733", "title": "Arcipelago Louisiade", "text": ""}
{"id": "5764734", "revid": "124123", "url": "https://it.wikipedia.org/wiki?curid=5764734", "title": "Robert Bruce Horsfall", "text": "I suoi disegni comparvero su alcune opere degli inizi del XX secolo, tra cui \"Warblers of North America\" (Parulidi del Nordamerica) di Frank Michler Chapman (1907)."}
{"id": "5764735", "revid": "21880", "url": "https://it.wikipedia.org/wiki?curid=5764735", "title": "Arcipelago delle Luisiadi", "text": ""}
{"id": "5764742", "revid": "305108", "url": "https://it.wikipedia.org/wiki?curid=5764742", "title": "Enzo Mario Nino Lombardi", "text": ""}
{"id": "5764745", "revid": "1310927", "url": "https://it.wikipedia.org/wiki?curid=5764745", "title": "Campeonato Baiano Segunda Divis\u00e3o", "text": "Il Campeonato Baiano Segunda Divis\u00e3o \u00e8 il secondo livello calcistico nello stato di Bahia, in Brasile."}
{"id": "5764748", "revid": "31269", "url": "https://it.wikipedia.org/wiki?curid=5764748", "title": "All Saints (serie televisiva)", "text": "All Saints \u00e8 una serie televisiva australiana, di genere medical drama, andata in onda su Seven Network dal 1998 al 2009, per un totale di 12 stagioni.\nAmbientata nell'immaginario All Saints Western General Hospital di Sydney, la serie segue le vicende del Reparto 17 fino alla sua chiusura nel 2004, per poi seguire le vicende del personale del Pronto Soccorso.\nTrama.\nVengono raccontate le vicende personali e lavorative del personale del All Saints Western General Hospital, concentrandosi principalmente sullo staff del Reparto 17, gestito dalla suora compassionevole Terri Sullivan. Lo staff include gli infermieri Connor Costello, Von Ryan, Bronwyn Craig, Jared Levine e Stephanie Markham. Luke Forlano e Peter Morrison sono medici che lavorano con Terri e il suo staff. Ben Markham \u00e8 l'addetto alle ambulanze che lavora a stretto contatto con Luke, nonostante la loro rivalit\u00e0. Dal 2004 le vicende si sono concentrate sul Pronto Soccorso gestito dal Dr. Frank Campion.\nPersonaggi e interpreti.\nSecondari.\nBelinda Emmett ha interpretato il ruolo ricorrente di Jodi Horner nella terza e quarta stagione. Natasha Beaumont \u00e8 stata Rebecca Green dalla quarta alla sesta stagione. Peter Phelps ha interpretato Doug Spencer dall'ottava alla decima stagione. John Noble ha avuto il ruolo ricorrente del Dr. John Madsen dal 1998 al 2004. Molti attori, divenuti in seguito celebri, sono apparsi nella serie, tra loro Eric Bana, Jason Clarke, Mia Wasikowska, Jai Courtney, Eliza Taylor, Grant Bowler, Andy Whitfield, Manu Bennett, Callan Mulvey, Sam Reid, Sarah Snook, Murray Bartlett, Luke Hemsworth e molti altri.\nProduzione.\nLe riprese dell'alto sono state girate al Concord Repatriation General Hospital. Anche il Ku-ring-gai Hospital di Hornsby \u00e8 stato utilizzato alcune riprese esterne e gli interni, come ad esempio le sale operatorie. In seguito ad un calo di ascolti dopo la morte del dr. Mitch Sevens, interpretato da Erik Thomson, nel 2004 il produttore John Holmes ha dichiarato che alla serie sarebbero stati apportati dei cambiamenti con l'introduzione di nuovi personaggi, spostando le vicende nel Pronto Soccorso. Come conseguenza ai vari cambiamenti, diversi membri del cast hanno deciso di lasciare la serie, tra cui Jenni Baird, Martin Lynes, Fletcher Humphrys e Henry Nixon. John Howard ha firmato un contratto di tre anni e si \u00e8 unito al cast interpretando il capo del Pronto Soccorso Frank Campion. Altri volti nuovi inclusi Wil Traval, nel ruolo del dottor Jack Quade, e Adrienne Pickering, nei panni dell'infermiera Sophia Beaumont. \nNel 2009 vi \u00e8 stato un nuovo tentativo di \"ringiovanire\" la serie con l'introduzione di un nuovo staff medico specializzato in salvataggi difficili con l'utilizzo dell'elicottero e mezzi in grado di arrivare dove le ambulanze non sarebbero riuscite. Con l'introduzione del nuovo reparto la serie \u00e8 stata ribattezzata \"All Saints: Medical Response Unit\". Mirrah Foulkes si \u00e8 unita al cast della dodicesima stagione nel ruolo del paramedico Jo Mathieson del Medical Response Unit. \nA causa dei costi elevati di produzione, nel luglio 2009 Tim Worner, direttore della programmazione di Seven Network, ha annunciato la cancellazione della serie. Le riprese dell'ultimo episodio sono state effettuate il 26 agosto 2009.\nPremi e riconoscimenti.\nLa serie ha ottenuto numerose candidature a premi come AFI Awards, Logie Awards e Australian Writers' Guild, vincendo i seguenti premi:"}
{"id": "5764754", "revid": "686936", "url": "https://it.wikipedia.org/wiki?curid=5764754", "title": "Kyle Emanuel", "text": "Carriera.\nSan Diego Chargers.\nDopo avere giocato al college a football alla North Dakota State University, Emanuel fu scelto nel corso del quinto giro (153\u00ba assoluto) del Draft NFL 2015 dai San Diego Chargers. Debutt\u00f2 come professionista partendo come titolare nella gara del primo turno contro i Detroit Lions in cui mise a segno un sack e un intercetto su Matthew Stafford. La sua stagione da rookie si chiuse con 25 tackle, un sack e un intercetto in 15 presenze, tre delle quali come titolare.\nLas Vegas Raiders.\nIl 23 agosto 2020 Emanuel firm\u00f2 con i Las Vegas Raiders."}
{"id": "5764755", "revid": "767487", "url": "https://it.wikipedia.org/wiki?curid=5764755", "title": "William MacGillivray", "text": "MacGillivray nacque ad Aberdeen ma crebbe ad Harris. Fece ritorno ad Aberdeen per studiare medicina presso il \"King's College\".\nNel 1823, divenne professore assistente di storia naturale all'universit\u00e0 di Edimburgo. A partire dal 1831, divenne conservatore del museo della \"Royal Society of Surgeons\" sempre a Edimburgo, poi, dal 1841, professore di storia naturale al \"Marischal College\" di Aberdeen.\nMor\u00ec ad Aberdeen e venne seppellito al cimitero dell\"'Edinburgh's New Calton\".\nMacGillivray fu amico di John James Audubon, e partecip\u00f2 attivamente alle sue \"Ornithological Biographies\" dal 1830 al 1839."}
{"id": "5764756", "revid": "838137", "url": "https://it.wikipedia.org/wiki?curid=5764756", "title": "Karkar", "text": ""}
{"id": "5764757", "revid": "767487", "url": "https://it.wikipedia.org/wiki?curid=5764757", "title": "Marko Putin\u010danin", "text": ""}
{"id": "5764759", "revid": "767487", "url": "https://it.wikipedia.org/wiki?curid=5764759", "title": "National Registration Act 1939", "text": "Il National Registration Act 1939 (2 &amp; 3 Geo. VI c. 91) fu una Act of Parliament nel Regno Unito. Il National Registration Bill iniziale venne introdotto in Parlamento come misura d'emergenza, all'inizio della seconda guerra mondiale. L'assenso reale venne dato il 5 settembre 1939.\nLa legge istitu\u00ec un registro nazionale, che inizi\u00f2 ad operare il 29 settembre 1939 (National Registration Day), un sistema di carte d'identit\u00e0, e un requisito che esse dovessero essere prodotte su richiesta o presentate ad una stazione di polizia entro 48 ore.\nCarte d'identit\u00e0 della seconda guerra mondiale.\nOgni uomo, donna e bambino doveva portare la carta d'identit\u00e0 (ID) in ogni momento e le carte avrebbero potuto includere le seguenti informazioni:\n65.000 enumeratori in tutto il paese trasportarono moduli in vista del giorno scelto. Il 29 settembre 1939, i capofamiglia furono tenuti a registrare i dettagli sui moduli di registrazione. Nelle domeniche e luned\u00ec seguenti, gli enumeratori visitarono ogni capofamiglia, verificarono la forma l\u00ec e poi rilasciarono una carta di identit\u00e0 completata per ciascuno dei residenti. Tutte le carte in questo momento erano dello stesso colore marrone/cuoio.\nTre ragioni principali per la loro introduzione:\nCarta d'identit\u00e0 (Blu) del 1943.\nLa versione blu pi\u00f9 comunemente trovata della carta d'identit\u00e0 (vedi immagine) venne rilasciata nel 1943 per gli adulti. Fino ad allora, le carte d'identit\u00e0 per adulti erano marroni, lo stesso colore come le carte per bambini. I funzionari di governo avevano carte d'identit\u00e0 verdi con una fotografia, mentre quelli nelle forze armate avevano carte di identit\u00e0 separate.\nI bambini sotto i 16 anni vennero emessi con carte di identit\u00e0, ma dovevano essere tenute dai loro genitori.\nL'identificazione era necessaria se le famiglie si fossero separate gli uni dagli altri e la loro casa fosse stata bombardata, e se le persone fossero state ferite o uccise.\nLe sezioni presenti nella scheda che mostrano il cambiamento di indirizzo erano importanti, dato che molte persone si muovevano pi\u00f9 volte durante la guerra.\nClass Codes.\nI Class Codes vennero utilizzati a fini elettorali ed amministrativi. Le carte vennero segnate A, B, C, N o V.\nInoltre, tutte le carte di class code 'B' erano seguite da tre numeri. I primi due indicavano l'anno in cui il titolare era nato mentre il terzo indicava in che trimestre dell'anno il titolare era nato. Ad esempio, B. 252 mostrerebbe che il titolare \u00e8 nato nel secondo trimestre del 1925 e avrebbe anche indicato ad un impiegato elettorale che il titolare aveva raggiunto lo stato adulto nel secondo trimestre del 1946 (vale a dire raggiunto l'et\u00e0 di 21 anni).\nCarte di cuoio temporanee vennero emesse per i minori di 16 anni, ma non effettuarono un class code.\nAbrogazione della legge.\nIl 21 febbraio 1952, non fu pi\u00f9 necessario portare una carta d'identit\u00e0. Il National Registration Act of 1939 venne abrogato il 22 maggio 1952. L'ultima persona perseguita ai sensi della legge fu Clarence Henry Willcock.\nAccesso all'informazione.\nLe registrazioni create con il National Registration Act vennero mantenute dagli Archivi Nazionali ma non sono liberamente accessibili al pubblico. Soggetti a restrizioni per salvaguardare la privacy delle persone che sono o potrebbero essere ancora vive, le informazioni possono essere ottenute presso il Centro informazioni NHS su individui specifici a pagamento. Gli Archivi Nazionali hanno stipulato un accordo in base al quale i documenti originali vengono digitalizzati a scansione e saranno messi a disposizione (soggetti a restrizioni sulla privacy) sul sito web Findmypast."}
{"id": "5764761", "revid": "796991", "url": "https://it.wikipedia.org/wiki?curid=5764761", "title": "Legge nazionale di registrazione del 1939", "text": ""}
{"id": "5764764", "revid": "2030349", "url": "https://it.wikipedia.org/wiki?curid=5764764", "title": "Delitto di Alc\u00e0sser", "text": " Il delitto di Alc\u00e0sser ebbe per vittime tre adolescenti di Alc\u00e0sser, una cittadina vicino a Valencia, in Spagna, che il 13 novembre 1992 vennero rapite, violentate, torturate e uccise dopo aver accettato un passaggio per raggiungere una discoteca nella vicina cittadina di Picassent. \u00c8 considerato uno dei delitti pi\u00f9 efferati commessi in Spagna; divent\u00f2 il primo processo mediatico nella storia dei media spagnoli che travalic\u00f2 i limiti deontologici alla ricerca di alti ascolti, raccontando la vicenda con toni sensazionalistici, arrivando a pubblicare illecitamente anche i dettagli delle autopsie. Vennero condannati per il delitto due uomini, Miguel Ricart T\u00e1rrega, l'unico a essere arrestato, mentre il complice, Antonio Angl\u00e9s Martins, non venne mai rintracciato.\nStoria.\nM\u00edriam Garcia (14 anni), Antonia G\u00f3mez (15 anni) e Desir\u00e9e Hern\u00e0ndez (14 anni) scomparvero il 13 novembre 1992, mentre andavano a una festa delle scuole superiori che si sarebbe svolta al Coolor, una discoteca situata fuori Picassent. Le ragazze decisero di raggiungere la discoteca tramite autostop, come avevano fatto l'estate precedente, e come molti adolescenti facevano all'epoca. Una giovane coppia di Alc\u00e0sser le fece salire e le port\u00f2 a un distributore di benzina vicino a Picassent. Quindi le ragazze salirono su un'altra automobile, verosimilmente un'Opel Corsa bianca, guidata da Antonio Angl\u00e9s e Miguel Ricart. Una donna le vide salire ma, essendo buio, non fu in grado di vedere bene il veicolo. Da quel momento in poi si persero le tracce delle ragazze, e durante i successivi 75 giorni furono pubblicati manifesti in tutte le lingue in Spagna e all'estero per ritrovarle.\nSecondo un'affermazione successiva di Miguel Ricart, quando arrivarono al Coolor, Angl\u00e9s gli disse di continuare a guidare. Le ragazze iniziarono a urlare e Angl\u00e9s quindi afferr\u00f2 una pistola Star Model BM e le colp\u00ec con il calcio, rompendo loro alcuni denti. Raggiunsero una casa abbandonata vicino alla localit\u00e0 conosciuta come La Romana, in un'area montuosa e molto isolata vicino alla diga del Tous. Qui legarono le tre ragazze e violentarono due di loro, usando anche alcuni oggetti, come dei bastoni. Successivamente si recarono a Catadau alla ricerca di cibo e ritornarono due ore pi\u00f9 tardi, violentando la terza ragazza. Dopo ogni sorta di atrocit\u00e0 e umiliazioni che provocarono alle ragazze ferite e contusioni, gli assassini dormirono fino al mattino, ignorando i lamenti e le urla delle giovani agonizzanti. Quando si svegliarono costrinsero le ragazze a camminare fino a una fossa che avevano precedentemente scavato, dove le picchiarono nuovamente, continuando a torturarle. \nSecondo i risultati dell'autopsia, Desir\u00e9e sub\u00ec una traumatica amputazione del capezzolo destro e dell'areola con un oggetto appuntito, verosimilmente un coltello o una pinza, e fu accoltellata due volte nella schiena. Le altre ragazze urlavano disperatamente mentre venivano ridotte in fin di vita, colpite con bastoni e pietre. Gli assassini infine le uccisero a colpi di pistola e le seppellirono. Il cadavere di Miriam mostrava ferite alla vagina causate da un oggetto provvisto di bordi taglienti, forse procurate dopo la sua morte.\nGli assassini raccolsero i proiettili sparati e pulirono l'auto per cancellare ogni traccia.\nLe indagini.\nDopo la scomparsa, vennero condotte ricerche e i corpi furono rinvenuti il 27 gennaio 1993, 75 giorni dopo, in un fosso situato vicino a La Romana. Le forti piogge dei giorni precedenti ammorbidirono il terreno e i cadaveri riaffiorarono e vennero notati da due apicoltori che si trovavano a passare l\u00ec vicino. Fu presto confermato che le ragazze furono torturate e assassinate. La Guardia Civil spagnola trov\u00f2 successivamente sulla scena del crimine uno dei guanti di Ricart, una ricetta medica del Servizio Sanitario appartenente a Enrique Angl\u00e9s Martins (fratello di Antonio) e una cartuccia. Le televisioni raggiunsero velocemente Alc\u00e0sser per trasmettere in diretta le immagini del luogo e per registrare il dolore dei familiari delle vittime e dell'intera cittadina. \nAntonio Angl\u00e9s non era a casa quando la Guardia Civil si rec\u00f2 presso la sua abitazione alla ricerca di suo fratello Enrique. Egli fugg\u00ec, ricercato dalla Guardia Civil, che per poco non riusc\u00ec a catturarlo nella cittadina di Vilamarxant. L'ultima sua traccia fu trovata presso Minglanilla (in provincia di Cuenca), dove stette per alcuni giorni, prima di scappare a Lisbona e imbarcarsi clandestinamente a bordo della nave container City of Plymouth. Secondo l'equipaggio della nave, diretta a Dublino, a bordo venne trovato un clandestino che si era poi gettato in mare e che potrebbe ricordare Angl\u00e9s. Non venne mai ritrovato e rimane fra i ricercati dell'Interpol.\nPoche ore dopo venne interrogato Miguel Ricart, il migliore amico di Angles, il quale confess\u00f2 subito di aver rapito le tre ragazze e di averle violentate e torturate per poi ucciderle e, dopo aver nascosto i cadaveri, ritornarono a casa.\nProcesso.\nMiguel Ricart venne condannato in via definitiva nel 1997 per triplice omicidio e violenza sessuale, con tutte le aggravanti possibili a 170 anni di carcere (30 anni per ciascuno dei tre omicidi e altri 20 per ciascuno degli altri crimini con l'aggravante della crudelt\u00e0), ma venne scarcerato il 29 novembre 2013 grazie a uno sconto di pena e al fatto che venne ritenuta illegittima l'applicazione del sistema per il computo dei reati, la cosiddetta dottrina Parot.\nEventi successivi.\nNel 2019, dopo che una serie televisiva riaccese l'interesse per il caso, alcuni curiosi, in visita sul luogo dove vennero seppellite le ragazze, ritrovarono alcuni frammenti di ossa che vennero poi identificate dalle polizia spagnola come resti umani."}
{"id": "5764766", "revid": "287204", "url": "https://it.wikipedia.org/wiki?curid=5764766", "title": "Cracked Actor", "text": "Cracked Actor \u00e8 un brano musicale scritto dall'artista inglese David Bowie, quinta traccia dell'album \"Aladdin Sane\" del 1973.\nIl brano.\nL'armonica di Bowie e la chitarra blues di Mick Ronson riaffermano l'atmosfera americana che pervade \"Aladdin Sane\" in questo brano che descrive il declino di un ex divo del cinema costretto a pagare per ottenere prestazioni sessuali dietro le quinte di Hollywood, un ritratto decadente di droga e sesso a pagamento che il cantante scrisse durante il suo soggiorno a Los Angeles alla fine di ottobre del 1972.\nIl tema \u00e8 quello gi\u00e0 affrontato in \"Rock 'n' Roll Suicide\" ma la dignit\u00e0 e il senso del melodramma presenti nella traccia finale di \"The Rise and Fall of Ziggy Stardust and the Spiders from Mars\" lasciano il posto allo squallido declino di una superstar dissoluta e invecchiata e la gratificazione della passata celebrit\u00e0 \u00e8 evidenziata da doppi sensi e allusioni a termini gergali riguardanti sesso, droga e violenza (\"smack\", \"crack\", \"give me your head\").\n\"Cracked Actor\" dal vivo.\nIl brano venne eseguito durante l'Aladdin Sane Tour 1973 e il Diamond Dogs Tour 1974, per il quale Bowie si trasform\u00f2 in una sorta di Amleto con tanto di mantello e occhiali da sole e cantando rivolto ad un teschio. Torn\u00f2 ad essere proposto dal vivo nel Serious Moonlight Tour 1983, con la messa in scena \"shakespeariana\", e nell'Hours Tour 1999.\nTra le occasioni \"estemporanee\" in cui \"Cracked Actor\" \u00e8 stata eseguita dal vivo:\nIl 23 giugno 2000 venne registrata per il programma \"TFI Friday\" di Channel 4 ma la performance non venne mandata in onda.\nPubblicazioni.\n\"Cracked Actor\" \u00e8 presente nelle seguenti pubblicazioni:\nLa versione estratta da \"Ziggy Stardust - The Motion Picture\" \u00e8 stata pubblicata nel novembre 1983 come lato B di \"White Light/White Heat\".\nCover.\nTra gli artisti che hanno pubblicato una cover di \"Cracked Actor\":\nIl brano \u00e8 stato inoltre eseguito dal vivo dai Twisted Sisters il 10 settembre 1977 al Madhatter di New York, da David Gahan il 6 maggio 2011 durante il MusiCares MAP Fund Benefit Concert di Los Angeles e dai Red Hot Chili Peppers il 5 febbraio 2016 all'Ace Hotel di Los Angeles, durante la campagna per le elezioni presidenziali negli Stati Uniti del candidato democratico Bernie Sanders."}
{"id": "5764767", "revid": "686936", "url": "https://it.wikipedia.org/wiki?curid=5764767", "title": "Darius Philon", "text": "Carriera.\nSan Diego/Los Angeles Chargers.\nDopo avere giocato al college a football ad Arkansas, Philon fu scelto nel corso del sesto giro (192\u00ba assoluto) del Draft NFL 2015 dai San Diego Chargers. Debutt\u00f2 come professionista subentrando nella gara del primo turno contro i Detroit Lions. Dopo il primo mese di gioco fu inserito in lista infortunati, tornando in campo nella settimana 14 contro i Kansas City Chiefs. La sua stagione da rookie si concluse con 5 tackle in otto presenze, nessuna delle quali come titolare."}
{"id": "5764779", "revid": "1543377", "url": "https://it.wikipedia.org/wiki?curid=5764779", "title": "Esporte Clube Primeiro Passo Vit\u00f3ria da Conquista", "text": "LEsporte Clube Primeiro Passo Vit\u00f3ria da Conquista, noto anche semplicemente come Vit\u00f3ria da Conquista, \u00e8 una societ\u00e0 calcistica brasiliana con sede nella citt\u00e0 di Vit\u00f3ria da Conquista, nello stato di Bahia.\nStoria.\nIl club \u00e8 stato fondato il 21 gennaio 2005. Ha vinto il Campeonato Baiano Segunda Divis\u00e3o nel 2006. Il Vit\u00f3ria da Conquista ha partecipato al Campeonato Brasileiro S\u00e9rie C nel 2008, dove \u00e8 stato eliminato alla seconda fase, e al Campeonato Brasileiro S\u00e9rie D nel 2011, nel 2012, nel 2013 e nel 2014, dove in tutte queste edizioni, \u00e8 stato eliminato alla prima fase."}
{"id": "5764780", "revid": "436907", "url": "https://it.wikipedia.org/wiki?curid=5764780", "title": "The Aurora Veil", "text": "The Aurora Veil \u00e8 un demo del gruppo musicale australiano Ne Obliviscaris, autoprodotto e pubblicato nel 2007.\nDescrizione.\nContiene tre brani successivamente riarrangiati e pubblicati cinque anni pi\u00f9 tardi nell'album di debutto del gruppo, \"Portal of I\".\nNel giugno 2013 l'etichetta discografica finlandese Blood Music ha ripubblicato una versione rimasterizzata del demo nel formato LP in tiratura limitata a 100 copie."}
{"id": "5764783", "revid": "119141920", "url": "https://it.wikipedia.org/wiki?curid=5764783", "title": "City Reading (Tre storie western)", "text": "City Reading (Tre storie western) \u00e8 un album in studio collaborativo realizzato dal duo di musica elettronica francese Air e dallo scrittore italiano Alessandro Baricco, che in questo disco narra passi tratti dal suo progetto letterario \"City\".\nIl disco \u00e8 stato pubblicato nel 2003."}
{"id": "5764785", "revid": "1123217", "url": "https://it.wikipedia.org/wiki?curid=5764785", "title": "Usbekistan", "text": ""}
{"id": "5764786", "revid": "1123217", "url": "https://it.wikipedia.org/wiki?curid=5764786", "title": "Tadzikistan", "text": ""}
{"id": "5764790", "revid": "767487", "url": "https://it.wikipedia.org/wiki?curid=5764790", "title": "Yours Truly (Air Supply)", "text": "Yours Truly \u00e8 un album in studio del gruppo soft rock australiano Air Supply, pubblicato nel 2001."}
{"id": "5764792", "revid": "965985", "url": "https://it.wikipedia.org/wiki?curid=5764792", "title": "Across the Concrete Sky", "text": "Across the Concrete Sky \u00e8 un album in studio del gruppo soft rock australiano Air Supply, pubblicato nel 2003.\nTracce.\nTutte le tracce sono di Graham Russell; eccetto \"A Place Where We Belong\", coscritta da Alejandro Lerner."}
{"id": "5764797", "revid": "123343125", "url": "https://it.wikipedia.org/wiki?curid=5764797", "title": "San Giusto d'Oro", "text": "Il San Giusto d'Oro \u00e8 un riconoscimento dell\u2019Assostampa Friuli Venezia Giulia e dei Cronisti Giuliani a personaggi o realt\u00e0 che si sono distinti per aver portato alto e dato lustro al nome della citt\u00e0 di Trieste in Italia e nel mondo. \u00c8 promosso dal Comune di Trieste, con il contributo della Fondazione CRTrieste, che mette a disposizione ogni anno la statuetta opera dello scultore Tristano Alberti.\nStoria.\nIl San Giusto d'Oro fu istituito nel 1967 da Ranieri Ponis, neo presidente del Gruppo giuliano cronisti dell'Associazione stampa giuliana.\nIl 3 novembre \u2013 festa del Patrono \u2013 sarebbe stato annunciato il vincitore. \u00c8 stato quindi contattato lo scultore triestino Tristano Alberti e gli \u00e8 stato commissionato un San Giusto per l'occasione. Il sindaco di allora, Marcello Spaccini, ha accolto con entusiasmo l'iniziativa dei cronisti e ha concesso loro, per la cerimonia annuale, la Sala Consiliare del Municipio, in piazza dell'Unit\u00e0 d'Italia: una tradizione che \u00e8 sempre stata mantenuta. Per assegnare il premio, da qualche anno il consiglio direttivo dell\u2019Assostampa Fvg prima effettua una selezione dei candidati e poi passa alla decisione.\nI vincitori.\nNel lungo elenco dei prestigiosi premiati del San Giusto d'Oro figurano:\nRiconoscimenti straordinari e targhe speciali stati assegnati inoltre ai Giuliani d'Australia, all'Associazione Triestini e Goriziani in Roma, a Mario Suban, Mario Luzzatto Fegiz, Luciano Ceschia e Giovanna Botteri."}
{"id": "5764798", "revid": "1632387", "url": "https://it.wikipedia.org/wiki?curid=5764798", "title": "Itse", "text": "Itse \u00e8 il primo album in studio del gruppo black metal finlandese Ajattara, pubblicato nel 2001."}
{"id": "5764801", "revid": "1632387", "url": "https://it.wikipedia.org/wiki?curid=5764801", "title": "Kuolema", "text": "Kuolema \u00e8 il secondo album in studio del gruppo black metal finlandese Ajattara, pubblicato nel 2003."}
{"id": "5764802", "revid": "767487", "url": "https://it.wikipedia.org/wiki?curid=5764802", "title": "Dexter McDonald", "text": "Carriera professionistica.\nOakland Raiders.\nDopo avere giocato al college all'Universit\u00e0 del Kansas, McDonald fu scelto nel corso del settimo giro (242\u00ba assoluto) dagli Oakland Raiders. Debutt\u00f2 come professionista subentrando nella gara del quarto turno contro i Chicago Bears. Nella settimana 15 ebbe un massimo stagionale di quattro tackle contro i Green Bay Packers. La annata da rookie si concluse con 6 presenze."}
{"id": "5764803", "revid": "77401463", "url": "https://it.wikipedia.org/wiki?curid=5764803", "title": "Chiesa di Sant'Antonino (Venezia)", "text": ""}
{"id": "5764805", "revid": "767487", "url": "https://it.wikipedia.org/wiki?curid=5764805", "title": "Yehoram Gaon", "text": "In passato \u00e8 stato anche un presentatore televisivo e un conduttore radiofonico, e ha scritto alcuni libri sulla cultura israeliana.\nFiglio di ebrei sefarditi, \u00e8 diventato un'ispirazione di \"solidariet\u00e0 e orgoglio\" per la comunit\u00e0 sefardita.\nBiografia.\nGaon \u00e8 nato a Gerusalemme nel 1939. Suo padre, Moshe-David Gaon, un noto storico, era nato a Sarajevo nel 1889, ed era emigrato nella Palestina sotto Mandato Britannico. Sua madre, Sara Hakim, era un'ebrea turca. Durante il servizio militare, ha fatto parte di un gruppo di intrattenimento, dove cominci\u00f2 a imparare arti performative come la recitazione e il canto.\nCarriera.\nCantante.\nDopo il servizio militare, Gaon ha preso parte al \"Yarkon Bridge Trio\" (), esibendosi con quelle che sarebbero diventate star della musica israeliana: Arik Einstein e Benny Amdursky.\nNel 1960 ha fatto parte del gruppo \"HaTarnegolim\" (\"I polli\"), fondato da Naomi Polani.\nNel 1994 ha cantato alla cerimonia di premiazione dei Premi Nobel di Ytzhak Rabin, Yasser Arafat e Shimon Peres. Nel 2009, Gaon ha registrato la canzone \"Shir Ha\u2019avoda Vehamlacha\" per l'organizzazione Pioneers For A Cure, per sostenere la Israel Cancer Association (ICA).\nCinema e teatro.\nGaon ha recitato in molte \"pi\u00e8ce\" teatrali dell'autore nazionale Nathan Alterman. Nei primi anni '60 ha lasciato Israele e ha studiato recitazione a New York, sotto la guida di Uta Hagen.\nTornato in Israele, ha recitato in diversi classici del cinema israeliano, tra cui Kazablan e La notte dei falchi, dove interpretava Yonatan Netanyahu.\nTelevisione e radio.\nHa recitato in molte serie televisive, tra cui la sitcom \"Krovim Krovim\" (1983). Ha condotto un suo show televisivo, \"Shishi BeGaon\" (\"Venerdi' con Gaon\") sul canale Channel 1. Dal 1997 ha condotto uno show radiofonico chiamato \"Gaon on the radio\" (\u05d2\u05d0\u05d5\u05df \u05d1\u05e8\u05d3\u05d9\u05d5), dove raccontava gli eventi pi\u00f9 importanti avvenuti durante la settimana, esprimendo le sue opinioni personali.\nAutore.\n\"Lungo la strada\" \u00e8 un libro scritto da Gaon con poesie, foto e storie di famiglia. Ha anche pubblicato \"Spezie dalla Spagna\", una collezione di frasi in ladino con traduzioni in ebraico. Ha inoltre curato una seconda edizione del libro di suo padre \"Ebrei orientali in Israele\", che raccoglie informazioni su 3000 rabbini e accademici sefarditi venuti in Israele da Spagna, Francia, Italia, dai Balcani, dal Medio Oriente e dal Nord Africa.\nAttivista e filantropo.\nGaon \u00e8 il presidente dell'associazione Arkadash che aiuta gli immigrati turchi in Israele, e ha finanziato molti studi della lingua ladina e delle varie culture della diaspora ebraica, come il Moshe David Gaon Center for Ladino Studies all'Universit\u00e0 Ben Gurion del Negev, fondato in memoria del padre.\nHa preso parte a molte campagne, tra cui alcune per sostenere le vittime di guerra e i bambini autistici. \u00c8 un pacifista che ha parlato di molti problemi politici e sociali, affermando che non si possono fermare gli insediamenti ma anche che \"Non approvo che vogliano far arrabbiare il mondo intero. Non siamo soli su questo pianeta, e dipendiamo anche da altri paesi\".\nVita privata.\nGaon ha avuto due figli dal matrimonio con Orna Goldfarb: Moshe-David e Hila. Ha tre fratelli: Yigal, Kalila Armon e il defunto imprenditore Benjamin \"Benny\" Gaon.\nPremi.\nNel 2004 ha vinto il Premio Israele."}
{"id": "5764806", "revid": "322321", "url": "https://it.wikipedia.org/wiki?curid=5764806", "title": "Enrico Scarampi", "text": "Enrico Scarampi \u00e8 stato un importante uomo di chiesa, mediatore tra papi e imperatori e considerato beato per la sua \"rara dottrina nel concilio di Costanza\". Appare nei documenti nel 1396 come vescovo di Acqui. Nel 1406 divenne vescovo di Feltre e Belluno. Partecip\u00f2 al conclave del 1417 che elesse il cardinale Oddone Colonna al soglio pontificio, come papa Martino V: questi lo nomin\u00f2 tesoriere della Camera Apostolica. Fu uno dei quattordici membri del comitato della riforma del Concilio di Costanza (1414-1418), dove sostenne il principio della supremazia papale sul potere conciliare, e fu anche il direttore spirituale della beata Margherita di Savoia. Mor\u00ec nel 1440.\nBiografia.\nEnrico Scarampi nasce da Oddone, o Oddonino, Scarampi, signore di Cortemilia; La famiglia Scarampi era un importante famiglia nobiliare astigiana, diventata ricca e potente grazie al commercio e all\u2019attivit\u00e0 bancaria. Dopo l\u2019interdizione dalla Francia (a motivo della pratica usuraria), nel 1337 un ramo della famiglia, acquista dai Marchesi di Saluzzo i feudi gi\u00e0 di propriet\u00e0 dei Signori Del Carretto, estesi per tutta la Valle Uzzone, le alte Langhe fino a Cairo e parte di Carcare, nonch\u00e9 quelli compresi nel territorio di Cortemilia, Roccaverano e Canelli. Insieme, gli Scarampi acquisiscono il titolo di marchesi. In uno di quei castelli, il dubbio \u00e8 circoscritto tra Canelli e Roccaverano, tra il 1354 ed il 1355, da Uddone, figlio di Antonio, nasce il nostro Enrico. Il padre lo avvia agli studi probabilmente compiuti a Pavia. Il giovane si distingue per l'intelligenza, la nobilt\u00e0 di carattere e la prudenza. Giovanissimo entra cos\u00ec come \"familiare\" alla corte del marchese Teodoro del Monferrato, che lo impiega in varie commissioni. Questa pur breve esperienza gli \u00e8 certo d'aiuto quando, nel 1383, a meno di 30 anni viene scelto come vescovo di Acqui. Viene consacrato giovanissimo (precedenti si rintracciano in Enrico Corrado Malaspina, vescovo di Acqui a 27 anni e - agli inizi del millennio - con Guido dell\u2019Aquesana, indicato vescovo a 29 anni).\nCarriera politica ed ecclesiastica.\nLa chiesa sta vivendo una fase assai critica: uno scisma ha spaccato la comunit\u00e0 cristiana, moltiplicato papi e centri di potere, mentre stanno emergendo stati nazionali, come la Francia, desiderosi di porre sotto controllo politico l'autorit\u00e0 ecclesiale. I riflessi si sentono anche nella nostra diocesi e per il giovane vescovo non \u00e8 certo facile districarsi in tale intreccio di vicende politiche ed ecclesiali.\nAd Enrico, per\u00f2, pare importi poco la nobilt\u00e0 del casato e meno ancora risulta disposto a lasciarsi influenzare da amicizie di potenti, pure essendo profondamente inserito nel clima e nelle dinamiche del suo tempo. Su questo pastore che svolge il ministero episcopale per ben 57 anni (uno tra i pi\u00f9 lunghi che la storia ricordi) il giudizio degli storici \u00e8 unanime: egli si distingue per le sue virt\u00f9 di bont\u00e0, dolcezza, prudenza e generosit\u00e0, che risaltano proprio perch\u00e9 egli \u00e8 chiamato a operare in un frangente assai complesso e duro, impegnato in uffici e missioni delicate, non solo in diocesi di Acqui e poi in quelle di Feltre e Belluno, ma anche a diretto servizio del pontefice e pure dell\u2019imperatore.\nIn Acqui la sua attivit\u00e0 di Vescovo si svolge nell\u2019arco di circa venti anni: i documenti disponibili si riferiscono prevalentemente ad atti amministrativi, anche perch\u00e9 all\u2019epoca non era costume frequente registrare le attivit\u00e0 pastorali. Uno dei suoi primi atti, forse per assicurarsi protezione adeguata, in tempi assai turbolenti, \u00e8 la concessione di privilegi sui castelli di Castelletto Val d'Erro e di Roncogennaro (presso Bistagno), al Marchese del Monferrato, che aveva ormai abbandonato l'antipapa. Costretto, come gli ultimi suoi predecessori, a mantenere la residenza nel castello di Bistagno, feudo della Mensa vescovile, male sopporta la forzata residenza fuori citt\u00e0: non a caso, gi\u00e0 vescovo a Belluno, lascer\u00e0 ben 360 scudi d'oro del suo patrimonio per la costruzione del Vescovado in Acqui.\nDi ben pi\u00f9 grande valore furono le sue opere di apostolato, dal campo caritativo a quello ministeriale. Nel 1398 rispose con generosit\u00e0 alle domande di sovvenzione a favore dell'Ospedale di Bistagno e a quello di Sant'Antonio de Balneis in Acqui. Nel giro di pochi anni si trova per\u00f2 ad occuparsi di molti e diversi problemi su una scala assai diversa, in cui esprime ora l\u2019arte diplomatica del marchese, ora l\u2019abilit\u00e0 amministrativa del figlio di banchieri, ora la profonda cultura del vescovo, ora la bont\u00e0 generosa del pastore.\nPapa Bonifacio IX, infatti, lo elegge suo consigliere, nel 1401 lo nomina legato papale per la secolarizzazione dell\u2019Abbazia di Ferrania e conseguente investitura a favore del cugino Antonio Scarampi, marchese di Cairo.\nNel 1403 il vescovo d\u00e0 prova di buone doti politiche nella missione di favorire la convenzione di pace tra il marchese del Monferrato ed il Duca di Savoia, principe d\u2019Acaia. Per questo propizia il matrimonio tra il marchese Teodoro del Monferrato e la principessa Margherita di Savoia, allora tredicenne (e intenzionata a farsi monaca).\nIl papa lo designa suo tesoriere, compito che lo Scarampi svolge con grande impegno, ripagando la fiducia con la difesa coraggiosa dei diritti del Papa legittimo in quegli anni di grande scisma. La considerazione del Pontefice, sostenuta anche dai desideri del duca di Milano, premia il vescovo Enrico con la nomina - nel 1402, ribadita poi nel 1404 - alle diocesi unite di Feltre e Belluno; il che causa dolore agli Acquesi che perdono una valida guida, ma costituisce anche una promozione alquanto impegnativa. Enrico, infatti, deve prender possesso dei due vescovadi, tra non lievi difficolt\u00e0 di ordine politico dovute alle contese tra Milano e Venezia: non a caso l\u2019ingresso ufficiale si compie solo nel 1406.\nL\u2019anno successivo Papa Gregorio XII lo nomina \"collettore della decima dovuta alla S. Sede\" nelle province venete di Grado e Aquileia; e poco dopo gli affida la nunziatura presso la Repubblica di Venezia. Nel 1408 \u00e8 a Milano per mediare tra le fazioni guelfe e ghibelline\nNel 1409 Enrico partecipa al Concilio di Pisa nel 1409, indetto per porre fine allo scisma e dove invece si verifica una seconda scissione (che prende il nome di \"Obbedienza di Pisa\" si affianca all\u2019obbedienza avignonese e a quella romana), portando la chiesa alla situazione di massima tensione: un papa eletto a Roma e ben due antipapi.\nLa svolta politica, che comporta la sottomissione all\u2019impero delle terre venete, comprendenti anche Feltre e Belluno, porta lo Scarampi a stringere rapporti con l\u2019imperatore Sigismondo, il quale - sperimentatene le particolari doti - lo onora del titolo di suo consigliere e poi di segretario imperiale. Dell\u2019ascendente che gode presso l\u2019imperatore, Enrico si avvale a favore dei suoi diocesani oppressi da dure leggi del nuovo \u2018padrone\u2019.\nNel 1414 partecipa alla \"dieta\" imperiale e poi gioca un ruolo di rilievo nel Concilio di Costanza (1414-1417), durante il quale \u00e8 incaricato di trattare con l'antipapa Giovanni XXIII, dell'Obbedienza di Pisa, per persuaderlo a rinunciare volontariamente al titolo ritornando all\u2019obbedienza romana.\nPer l\u2019abilit\u00e0 dimostrata nella sua riuscita missione \u00e8 designato tra i 30 \"grande elettori\" partecipanti al Conclave per il nuovo Papa, prescelti tra i vescovi di ciascuna \"nazione\" per affiancare i 17 cardinali; Enrico \u00e8 \"presidente della nazione italiana\" (un gruppo di 5 vescovi, di cui fa parte anche l\u2019arcivescovo di Milano). Si tratta di un avvenimento storico di grande rilievo, in quanto l\u2019elezione di Papa Martino V, avvenuta nel 1417, pone fine al grande scisma d\u2019occidente e la Chiesa cattolica torna ad avere un governo unitario mentre vengono definite le tesi conciliariste. In quegli stessi anni, Enrico partecipa anche ad un altro importante e tragico passaggio della storia ecclesiale: la repressione dell\u2019eresia hussita in Boemia.\nIl nuovo papa lo nomina \"Tesoriere della Camera Apostolica\", poi nel 1418 \"rettore generale per le Province Campane\", quindi\u00a0 - nel 1420 - \"rettore per la provincia della Tuscia\".\nCulto.\nI molteplici incarichi del Papa e dell\u2019imperatore lo tengono impegnato per molto tempo lontano dalle sedi vescovili (almeno fino al 1430, con la morte di Martino V), ma ci\u00f2 non impedisce ai fedeli delle due diocesi\u00a0\u2013 in contesa tra loro - di apprezzarne le capacit\u00e0 e le virt\u00f9, specie negli ultimi dieci anni del suo episcopato in cui si dedica principalmente al ministero pastorale diretto. Infatti, fin dal momento della morte - avvenuta in Belluno il 29 settembre 1440 - \u00e8 considerato santo dal popolo e oggetto di venerazione spontanea, tanto che storici e biografi affermano: \"in quella Regione (Feltre e Belluno) era da tutti ritenuto beato \u2026 ; il nuovo beato era uomo peritissimo nelle discipline ecclesiastiche, di straordinaria cultura e insigne per santit\u00e0 di vita \u2026; prelato insigne per cultura, per autorit\u00e0, per capacit\u00e0 politica e amministrativa e per le alte cariche affidategli dalla fiducia di Sommi Pontefici e Imperatori \u2026; uno tra i pi\u00f9 illustri Vescovi di quelle contrade, per il suo ingegno, l\u2019alta cultura e generosit\u00e0 d\u2019animo \u2026; la commemorazione liturgica del beato si teneva il giorno del suo decesso\" .\nIl culto si sviluppa nei secoli successivi. Dopo che nel 1786 si svolge la ricognizione legale del corpo, trovato quasi intatto, aumentano i pellegrinaggi alla sua tomba, presso la quale vengono attestati diversi miracoli. A met\u00e0 del XIX secolo, per\u00f2, subentra un giudizio severo del vescovo Salvatore Giovanni Battista Bolognesi, che, richiamandosi alla Costituzione del Papa Urbano VIII sul culto dei Santi, non accett\u00f2 pi\u00f9 quel \"beato\" voluto dal popolo; e cos\u00ec il \"beato\" viene presto dimenticato."}
{"id": "5764807", "revid": "1632387", "url": "https://it.wikipedia.org/wiki?curid=5764807", "title": "Tyhjyys", "text": "Tyhjyys \u00e8 il terzo album in studio del gruppo black metal finlandese Ajattara, pubblicato nel 2004."}
{"id": "5764808", "revid": "1543377", "url": "https://it.wikipedia.org/wiki?curid=5764808", "title": "Ken Levine", "text": "Biografia.\nPrima dei videogiochi.\nNato nel Flushing, quartiere del Queens newyorchese, da una famiglia di ebrei americani, da adulto scelse di diventare ateo. Da bambino \u00e8 cresciuto giocando molto all'edizione del 1974 del gioco di ruolo da tavolo \"Dungeons &amp; Dragons\"; mentre il primo videogioco su cui mise mano fu \"Star Trek\", nel 1976, che gioc\u00f2 su un computer mainframe. Dopo essersi laureato in drammaturgia al \"Vassar College\" a Poughkeepsie; nel 1995, dopo anni passati a Los Angeles, dove cerca di sfondare come sceneggiatore nel cinema, torna nella East Coast, in Massachusetts per unirsi ai ben noti studi di videogiochi Looking Glass Studios; che Ken aveva sempre ammirato per giochi come System Shock e .\nAnni 90: Da Looking Glass ad Irrational.\nKen arriv\u00f2 in Looking Glass, in un periodo dove nonostante le perdite generate negli ultimi mesi, l'azienda decise di investire moltissimo denaro su un nuovo gioco, , un gioco a tema fantascientifico con i mecha. Il gioco vide la sua pubblicazione nel 1996, e nonostante un'ottima accoglienza, riusc\u00ec a vendere solamente 100.000 copie. A causa dell'alto budget richiesto da Terra Nova, e delle ingenti perdite, Looking Glass sarebbe precipitata in uno stato di deficit da qui non si sarebbe mai pi\u00f9 ripresa. Fino a quel momento Levine aveva gi\u00e0 prestato il suo contributo per 2 anni nello sviluppo di un progetto parallelo; . Il titolo sarebbe uscito nel 1998 raccogliendo voti eccellenti dalla critica, vendendo ben oltre 500.000 copie; tuttavia Levine era uscito da Looking Glass gi\u00e0 nel 1997, per fondare una suo propria compagnia: Irrational Games.\nInizialmente non ingaggiati in nessuno sviluppo, il capo di Looking Glass, Paul Neurath, propose a Ken Levine una collaborazione su un gioco che avrebbe fatto la storia: System Shock 2. Il gioco venne pubblicato nel 1999 e ricevette un'accoglienza da parte della critica entusiasmante: atmosfera, comparto sonoro e grafico, storia ed originalit\u00e0 furono apprezzate molto. Nell'ottica del gioco Levine svolse un ruolo assolutamente centrale come\" lead designer\" e \"scrittore\". Nonostante l'accoglienza ottima da parte della critica e anche del pubblico, il gioco per\u00f2 non vendette quanto sperato e nel giro di un anno arriv\u00f2 ad appena pi\u00f9 di 58,000 copie vendute, portando incassi per poco pi\u00f9 di 2,50 milioni di dollari.\nAnni 2000: il successo di BioShock.\nNel 2000 quando, dopo l'avvento di Sony e PlayStation e di giochi come Metal Gear Solid e Final Fantasy VII, tutto il vero potenziale del Giappone nei videogiochi fu rivelato, Ken espresse la propria opinione dicendo che \u00abI giapponesi ci distruggeranno, se capiranno come andare incontro anche al mercato nordamericano\u00bb. Difatti furono in molte le case di sviluppo nordamericane, improntate principalmente su personal computer, che fallirono, come non a caso Looking Glass Studios, o che si trovarono in grossi problemi finanziari come Interplay Entertainment, Ion Storm e altre; e per questo lo sforzo di Levine fu quello di introdurre giochi quanto pi\u00f9 innovativi, a partire dal III millennio. Irrational apr\u00ec una filiale a Canberra, in Australia con a capo Jonathan Chey; questo studio si mise al lavoro su un nuovo gioco: Freedom Force, ed un suo seguito Freedom Force vs The 3rd Reich, sviluppati entrambi sotto la supervisione di Levine dagli uffici negli Stati Uniti. I due giochi furono apprezzati dalla critica in quanto ripescavano fortemente dall'amore che Levine e l'artista Robb Waters nutrivano per la Silver Age del fumetto Americano. Contemporaneamente gli studi americani di Irrational erano al lavoro su due sparatutto in prima persona; e SWAT 4, che videro la luce nel 2004 e nel 2005 e per i quali Levine fece rispettivamente da scrittore e produttore esecutivo. Entrambi i giochi si dimostrarono dei successi con molti elogi da parte della critica soprattutto per SWAT 4 che offriva un'originale simulazione tattica poliziesca, mai vista prima.\nMa la vera svolta, ed il vero passo in avanti che Ken stava cercando arriv\u00f2 nel 2006. Dopo l'acquisizione di Irrational Games da parte di Take Two Interactive, Ken Levine, rivel\u00f2 infatti all'E3\u00a02006, proprio BioShock, a cui segretamente stava lavorando fin dal 2002. Il gioco sarebbe stato l'erede spirituale di System Shock 2; difatti erediter\u00e0 da quest'ultimo la struttura ibrida sparatutto in prima persona-action RPG. Il titolo sarebbe stato pubblicato nel 2007, i giocatori lo apprezzarono in maniera entusiasmante e la critica lo valut\u00f2 con punteggi elevatissimi: come con il suo \"antenato spirituale\", atmosfera, comparto sonoro e grafico, storia ed originalit\u00e0 furono i perni attorno al quale ruotava il successo e l'essenza stessa di BioShock. Ancora una volta il ruolo di Ken in BioShock fu di importanza cruciale, rendendo il gioco strettamente legato al creatore. A differenza di System Shock 2, per\u00f2, BioShock si confermer\u00e0 anche un successo commerciale, con oltre 2 milioni di copie vendute nel giro di 4 mesi, per un totale di incassi oltre i 90 milioni di dollari. Nel 2015 il gioco conta pi\u00f9 di 25 milioni di copie vendute.\nAnni 2010: La fine di BioShock e di Irrational, nuovo studio.\nDurante il 2010, Ken Levine, annunci\u00f2 lo sviluppo di un nuovo titolo col nome di \"Project Icarus\", progetto che Levine stesso defin\u00ec come \"[La cosa] pi\u00f9 ambiziosa che sia mai stata fatta [da Irrational Games]\". Solo l'anno dopo sarebbe venuto fuori il vero nome del gioco: BioShock Infinite. \"Infinite\" sarebbe stato un \"BioShock\" ma a quanto pare non avrebbe proseguito la trama del primo capitolo, bens\u00ec si sarebbe ambientato in un diverso contesto, la citt\u00e0 fluttuante di Columbia, in una diversa epoca storica, il 1912; il gameplay avrebbe cercato di costruire sulle basi della formula ormai consolidata 14 anni prima con System Shock 2.\nPreceduto da tanto entusiasmo e da aspettative elevatissime BioShock Infinite venne pubblicato il 26 marzo 2013, e si conferm\u00f2 all'altezza del primo capitolo riscuotendo voti molto alti da parte della critica specializzata, vincendo pi\u00f9 di 80 premi prima del lancio e godette poi di un ottimo apprezzamento da parte del pubblico. Anche le vendite si attestarono su livelli elevati: in poco pi\u00f9 di un mese furono vendute oltre 3,7 milioni di copie con incassi superiori ai 165 milioni di dollari. Lo straordinario successo di BioShock Infinite consent\u00ec a Ken Levine di vincere il premio \"Lifetime Achievement\" dei \"Golden Joystick Awards\"; premio concesso solo ai migliori sviluppatori del calibro di Hideo Kojima.\nQuasi un anno dopo il successo di BioShock Infinite, Ken Levine annuncia la chiusura di Irrational Games, spiegando di voler concentrare le proprie forze su un team di sviluppo pi\u00f9 piccolo, composto da un massimo di 15 persone, proprio come ai tempi di System Shock 2. Dichiar\u00f2 che si sarebbe dedicato a titoli prettamente narrativi e rilasciati in formato digitale. Durante la sua lezione alla GDC del 2014 Levine invece dimostra interesse per lo sviluppo di un sistema narrativo rigiocabile all'infinito, che utilizzi delle sorte di \"mattoncini Lego narrativi\" per comporre storie ed esperienze di gioco sempre diverse. Nel 2015 comincia a fornire i primi dettagli, sul suo nuovo gioco, riguardanti personaggi e storie dettagliate, unito ad una forte componente narrativa basata su un'ambientazione open world e dominato da un preponderante tema fantascientifico. Nell'aprile 2016, Levine dichiara di essere al lavoro per la scrittura e produzione dell'episodio pilota di una serie interattiva basata su Ai confini della realt\u00e0. \nNel febbraio 2017, Levine riapre Irrational Games, ora rinominata Ghost Story Games, rifondata da 12 dei membri di Irrational con Levine in carica di presidente e direttore creativo.\nLavori come scrittore e sceneggiatore.\nKen Levine \u00e8 stato consulente e co-autore di tre libri sul franchise di BioShock. Si tratta di , e The Art of BioShock Infinite. Levine non ha lavorato direttamente, ma ha fornito la propriet\u00e0 intellettuale e le citazioni usate dagli autori nei libri. Gli scrittori sono John Shirley per Rapture e Joe Fielder per Mind in Revolt. Levine ha scritto l'introduzione dell'edizione Deluxe di The Art of BioShock Infinite.\nNel giugno 2013, Levine ha confermato di essere al lavoro su un nuovo adattamento cinematografico del romanzo fantascientifico distopico la fuga di Logan. Tuttavia, viene poi sostituito nel progetto.\nInfluenze e seguito.\nAcclamato per il suo stile \u00e8 stato inserito da IGN nella lista dei \"100 migliori creatori di videogiochi\" alla posizione numero 37, elogiando la sua capacit\u00e0 di raccontare storie immersive, l'importanza data anche ai personaggi secondari, al loro ruolo e alla loro intelligenza artificiale, e il modo in cui solo i grandi giochi e creatori riescono a trascinare i giocatori nei loro mondi, fondendoli con la \"finzione\"; come lui sa fare.\nNon solo lui, ma l'impatto che i suoi giochi hanno lasciato nel tempo e in altri titoli \u00e8 stato certamente rilevante. Difatti sempre IGN, ha pubblicato la lista dei \"100 migliori sparatutto in prima persona\", nella quale figurano ben 4 titoli di Levine: System Shock 2 alla 35\u00aa posizione, SWAT 4 alla 34\u00aa posizione, BioShock Infinite alla 31\u00aa posizione ed infine BioShock all'8\u00aa posizione. Menzione speciale va fatta per System Shock 2 che \u00e8 riuscito addirittura ad entrare anche nella lista dei \"100 migliori videogiochi di ruolo\", sempre redatta da IGN, dove il gioco si \u00e8 guadagnato la 19\u00aa posizione, grazie alla sua forte componente action RPG; ponendosi davanti a titoli come Diablo III, Baldur's Gate e Mass Effect 2.\nKen Levine tra l'altro si \u00e8 sempre affermato nel mondo videoludico non solo come creatore e innovatore, ma anche come forte opinionista piuttosto saldo alle proprie convinzioni; non di meno oltre che all'aver percepito, nel 2000, la \"minaccia\" del Giappone con la PlayStation, nel mondo dei videogiochi rispetto all'America del Nord, ha infatti ribadito che il PC rimane comunque \u00abIl luogo che guida l'innovazione\u00bb. Per quanto riguarda i videogiochi, gli sparatutto in prima persona nel suo caso, Ken li ha definiti come pi\u00f9 coinvolgenti affermando che \u00abPongono una barriera in meno per godere dell'esperienza di gioco\u00bb, grazie alla visuale del protagonista; ed ha dichiarato che la violenza nei videogiochi \u00e8 un espediente efficace per raccontare storie.\nAltamente critico invece si \u00e8 rivelato sul ruolo del sesso nei videogiochi definendolo \"ridicolo\" e dopo la pubblicazione di BioShock Infinite ha pubblicamente chiesto che si smettesse di produrre pornografia in rete ispirata al personaggio di Elizabeth. Riguardo alla dibattuta questione nel 2012, sui finali di Mass Effect 3 di BioWare, Ken ha affermato \u00abCredo che se queste persone verranno accontentate, e BioWare scriver\u00e0 il finale che desiderano, non sar\u00e0 comunque la stessa cosa, perch\u00e9 non avranno davvero creato la conclusione del gioco. Tutta questa storia mi rende triste, alla fine dei conti nessuno rimarr\u00e0 contento anche se la richiesta verr\u00e0 accettata\u00bb. Ha citato inoltre la serie televisiva \"Mad Men\" e i registi Joel ed Ethan Coen come fonti di ispirazione. Nel 2016 durante una intervista con la rivista statunitense \"Rolling Stone\", Levine ha rivelato retroscena sulla sua dipartita da Irrational Games e del motivo per cui non svilupp\u00f2 altri capitoli di BioShock, ammettendo \u00abNon volevo sviluppare un altro BioShock. [...] Avrei lasciato la compagnia dopo la distribuzione dell'ultimo gioco perch\u00e9 volevo lavorare su progetti pi\u00f9 piccoli e sperimentali. Mi chiesero di rimanere\u00bb; ha poi aggiunto \u00abQuel gioco ha cambiato la mia vita dal punto di vista della salute, di come vedevo la creazione dei videogiochi e delle relazioni con le persone. [...] Non sono una persona felice. Ho un'ansia che in certi casi mi distrugge\u00bb."}
{"id": "5764809", "revid": "729019", "url": "https://it.wikipedia.org/wiki?curid=5764809", "title": "Francesco Romani (medico)", "text": "Biografia.\nFamiglia e formazione.\nFrancesco Romani nacque a Vasto il 24 settembre 1785 da Eligio e Grazia Laccetti. Ragazzo dalla precoce intelligenza, svolse i suoi primi studi di matematica, filosofia e letteratura nel seminario di Chieti, guidato da Vincenzo Gaetani dell'ordine religioso dei padri Lucchesi. Riconosciuto come coltissimo didatta, ebbe come suoi allievi Gabriele Rossetti, Roberto Betti ed altri intellettuali vastesi (collaborarono per la realizzazione di un illustre circolo culturale che valse alla citt\u00e0 l'appellativo di \"Atene degli Abruzzi\"). Tornato nella sua citt\u00e0 natia, si dilett\u00f2 per breve tempo nell'insegnamento delle discipline umanistiche e fu nominato \u201cinvigilatore delle scuole pubbliche\u201d. Si laure\u00f2 in Filosofia e si iscrisse alla facolt\u00e0 di Medicina dell'universit\u00e0 di Napoli. Dopo aver conseguito la laurea, continu\u00f2 i suoi studi filosofici leggendo e componendo poesie.\nMedico ed omeopata.\nTornato a Vasto esercit\u00f2 per breve tempo la sua professione nell'ospedale civile che lui stesso restaur\u00f2. Trasferitosi a Napoli, ben presto acquist\u00f2 fama a tal punto da diventare medico ordinario di Corte grazie alla nomina da parte della regina Maria Amalia di Borbone-Napoli. Fu Giorgio Necker di M\u011bln\u00edk, il medico delle truppe austriache operante in quel periodo nella citt\u00e0, a fornirgli le prime nozioni sulla terapia di Samuel Hahnemann. Inizi\u00f2 cos\u00ec ad appassionarsi alle cure omeopatiche cominciando ad applicare questa nuova scienza anche su se stesso. Il merito di averlo guidato nella pratica omeopatica e sostenuto nelle sue sperimentazioni spetta invece al dottor Giuseppe Ody di Fribourg.\nNel 1822 Romani, cercando delle cure alla sua malattia, si rec\u00f2 nel noto studio di Necker. Nonostante per nove anni avesse provato a curarsi mediante cure allopatiche, fu proprio l'Omeopatia che lo port\u00f2 alla guarigione; da quel momento inizi\u00f2 a dedicarsi assiduamente allo studio di questa nuova terapia.\nNel 1825 sal\u00ec al trono Francesco I che divenne ben presto un seguace delle tecniche innovative; quest'ultimo, che soffriva di angina pectoris, fu guarito dal trattamento omeopatico dal suo medico personale Cosmo Maria De Horatiis. Il sostegno del sovrano delle Due Sicilie fu fondamentale per lo sviluppo dell'Omeopatia italiana e in particolare per quella napoletana: il dottor Francesco Talianini si rec\u00f2 da Ascoli a Napoli per approfondire le sue conoscenze e cercar di avere maggior chiarezza dallo stesso Francesco Romani e, successivamente, anche il direttore della Clinica Medica di Bologna, il professor Giacomo Tommasini. La nascente scuola di Napoli inizi\u00f2 cos\u00ec a prendere piede in tutta Italia e i proseliti e gli allievi del Romani continuarono ad aumentare. Sul versante opposto per\u00f2 vi era la rigida scuola medica tradizionale, fondata su antichissime tradizioni, ancora diffidente nei confronti dell'Omeopatia.\nOmeopatia messa alla prova.\nL'unico modo per abbattere critiche e pregiudizi nei confronti di questa terapia alternativa alla medicina tradizionale era tramite una prova schiacciante della sua efficacia e funzionalit\u00e0. Nel 1829 De Horatiis, che elesse il Dottor Romani come suo collaboratore, propose al re Francesco I un esperimento omeopatico da effettuare a Napoli nell'Ospedale militare della Trinit\u00e0. La sperimentazione era regolata da un programma suddiviso in otto articoli che ne delineavano cronologicamente le fasi, la cui durata fu di 40 giorni. Il tutto fu assistito da una commissione selezionata composta da alcuni commissari omeopatici (Cosmo De Horatiis e Francesco Romani) e allopatici ( Pasquale Panvini e Luca Araneo), da alcuni medici e da numerosi osservatori (Francesco Talianini, Giorgio Necker, Rocco Rubini).\nDall'esito di questo esperimento dipendevano le sorti dell'omeopatia: si crearono i primi contrasti tra la scuola ufficiale ed i sostenitori della nuova terapia. Due furono le versioni pi\u00f9 accreditate del suo sviluppo, una tratta dagli \"\"Annali di Medicina Omiopatica per la Sicilia\" e l'altra da \"Il Cholera Morbus vinto con la scienza\"\". In entrambe le versioni, anche se con particolari differenti, si narra che dopo pochi giorni dall'apertura della clinica Omeopatica si fosse sparsa la voce che la maggior parte dei pazienti fosse gi\u00e0 deceduta. Il re, saputa la notizia, arrest\u00f2 gli omeopatici, sequestr\u00f2 le loro carte e si rec\u00f2 immediatamente nella struttura per verificare l'autenticit\u00e0 di questa versione dei fatti. Non impieg\u00f2 molto tempo per scoprire, invece, che non vi era alcun morto nella clinica. Fu cos\u00ec che revoc\u00f2 i suoi provvedimenti, anche se il parere del popolo si era ormai delineato. Alcuni ammalati, che erano destinati ad una commissione di omeopatici, nonostante la riuscita di tale esperimento, si rifiutarono di essere loro pazienti.\nIn realt\u00e0, come sostenuto anche dal medico Panvini, la guarigione di alcuni pazienti era avvenuta per spontanea risoluzione della malattia ed altri, nonostante i rimedi, non mostrarono alcun miglioramento. Sebbene l'esperimento non avesse avuto pieno successo, grazie al Romani e al De Horatiis si divulg\u00f2 la conoscenza dell'omeopatia.\nContributi in Inghilterra.\nFrancesco Romani era gi\u00e0 un noto omeopata quando Lord John Talbot di Shrewsbury lo invit\u00f2 in Inghilterra: divent\u00f2 il suo medico dal 1830 al 1834. Fu proprio lui a praticare per la prima volta l'omeopatia nei territori inglesi, trasformando il castello di Shrewsbury in una clinica. Romani realizz\u00f2 un ambulatorio in cui praticare le cure omeopatiche, accolse tutti gli ammalati dalle limitrofe localit\u00e0 inglesi ed arricch\u00ec notevolmente la sua casistica con notevoli successi terapeutici. Il medico vastese visit\u00f2 a Londra l'ospedale dei Pazzi durante il suo periodo di soggiorno in Inghilterra e document\u00f2 nel suo \"Elogio Storico di Samuello Anemanno\" il suo rapporto con il dottor James Clark, dal quale era stato invitato a restare per continuare ad esercitare le sue tecniche di cura.\nProgetti omeopatici del tempo.\nNel 1830 Romani visita per la prima volta a Lucca l'ospedale omeopatico del luogo scrivendo:\nL'ospedale era sorto, pronto ad essere utilizzato, ma non fu mai aperto. Furono sicuramente ragioni di prudenza politica e timori di scandali. Nonostante Carlo Lodovico di Borbone e la sua famiglia restassero fedeli a queste terapie, placarono gli omeopatici per non compromettere la loro posizione politica. Nel 1845 Romani annuncia nel suo Anemanno l'esistenza di una farmacia omeopatica a Roma; un reparto dedicato ad essa presso la farmacia dell'Ospedale Fatebenefratelli dell'isola Tiberina.\nScritti principali.\nLa produzione scientifica di Francesco Romani \u00e8 molto vasta: da accurate ricerche presso le biblioteche e gli archivi napoletani sono stati rinvenuti molti titoli non solo di pubblicazioni raccolte in volumi, ma anche cenni autobiografici, corrispondenze, traduzioni, dibattiti e memorie.\nRomani fu anche un cultore delle umane lettere: scrisse numerose opere letterarie, per buona parte inedite, che furono raccolte dal nipote Eligio e pubblicate a Napoli.\nScrisse inoltre poesie, odi saffiche, sonetti e composizioni varie, seppure non con eccessiva originalit\u00e0. Oltre alla bellissima poesia dialettale dal titolo \"Sciaraball\u00eaine\" ha pubblicato diverse poesie tra le quali ricordiamo:\nRiconoscimenti.\nRicordi e dediche.\nFrancesco Romani mor\u00ec a Napoli il 14 Novembre del 1852. I parenti, gli amici e i concittadini gli dedicarono un busto attualmente conservato nella sede comunale di Vasto. Nel 1855 Il comune di Vasto pubblic\u00f2 una raccolta di Prose e rime scritte da vari autori in sua memoria. Fu intitolato al medico vastese anche un belvedere sul mare nella sua citt\u00e0 natale."}
{"id": "5764821", "revid": "27723", "url": "https://it.wikipedia.org/wiki?curid=5764821", "title": "Stazione di C\u00e0 dell'Orbo", "text": "La stazione di C\u00e0 dell'Orbo \u00e8 una fermata ferroviaria a servizio della frazione di Villanova di Castenaso, posta sulla ferrovia Bologna-Portomaggiore.\nLa stazione, inaugurata nel 1887, sorge in una zona industriale e commerciale di Villanova di Castenaso.\nStrutture e impianti.\nLa stazione \u00e8 costituita da un marciapiede con pensilina.\nMovimento.\nIl servizio passeggeri \u00e8 costituito dai treni regionali della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 166 persone.\nA novembre 2019, la stazione risultava frequentata da un traffico giornaliero medio di circa 360 persone (112 saliti + 148 discesi).\nAi fini tariffari, la stazione ricade nell'area urbana di Bologna, entro la quale sono validi i normali titoli di viaggio urbani."}
{"id": "5764827", "revid": "767487", "url": "https://it.wikipedia.org/wiki?curid=5764827", "title": "Giuliano Marco Giampiccoli", "text": "Biografia.\nNacque in un'antica casata della borghesia locale, figlio di Girolamo e Livia Ricci. Quest'ultima era sorella del pittore Marco, esponente di una famiglia di artisti che aveva contribuito a far conoscere la scuola bellunese a livello internazionale; la carriera del Giampiccoli fu chiaramente influenzata da questa illustre parentela, tanto da renderlo il primo fra gli incisori della sua citt\u00e0 e il tramite tra le botteghe veneziane di calcografia e la celebre stamperia Remondini di Bassano (pur gestendo una propria impresa editoriale).\nAlmeno dal 1725 cominci\u00f2 ad alternarsi tra Belluno e Venezia, dove aveva probabilmente cominciato l'apprendistato (forse nella bottega di Giuseppe Wagner). \nNel gennaio 1732 spos\u00f2 a Venezia Maddalena Bertola (sembra che fosse anch'essa bellunese per via materna) e si stabil\u00ec nella parrocchia di Sant'Antonino. Attorno al 1738 cominci\u00f2 ad esercitare l'attivit\u00e0 di incisore nella medesima localit\u00e0, come testimoniato da Tommaso Temanza e dai documenti dell'epoca. \nVerso il 1740 inizi\u00f2 a dirigere la bottega incisoria dei Remondini. Di questo periodo abbiamo dettagliate notizie grazie al ricco epistolario che intratteneva con i titolari della stamperia, oggi conservato presso la Biblioteca del Museo civico di Bassano. I rapporti fra le due parti furono spesso segnati da pesanti contrasti, ma resistettero sino alla morte dell'artista.\nNon spezz\u00f2, tuttavia, i legami con Belluno, dove continu\u00f2 a trascorrere dei periodi (tanto che vi nacquero alcuni suoi figli) sino al definitivo ritorno nel 1751. Inoltre, almeno dal 1747, vi aveva aperto una propria tipografia, in seguito ceduta - almeno in parte - all'aiutante Simone Tissi, forse a causa della sempre pi\u00f9 intensa attivit\u00e0 incisoria.\nNe segu\u00ec le orme il figlio Marco Sebastiano.\nOpere.\nGli aspetti pi\u00f9 noti della sua produzione sono quelli legati al paesaggismo riccesco. In questo gruppo ricade la serie di 48 stampe da invenzioni del Ricci commissionate dal mercante di carta Bartolomeo Zucconi, ultimata gi\u00e0 nel 1739 ma pubblicata, in due album, solo dopo il 1743. Nella realizzazione delle figure si pu\u00f2 constatare l'intervento di Giambattista Tiepolo, agli esordi nell'arte incisoria.\nSeguirono poi altre serie di stampe, sempre sulla base di opere del Ricci, in formati pi\u00f9 grandi: 13 soggetti per la calcografia di Wagner costituenti \"Raccolta di 12 paesi inventati e dipinti dal celebre Marco Ricci\", un gruppo di 12 stampe, ancora per Wagner, eseguito in collaborazione con Francesco Bartolozzi e altre stampe di grandi dimensioni derivate da dipinti di Francesco Zuccarelli e del Ricci per i Remondini.\nPer quanto riguarda l'illustrazione libraria, il Giampiccoli partecip\u00f2 con altri (tra cui Francesco Piranesi e il Wagner) all'album con le \"Vedute delle ville d'altri luoghi della Toscana\" da disegni di Giuseppe Zocchi e stampata nel 1744 da Giuseppe Allegrini; sua, in particolare, l'incisione riguardante la villa Pozzolatico. Per lo stesso editore collabor\u00f2 nel 1751 alle \"Pitture del salone imperiale del palazzo di Firenze\" con dipinti del Volterrano.\nDue sono per\u00f2 le serie pi\u00f9 importanti: le 34 tavole per la \"Divina Commedia\", pubblicata da Antonio Zatta nel 1757-58, e le incisioni da Pietro Antonio Novelli per le \"Commedie\" di Carlo Goldoni, edite da Giovanni Battista Pasquali in 17 volumi tra il 1761 e il 1777."}
{"id": "5764828", "revid": "729019", "url": "https://it.wikipedia.org/wiki?curid=5764828", "title": "Stazione di Villanova di Castenaso", "text": "La stazione di Villanova di Castenaso era una fermata ferroviaria a servizio della frazione di Villanova di Castenaso, nella citt\u00e0 metropolitana di Bologna. La stazione \u00e8 stata soppressa il 13 settembre 2015."}
{"id": "5764831", "revid": "126257", "url": "https://it.wikipedia.org/wiki?curid=5764831", "title": "Museo civico Sutermeister", "text": ""}
{"id": "5764834", "revid": "1573940", "url": "https://it.wikipedia.org/wiki?curid=5764834", "title": "Pterotrichina", "text": "Pterotrichina \u00e8 un genere di ragni appartenente alla famiglia Gnaphosidae.\nDistribuzione.\nLe 2 specie note di questo genere sono state reperite in Africa settentrionale (Algeria e Tunisia) e Asia centrale.\nTassonomia.\nNon sono stati esaminati esemplari di questo genere dal 2007.\nAttualmente, a dicembre 2015, si compone di 2 specie:"}
{"id": "5764836", "revid": "1632387", "url": "https://it.wikipedia.org/wiki?curid=5764836", "title": "\u00c4p\u00e4re", "text": "\u00c4p\u00e4re \u00e8 il quarto album in studio del gruppo black metal finlandese Ajattara, pubblicato nel 2006."}
{"id": "5764839", "revid": "1340213", "url": "https://it.wikipedia.org/wiki?curid=5764839", "title": "Episodi di Archer (prima stagione)", "text": "La prima stagione della serie animata Archer, composta da 10 episodi, \u00e8 andata in onda sul canale televisivo FX, dal 17 settembre 2009 al 18 marzo 2010. Il primo episodio \u00e8 stato mostrato in anteprima il 17 settembre 2009, mentre il resto della stagione \u00e8 stato trasmesso a partire dal 14 gennaio 2010.\nIn Italia la stagione \u00e8 andata in onda sul canale FX, dal 10 aprile 2010, mentre il 22 ottobre 2015 \u00e8 stata resa interamente disponibile dal servizio di video on demand Netflix.\n\"Caccia alla talpa\".\nTrama.\nMentre i suoi colleghi cercano una talpa nell'agenzia, Archer accede ai dati nei computer per nascondere le incongruenze dei suoi rimborsi spese.\n\"L'addestramento\".\nTrama.\nMalory ha la sensazione che Lana abbia ancora una cotta per Archer, cos\u00ec promuove il contabile Cyril ad agente sul campo.\n\"Il nuovo assunto\".\nTrama.\nIl nuovo arrivato dell'agenzia, assunto perch\u00e9 appartenente a una minoranza, mostra subito ottime qualit\u00e0, ma Archer sospetta possa nascondere secondi fini.\n\"Uccidere Utne\".\nTrama.\nPer ottenere un importante cliente, Malory ingaggia un killer tedesco e la sua ragazza per simulare un tentato omicidio durante una cena, ignara che il duo \u00e8 stato gi\u00e0 ingaggiato per uccidere veramente l'uomo.\n\"L'esca\".\nTrama.\nArcher viene costretto da sua madre a sedurre un agente nemico omosessuale, per ottenere alcuni video che la incriminano. \n\"Skorpio\".\nTrama.\nArcher e Lana devono andare in missione per fermare un trafficante d'armi, mentre Malory ha un appuntamento con il capo del KGB, suo amante, a cui rivela che potrebbe essere lui il padre di Archer.\n\"Skytanic\".\nTrama.\nLa squadra ha il compito di sventare un allarme bomba che richiede la sua attenzione, durante il viaggio inaugurale del dirigibile di lusso Excelsior. Malory alla fine ammette di essersi inventata lei l'allarme bomba, come scusa per avere biglietti gratis. Proprio nel mentre Lana sta chiamando Archer per dargli questa notizia, egli trova ironicamente una vera bomba nella stiva.\n\"Il diamante di San Marino\".\nTrama.\nQuando l'agenzia ODIN ruba un contratto all'ISIS, Malory decide di mandare Archer e Lana a rubare un prezioso diamante come rimborso. Tuttavia, la missione viene messa a rischio quando i lavoratori dell'ISIS decidono di andare in sciopero per una migliore retribuzione.\n\"L'offerta di lavoro\".\nTrama.\nL'ODIN offre a Lana un lavoro, ma Archer crede che l'offerta sia per lui e accetta il lavoro prima di lei. In un primo momento il nuovo lavoro inizia nel migliore dei modi fino a quando Malory, ubriaca, manda un avviso di diffida, a tutte le agenzie, contro suo figlio.\n\"Nel nome della madre\".\nTrama.\nAd Archer, dopo essere stato rapito, viene impiantato un chip di controllo mentale che gli provoca l'impulso di uccidere Malory. Nel frattempo Lana cerca di insegnare una lezione a Cyril, dopo il tradimento di lui, fingendo di andare a letto con tutti i suoi colleghi."}
{"id": "5764840", "revid": "1632387", "url": "https://it.wikipedia.org/wiki?curid=5764840", "title": "Kalmanto", "text": "Kalmanto \u00e8 il quinto album in studio del gruppo black metal finlandese Ajattara, pubblicato nel 2007."}
{"id": "5764841", "revid": "785863", "url": "https://it.wikipedia.org/wiki?curid=5764841", "title": "Aristide Caporali", "text": ""}
{"id": "5764843", "revid": "54193", "url": "https://it.wikipedia.org/wiki?curid=5764843", "title": "ECoJ", "text": ""}
{"id": "5764844", "revid": "1632387", "url": "https://it.wikipedia.org/wiki?curid=5764844", "title": "Noitumaa", "text": "Noitumaa \u00e8 il sesto album in studio del gruppo black metal finlandese Ajattara, pubblicato nel 2009."}
{"id": "5764845", "revid": "123399278", "url": "https://it.wikipedia.org/wiki?curid=5764845", "title": "Autoduel", "text": "Autoduel, anche reso graficamente come Auto Duel, \u00e8 un videogioco di ruolo sviluppato e pubblicato da Origin Systems per i computer Atari 8-bit, Atari ST, Commodore 64, Apple II, Amiga, PC IBM e Mac OS a partire dal 1985. \u00c8 basato ufficialmente sul wargame \"Car Wars\" della Steve Jackson Games. L'ambientazione \u00e8 ispirata al film \"Interceptor\".\nTrama.\nAmbientato negli Stati Uniti d'America in un futuro distopico, in \"Autoduel\" lo scopo del giocatore \u00e8 quello di ottenere potere, guadagnare denaro per potenziare il proprio veicolo e spodestare Mr. Big nel controllo delle gang."}
{"id": "5764846", "revid": "1310927", "url": "https://it.wikipedia.org/wiki?curid=5764846", "title": "Klubi Sportiv Vllaznia 2008-2009", "text": ""}
{"id": "5764848", "revid": "1632387", "url": "https://it.wikipedia.org/wiki?curid=5764848", "title": "Murhat", "text": "Murhat \u00e8 il settimo album in studio del gruppo black metal finlandese Ajattara, pubblicato nel 2011."}
{"id": "5764849", "revid": "27723", "url": "https://it.wikipedia.org/wiki?curid=5764849", "title": "Stazione di Castenaso Stellina", "text": "La stazione di Castenaso Stellina \u00e8 una fermata ferroviaria a servizio della frazione di Stellina di Castenaso, posta sulla ferrovia Bologna-Portomaggiore.\nFu inaugurata nel 1997.\nStrutture e impianti.\nLa stazione \u00e8 costituita da un marciapiede con pensilina.\nMovimento.\nIl servizio passeggeri \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 286 persone.\nA novembre 2019, la stazione risultava frequentata da un traffico giornaliero medio di circa 240 persone (116 saliti + 124 discesi)."}
{"id": "5764850", "revid": "27723", "url": "https://it.wikipedia.org/wiki?curid=5764850", "title": "Stazione di Castenaso", "text": "La stazione di Castenaso \u00e8 una fermata ferroviaria a servizio del comune di Castenaso, posta sulla ferrovia Bologna-Portomaggiore.\nLa stazione, inaugurata nel 1887, sorge a poca distanza dal centro storico della citt\u00e0.\n\u00c8 gestita da Ferrovie Emilia Romagna (FER).\nStrutture e impianti.\nLa stazione \u00e8 costituita da due marciapiedi a servizio dei binari 1 e 2 collegati da un attraversamento a raso.\n\u00c8 inoltre presente un fabbricato viaggiatori.\nMovimento.\nIl servizio passeggeri \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 308 persone.\nA novembre 2019, la stazione risultava frequentata da un traffico giornaliero medio di circa 353 persone (176 saliti + 177 discesi)."}
{"id": "5764871", "revid": "287204", "url": "https://it.wikipedia.org/wiki?curid=5764871", "title": "818 (numero)", "text": "Ottocentodiciotto (818) \u00e8 il numero naturale dopo il 817 e prima del 819."}
{"id": "5764873", "revid": "767487", "url": "https://it.wikipedia.org/wiki?curid=5764873", "title": "Mihtagalak", "text": "Mihtagalak \u00e8 il primo album in studio della cantante libanese Nancy Ajram, pubblicato nel 1998."}
{"id": "5764876", "revid": "767487", "url": "https://it.wikipedia.org/wiki?curid=5764876", "title": "Sheel oyounak anni", "text": "Sheel oyounak anni \u00e8 il secondo album in studio della cantante libanese Nancy Ajram, pubblicato nel 2001."}
{"id": "5764877", "revid": "92723", "url": "https://it.wikipedia.org/wiki?curid=5764877", "title": "Antony Polonsky", "text": "Biografia e attivit\u00e0.\nPolonsky ha paragonato la sua infanzia in Sudafrica al film \"The Help\", come quella di ragazzo educato da domestici africani privi di diritti politici. Da studente all'Universit\u00e0 del Witwatersrand, Polonsky organizz\u00f2 manifestazioni non violente contro l'apartheid. Una Rhodes scolarship lo port\u00f2 in Inghilterra quale lettore di storia moderna al Worcester College e al St Antony\u2019s College. La sua tesi di dottorato a Oxford fu dedicata allo studio del rapporto di J\u00f3zef Pi\u0142sudski con il parlamento polacco. Nel 1970 Polonsky divenne lettore di storia delle relazioni internazionali alla London School of Economics, dove ottenne la piena docenza nel 1989. Accusato di non aver utilizzato in modo appropriato i fondi destinati alla ricerca (dirottati all'Istituto di Studi ebraico-polacchi di Oxford), nel 1991 Polonsky decise di abbandonare la London School of Economics. Nel 1992 Polonsky si trasfer\u00ec alla Brandeis University, dove nel 1999 fu nominato \"Albert Abramson Professor of Holocaust Studies\" sia all'universit\u00e0, sia allo United States Holocaust Memorial Museum. Polonsky \u00e8 stato visiting professor all'Universit\u00e0 di Varsavia, all'Istituto di Scienze umane di Vienna e all'Universit\u00e0 di Citt\u00e0 del Capo e all'Oxford Centre for Hebrew and Jewish Studies.\nPolonsky ha esercitato un ruolo di primo piano nella creazione dell'Institute for Polish Jewish Studies di Oxford ed \u00e8 stato per sei anni membro del Board of Deputies of British Jews, nonch\u00e9 membro del comitato del Memoriale Yad Vashem. Polonsky ha trascorso periodo di ricerca al Dipartimento di studi ebraici dell'University College London ed \u00e8 membro dell'Harvard Ukrainian Research Institute. Nel 1999 Polonsky ha ricevuto dal presidente polacco Aleksander Kwa\u015bniewski la Croce di Cavaliere dell'Ordine al Merito della Repubblica di Polonia. Nel 2006 ha ricevuto il \"Premio Rafael Scharf\" dalla Fondazione Judaica di Cracovia per \"i risultati eccezionali conseguiti nel preservare e nel diffondere il patrimonio dell\u2019ebraismo polacco.\" Polonsky ha fondato e dirige \"Polin. A Journal of Polish-Jewish Studies\", l'unica pubblicazione accademica dedicata interamente alla storia ebraico-polacca.\nNel 2011 Polonsky ha ricevuto il \"Premio Kulczycki\" dall'Association for Slavic, East European, and Eurasian Studies per i due volumi del suo saggio \"The Jews in Poland and Russia\".\nLa trilogia sugli ebrei in Polonia e in Russia.\nNel primo volume del saggio \"The Jews in Poland and Russia\", Polonsky descrive come la cultura dello shtetl sia sorta nella Confederazione polacco-lituana del XVI e XVII secolo durante il processo di colonizzazione polacca dell'Ucraina. Nelle citt\u00e0 private, possedute dalla nobilt\u00e0 polacca e fuori dalla giurisdizione reale, la comunit\u00e0 ebraica aiut\u00f2 i latifondisti polacchi a rendere profittevoli i loro possedimenti. In tale contesto, \"l'autonomia comunale ebraica divenne parte integrante del sistema politico polacco. Gli ebrei nominavano i loro rabbini e le autorit\u00e0 comunali, riscuotevano le loro tasse per le loro comunit\u00e0 e per lo Stato.\"\nCon le Spartizioni della Polonia, la maggior parte degli ebrei si trov\u00f2 a vivere sotto il governo russo. \"In un sol colpo, uno Stato senza ebrei divenne il grande Stato ebraico del mondo.\" Polonsky sostiene che l\u2019interferenza russa nella vita ebraica durante i regni di Caterina II e Nicola I fosse dovuta soprattutto alle politiche integrazioniste dei governanti russi piuttosto che all\u2019antisemitismo. Le riforme di Alessandro II crearono circoli culturali integrati, specialmente a Odessa e a San Pietroburgo. Il venir meno delle politiche integrazioniste da parte dello zar nel periodo fra il 1881 e il 1914 determin\u00f2 un aumento della povert\u00e0 delle masse ebraiche. Ma questi anni di repressione coincisero con un periodo di enorme creativit\u00e0 e trasformazione della cultura religiosa.\nJeffrey Veidlinger, docente all\u2019Universit\u00e0 dell\u2019Indiana, ha sostenuto che questo saggio di Polonsky abbia contribuito a correggere \"i ritratti nostalgici e romantici di ci\u00f2 che a volte si riteneva una civilt\u00e0 perduta, dimostrando contemporaneamente la vitalit\u00e0 e la diversit\u00e0 della vita ebraica nella regione.\"\nRecensendo i primi due volumi di \"The Jews in Poland and Russia\", il \"Jewish Chronicle\" ha scritto che Polonsky ha voluto \"evitare le tendenze passate o a ritenere l\u2019esperienza ebraica orientale come arretrata (approccio del grande storico ebreo tedesco Henrich Graetz), e quindi destinata all\u2019estinzione, o a considerare nostalgicamente il periodo post-Olocausto come un mondo perduto immutabile e armonioso.\" Il recensore ha concluso che Polonsky \u00e8 riuscito nel suo intento, ma aggiunge anche che i libri hanno maggior successo quando tentano di sintetizzare le esperienze interspaziali e intertemporali, in particolare i micro-studi dei luoghi ebraici, della letteratura ebraica e delle donne.\nTimothy Snyder, recensendo il terzo e ultimo volume di \"The Jews in Poland and Russia\" sul \"Wall Street Journal\" ha tessuto le lodi dell'intera trilogia, ma ha aggiunto che Polonsky avrebbe dovuto rafforzare il legame tra la Russia imperiale e il moderno antisemitismo tedesco. Snyder suggerisce che dopo la Rivoluzione russa, i comandanti dell'Armata Bianca si spinsero a Ovest, portando con loro una concezione della Rivoluzione d\u2019ottobre profondamente antiebraica. Snyder afferma che l'idea \u201cgiudaico-bolscevica\u201d, trasportata a Occidente dai russi e dai tedeschi del Baltico dopo la vittoria bolscevica nella guerra civile, divenne parte integrante della visione di Hitler. Nonostante questo, Snyder ritiene i tre volumi dell'opera di Polonsky come \"una grande storia in stile ottocentesco, un esito tanto pi\u00f9 rimarchevole perch\u00e9 privo della fiducia nel progresso posseduta dagli storici di quell'epoca.\"\nPolonsky ha affermato che uno dei problemi principali riguardanti gli storici dell\u2019Olocausto \u00e8 che tutti i paesi dell\u2019Europa orientale erano soggetti a due occupazioni: quella nazista e quella comunista. I polacchi, i lituani, i lettoni e gli ucraini dovettero fronteggiare due nemici e con essi il dilemma di chi scegliere fra i due. In una conferenza all'United States Holocaust Museum, Polonsky ha detto esplicitamente: The Jews were in a different position. For the Jews, the Nazis were unequivocally enemies, whose goal was to destroy physically Jews in Eastern Europe. The Soviets were potential allies. So we're talking about a very complicated situation in which two totalitarian systems are in conflict, and in which a lot of innocent people on all sides are suffering. And what we need to do is to understand the complexity of these events and show some empathy for all those people\u2014including Jews\u2014caught up in this tragic conflict.\nNel terzo volume di \"The Jews in Poland and Russia\", Polonsky critica la tipologia introdotta da Raul Hilberg nella sua analisi dell'Olocausto, volta a dividere fra carnefici, vittime e spettatori. Polonsky scrive che il termine \"spettatore\" assume connotati problematici, perch\u00e9 \"la tesi che gli spettatori avessero libert\u00e0 di scelta, come nella parabola del buon samaritano, di aiutare gli ebrei o di andare per la loro strada, ignora la natura del governo nazista.\" Polonsky sostiene che la gente che viveva sotto il giogo nazista era trattata selvaggiamente; inoltre \"l'assistenza agli ebrei era punita severamente, spesso con la morte, mentre era premiata la partecipazione alle razzie o all'assassinio degli ebrei, specialmente per chi serviva nelle forze di polizia locali o in altre unit\u00e0 subordinate ai tedeschi.\" Polonsky aggiunge, riferendosi a Daniel Goldhagen, che criticare la gente che viveva sotto l'occupazione tedesca in Europa orientale \u00e8 spesso apertamente moralistico e accompagnato da speculazioni prive di fondamento su ci\u00f2 che i cosiddetti \"spettatori\" avrebbero dovuto fare.\nControversie accademiche.\nIn qualit\u00e0 di storico dei rapporti ebraico-polacchi, Polonsky \u00e8 stato una delle figure guida di uno dei due principali gruppi di studiosi di storia degli ebrei polacchi in lingua inglese. I due gruppi sono stati coinvolti in una serie di conflitti accademici sulla storiografia polacca del XX secolo, in particolare sull\u2019occupazione tedesca del 1939-44 che cost\u00f2 la vita al 17.2% della popolazione polacca.\nNel 2001 Jan Tomasz Gross pubblic\u00f2 uno studio sul pogrom di Jedwabne del luglio 1941, intitolato \"\". Questo saggi\u00f2 suscit\u00f2 molte polemiche. Nel 2005 Marek Chodakiewicz pubblic\u00f2 la monografia \"The Massacre in Jedwabne, July 10, 1941: Before, During, and After\", che criticava il libro di Gross. Quando l'opera di Chodakiewicz ottenne una recensione favorevole da parte di Peter Stachura sulla rivista inglese \"History\", Polonsky e Joanna Michlic scrissero una lettera, pubblicata dalla stessa rivista, dove lamentavano il fatto che sia il libro di Chodakiewicz, sia la recensione di Stachura perorassero \"una visione del passato polacco volta a ripresentare una visione insostenibile della Polonia moderna come unica vittima ed eroina. [...] Siamo assai rammaricati dal fatto che avete permesso alla vostra rivista di essere strumentalizzata per promuovere l'agenda neo-nazionalista.\" Stachura cerc\u00f2 di replicare alla lettera congiunta di Polonsky e Michlic, ma \"History\" si rifiut\u00f2 di pubblicarne la risposta. In seguito, Richard Tyndorf, Juris doctor di Toronto (che aveva lavorato sia con Chokadiewicz, sia con Currell) invi\u00f2 una lettera al direttore della rivista, osservando che la lettera di Polonsky era decisamente sproporzionata per dimensioni e distorceva seriamente la recensione per screditare il libro di Chokadiewicz: \nAllo stesso tempo, la lettera di Stachura, pubblicata sul sito web della rivista storica polacca \"Glaukopis\", sosteneva che \"Polin\" avesse guadagnato \"un\u2019invidiabile reputazione fra alcuni storici per aver pubblicato articoli, recensioni e altri contributi che sono costantemente critici di una parte della simbiosi ebraico-polacca. Polonsky, forse, \u00e8 uno storico molto rancoroso.\"\nNel 2010 John Radzilowski, professore di storia all'Universit\u00e0 di Juneau, pubblic\u00f2 un articolo su \"Glaukopis\", dove protest\u00f2 contro ci\u00f2 che defin\u00ec \"la vergogna degli studi storici polacchi in America.\" Radzilowski accus\u00f2 Polonsky di far parte di una \"cospirazione\", insieme a Jan Tomasz Gross, Joanna Michlic, Piotr Wr\u00f3bel e Danusha Goska, volta a ostracizzare Chodakiewicz e a \"tentare sistematicamente di distruggergli la carriera, negandogli la possibilit\u00e0 di pubblicare sul suo campo, mettendolo al bando da conferenze e di esprimere pubblicamente il suo impegno e infangando la sua reputazione.\" Radzilowski defin\u00ec l'accademico come neo-stalinista e scrisse: \"Negli ultimi anni, molti ambiti della ricerca scientifica nelle scienze sociali e umane sono diventati campi di battaglia ideologici\u2026 Lo studio della storia polacca moderna nei paesi di lingua inglese non fa eccezione.\"\nNel 2004 e 2006 Danusha Goska (amico personale e familiare di Polonsky) e Piotr Wr\u00f3bel hanno pubblicato due recensioni negative dei saggi di Chodakiewicz su \"The Sarmatian Review\". La caratterizzazione utilizzata da Radzilowski per numerosi storici della Polonia come \"neo-stalinisti\" (fra cui Wr\u00f3bel, Michlic, Padraic Kenney, Gunnar S. Paulsson e John Connelly) \u00e8 riapparsa nella raccolta di saggi del 2012 \"Golden Harvest or Hearts of Gold?\", coedita con Chodakiewicz. La caratterizzazione di questi storici \u00e8 stata aspramente criticata da Goska nella sua recensione di quel libro per \"Polin\"."}
{"id": "5764878", "revid": "767487", "url": "https://it.wikipedia.org/wiki?curid=5764878", "title": "Rosso e nero (film 1995)", "text": "Rosso e nero \u00e8 un film pornografico del 1995, diretto da Silvio Bandinelli e interpretato da Selen.\nTrama.\nJodie Bardot \u00e8 una pittrice figlia dell'ambasciatore francese: frequenta ambienti delle celebrit\u00e0, gode dell'amicizia e protezione di personaggi importanti. Claudia e Mark sono due poliziotti all'inseguimento d'un probabile \"serial killer\" autore di delitti caratterizzati da rituali sessuali, convinti che l'omicida sia proprio Jodie, ma le amicizie altolocate della ragazza rendono le indagini difficoltose."}
{"id": "5764890", "revid": "1340213", "url": "https://it.wikipedia.org/wiki?curid=5764890", "title": "Episodi di Archer (seconda stagione)", "text": "La seconda stagione della serie animata Archer, composta da 13 episodi, \u00e8 andata in onda sul canale televisivo FX, dal 27 gennaio al 21 aprile 2011. \nIn Italia la stagione \u00e8 stata resa interamente disponibile il 22 ottobre 2015, dal servizio di video on demand Netflix.\n\"Bellezza svizzera\".\nTrama.\nA causa della recessione, l'ISIS \u00e8 costretta a cercare investimenti al di fuori del paese. Gli agenti ricevono per questo l'incarico di proteggere una giovane ragazza di sedici anni, Anka, figlia di un ricco dignitario tedesco. La ragazza si infatua per\u00f2 di Archer e, a causa dei suoi comportamenti verso l'uomo, lo fa accusare di essere un molestatore.\n\"Un'offerta allettante\".\nTrama.\nMalory pensa di vendere l'ISIS all'ODIN e cos\u00ec Archer \u00e8 costretto a prendere misure drastiche per fermare la vendita.\n\"L'esame del sangue\".\nTrama.\nTrinette, la prostituta preferita di Archer, afferma che Archer sia il padre di suo figlio Seamus. Archer, inizialmente supportato anche dalla madre Malory, parte in una missione per dimostrare il contrario.\n\"Missione gasdotto\".\nTrama.\nArcher e Lana partono in missione per impedire a un ecoterrorista di far esplodere un gasdotto.\n\"Il ventiduesimo squadrone\".\nTrama.\nQuando i membri della vecchia unit\u00e0 della prima guerra mondiale di Woodhouse muoiono misteriosamente, Archer decide di difendere il suo maggiordomo.\n\"Storia tragica\".\nTrama.\nDopo essere stato preso in giro dai colleghi per un suo ennesimo fallimento, Cyril decide di accettare l'offerta di un uomo misterioso. Il suo compito \u00e8 quello di caricare un virus informatico nel mainframe dell'ISIS, per poi dimostrare di essere in grado di fermarlo lui stesso. Cyril scopre per\u00f2 di essere stato imbrogliato e di essere diventato solamente una pedina, in un piano che comprende il furto delle identit\u00e0 degli agenti sotto copertura dell'ISIS.\n\"La star del cinema\".\nTrama.\nUna famosa attrice di Hollywood decide di seguire Lana durante le sue missioni, per poter interpretare al meglio il suo prossimo ruolo in un film.\n\"Stadio II\".\nTrama.\nDato che Malory ritiene che lei stessa possa avere il cancro, Archer decide di fare una visita di controllo anche lui.\nSi scopre cos\u00ec che Malory non \u00e8 malata, mentre Archer ha un tumore al seno al secondo stadio.\n\"Effetto placebo\".\nTrama.\nDopo aver scoperto che i suoi farmaci per il tumore sono inefficaci e fanno parte di una truffa della mafia irlandese, Archer decide di cercare vendetta. \n\"Il rapimento\".\nTrama.\nQuando Pam viene rapita, dopo essere stata scambiata per Cheryl/Carol, l'ISIS scopre che Cheryl/Carol \u00e8 l'erede di un impero miliardario e decide di proteggerla, in cambio di una lauta ricompensa. \n\"Jeu Mon\u00e9gasque\".\nTrama.\nMalory e la squadra al completo vanno a Monaco per pagare un grosso riscatto, per ottenere un video privato della donna. Il pagamento per\u00f2 rischia di saltare, dopo che Archer spende quasi tutti i soldi al casin\u00f2.\n\"Notti bianche\".\nTrama.\nArcher parte per la Russia per scoprire l'identit\u00e0 di suo padre, ma viene catturato e tenuto prigioniero dal KGB. Malory \u00e8 per questo costretta a chiedere al rivale del figlio, Barry Dylan, di salvarlo.\n\"Doppio gioco\".\nTrama.\nKrieger lavora per completare un progetto top secret e Archer porta alla base con s\u00e9 una misteriosa ragazza, ex agente del KGB, di nome Katya Kasanova, di cui lui \u00e8 innamorato e che lo ha salvato in Russia. Archer non sa per\u00f2 che sulle sue tracce e quelle della ragazza c'\u00e8 Barry Dylan, trasformato in un cyborg dal KGB."}
{"id": "5764891", "revid": "247222", "url": "https://it.wikipedia.org/wiki?curid=5764891", "title": "Caccia all'uomo (programma televisivo 2014)", "text": "Caccia all'uomo (\"Lone Target\"), noto anche con il titolo internazionale \"Manhunt\", \u00e8 stato un programma televisivo statunitense prodotto dalla Discovery Studios, in onda tra il 2014 e il 2015.\nLo show segue Joel Lambert, un ex-Navy SEAL, mentre scappa da varie unit\u00e0 militari in giro per il mondo.\nDescrizione.\nOgni episodio vede Joel contro differenti unit\u00e0 militari, nel luogo in cui operano; ognuno conosce la presenza dell'avversario, ma non la posizione, proprio come in un addestramento. Joel viene lasciato alcuni chilometri lontano dal punto di estrazione designato: egli ha con s\u00e9 un kit base per la sopravvivenza ed un cameraman. Quando le unit\u00e0 scoprono l'arrivo di Joel, inizia la \"caccia all'uomo\": Lambert cerca di nascondere le tracce del suo passaggio e tenta di raggiungere il punto di estrazione entro 48 ore."}
{"id": "5764892", "revid": "188116", "url": "https://it.wikipedia.org/wiki?curid=5764892", "title": "I 7 senza gloria", "text": ""}
{"id": "5764902", "revid": "114974018", "url": "https://it.wikipedia.org/wiki?curid=5764902", "title": "Rebecca (film 1969)", "text": "Rebecca \u00e8 un film per la televisione trasmesso il 26 agosto 1969 dalla Rai.\nDiretto da Eros Macchi \u00e8 tratto dal romanzo di Daphne Du Maurier \"Rebecca\", alla fonte anche dell'omonimo film di Alfred Hitchcock.\nTrama.\nUna giovane dama di compagnia in vacanza a Montecarlo; Maxim de Winter, un affascinante vedovo che le propone di sposarlo; Manderley, un'inquietante castello della Cornovaglia che sembra vivere nel ricordo di Rebecca, defunta moglie del giovane sposo, la cui inquietante presenza incombe sulla nuova coppia ogni giorno di pi\u00f9. Ma il racconto \u00e8 soprattutto l'indimenticabile storia di una giovane donna consumata dall'amore e alla disperata ricerca della sua identit\u00e0.\nPer una descrizione pi\u00f9 dettagliata del romanzo da cui \u00e8 tratta l'opera teatrale vedi Rebecca, la prima moglie (romanzo)."}
{"id": "5764903", "revid": "112721677", "url": "https://it.wikipedia.org/wiki?curid=5764903", "title": "South Boston", "text": "South Boston (in italiano: \"Boston meridionale\"), o informalmente Southie, \u00e8 un quartiere densamente popolato di Boston, in Massachusetts (Stati Uniti), che si trova a sud e a est del canale Fort Point e confinante con la Baia di Dorchester. Sebbene sia ancora conosciuto come il quartiere popolare degli irlandesi-americani, \u00e8 anche un quartiere di piccole comunit\u00e0 polacche e lituane e la sua demografia sta rapidamente cambiando. Di South Boston fa parte Dorchester Heights, dove George Washington costrinse le truppe britanniche a evacuare durante la Rivoluzione Americana.\nCultura di massa.\nA South Boston sono ambientati i film \"Will Hunting - Genio ribelle\" del 1996, \"The Departed\" del 2006, \"Gone Baby Gone\" del 2007 e \"Black Mass - L'ultimo gangster\" del 2015."}
{"id": "5764908", "revid": "787565", "url": "https://it.wikipedia.org/wiki?curid=5764908", "title": "Gabriele Ferretti di Castelferretto", "text": "Biografia.\nNacque a Milano l'11 dicembre 1920, discendente di una nobile famiglia, era figlio di Piero e Maria Lucrezia Lepetit. Conseguito il brevetto di pilota civile all'et\u00e0 di diciassette anni, nel corso del 1940 interruppe gli studi di ingegneria per arruolarsi nella Regia Aeronautica in qualit\u00e0 di sottotenente pilota di complemento. Dopo aver ottenuto il brevetto di pilota militare fu assegnato al 23\u00ba Gruppo Autonomo Caccia Terrestre. equipaggiato con i biplani Fiat C.R.42 Falco, per essere poi trasferito, nel luglio 1941, alla 86\u00aa Squadriglia, 7\u00ba Gruppo del 54\u00ba Stormo Caccia Terrestre. dotato dei monoplani Aermacchi C.200 Saetta. Impegnato in un duro ciclo operativo su Malta, fatto di combattimenti, ricognizioni e mitragliamenti a volo radente, venne prescelto tra coloro che si erano offerti volontari per compiere quotidianamente voli osservazione riportando informazioni e fotografie. \nDopo essere stato decorato con una medaglia di bronzo al valor militare, ottenuta \"sul Campo\", durante una di queste missioni fu abbattuto dalla contraerea sul cielo dell'isola, il 5 dicembre 1941. Per il coraggio dimostrato in questo ciclo operativo gli fu assegnata la medaglia d'oro al valor militare, massima onorificenza italiana.\nLa citt\u00e0 di Ancona gli ha dedicato una via."}
{"id": "5764910", "revid": "1573940", "url": "https://it.wikipedia.org/wiki?curid=5764910", "title": "Sanitubius anatolicus", "text": "Sanitubius anatolicus \u00e8 un ragno appartenente alla famiglia Gnaphosidae.\n\u00c8 l'unica specie nota del genere Sanitubius.\nDistribuzione.\nL'unica specie oggi nota di questo genere \u00e8 stata rinvenuta in Cina, Corea e Giappone.\nTassonomia.\nPer la determinazione delle caratteristiche di questo genere monospecifico sono stati esaminati gli esemplari tipo \"Herpyllus anatolicus\" .\nDal 2013 non sono stati esaminati altri esemplari, n\u00e9 sono state descritte sottospecie al 2015."}
{"id": "5764916", "revid": "827882", "url": "https://it.wikipedia.org/wiki?curid=5764916", "title": "South End", "text": "Il South End \u00e8 un quartiere della citt\u00e0 di Boston, in Massachusetts (Stati Uniti) confinante con Back Bay, Chinatown, e Roxbury. Si distingue dagli altri quartieri per le molte case in stile vittoriano e la numerosit\u00e0 dei parchi. \nIl South End \u00e8 il pi\u00f9 grande distretto di case vittoriane rimasto intatto degli Stati Uniti.\nNel 1973, il quartiere \u00e8 stato inserito nel registro nazionale statunitense dei luoghi storici ( National Register of Historic Places).\nLa costruzione del quartiere ebbe inizio nel 1849, quando era un'area paludosa soggetta alla marea."}
{"id": "5764917", "revid": "110157", "url": "https://it.wikipedia.org/wiki?curid=5764917", "title": "Ya salam", "text": "Ya salam \u00e8 il terzo album in studio della cantante libanese Nancy Ajram, pubblicato nel 2003."}
{"id": "5764924", "revid": "287204", "url": "https://it.wikipedia.org/wiki?curid=5764924", "title": "Dirleton", "text": "Dirleton (Gaelico: \"Duighreach)\" \u00e8 un villaggio appartenente all'area amministrativa scozzese dell'East Lothian. Situata circa 32\u00a0km ad est di Edimburgo sull'autostrada A198.\nIl villaggio \u00e8 situato circa a sudovest di North Berwick, nei suoi dintorni si trova la riserva naturale di Yellowcraigs, Archerfield Estate e il Firth of Forth.\nL'attrazione principale \u00e8 il castello di Dirleton, una ben conservata fortezza del XIII secolo appartenente alla Royal Commission on the Ancient and Historical Monuments of Scotland.\n\"Io,\" \"l'amore ( \u00c0 c\u0153ur joie)\".\nIl film britannico-francese, \"Io, l'amore,\" (\"\u00c0\" \"c\u0153ur\" \"joie\") \u00e8 stato parzialmente girato nella zona. Il film \u00e8 stato interpretato da Brigitte Bardot e Laurent Terzieff ed \u00e8 stato diretto da Serge Bourguignon. Le scene del film sono state girate in location nel castello di Dirleton e sulla spiaggia di Gullane nel settembre del 1966. Il cast principale \u00e8 stato all'Open Arms Hotel di Dirleton."}
{"id": "5764925", "revid": "110157", "url": "https://it.wikipedia.org/wiki?curid=5764925", "title": "Ah W Noss", "text": "Ah W Noss \u00e8 un album in studio della cantante libanese Nancy Ajram, pubblicato nel 2004."}
{"id": "5764927", "revid": "31886", "url": "https://it.wikipedia.org/wiki?curid=5764927", "title": "Sanitubius", "text": ""}
{"id": "5764928", "revid": "1123217", "url": "https://it.wikipedia.org/wiki?curid=5764928", "title": "Fiume Ili", "text": ""}
{"id": "5764929", "revid": "125791303", "url": "https://it.wikipedia.org/wiki?curid=5764929", "title": "Nissan Titan", "text": "Il Nissan Titan \u00e8 un pick-up full-size prodotto negli Stati Uniti dal costruttore automobilistico giapponese Nissan a partire dal 2003.\nPrende il nome dal dio Titano della Mitologia greca.\nLa prima generazione (A60) \u00e8 stata prodotta dal 2003 fino al 2015; la seconda (A61) \u00e8 stata svelata al pubblico al Salone dell'automobile di Detroit nel 2015.\nPrima generazione (A60; 2003-2015).\nLo sviluppo del Titan \u00e8 iniziato nel settembre 1999, con il lavoro di progettazione sotto Diane Allen. L'esterno della TA60 di Giovanny Arroba \u00e8 stato scelto alla fine del 2000, con un blocco della produzione finale nel luglio 2001. La produzione \u00e8 iniziata il 21 settembre 2003 e le vendite il 1 dicembre 2003.\nMotorizzazioni.\nTutti i modelli sono stati forniti di serie con un motore da 32 valvole, 5,6 litri, VK56DE, che genera 317 CV (236 kW) (305 CV o 227 kW sui modelli 2004-2007) e 522 Nm) di coppia. La prima generazione di Titan era dotata di un telaio a scala completamente scatolato ed era disponibile con trazione posteriore o sistema di trazione integrale con cambio al volo accoppiato a un cambio automatico RE5R05A a cinque velocit\u00e0.\nSeconda generazione (A61; 2016-).\nNissan ha presentato la seconda generazione di Titan al North American International Auto Show 2015.\nIl motore standard \u00e8 un motore a benzina V8 da 5,6 litri. Il motore \u00e8 aumentato di potenza rispetto al modello precedente, producendo 390 CV (290 kW) e (534 Nm) di coppia abbinato a un cambio automatico a sette rapporti. Inoltre, fino alla fine del 2019, il Titan di seconda generazione ha offerto un V8 turbodiesel Cummins da 5,0 litri da 310 cavalli (230 kW) che produce quasi (752 Nm) di coppia. La seconda generazione di Titan \u00e8 disponibile in due forme, normale e XD.\nAggiornamento 2020.\nPer il 2020, Nissan ha presentato Titan e Titan XD rinnovati. Anche il motore turbodiesel V8 Cummins da 5,0 litri disponibile sulla Titan XD per impieghi gravosi \u00e8 stato interrotto, lasciando solo il V8 a benzina \"Endurance\" da 5,6 litri. Novit\u00e0 per il 2020, il V8 di Nissan produce 400 cavalli (300 kW) e (560 Nm) (da 390 CV o 290 kW e 534 Nm)."}
{"id": "5764933", "revid": "767487", "url": "https://it.wikipedia.org/wiki?curid=5764933", "title": "Ya tabtab...Wa dallaa", "text": "Ya tabtab...Wa dallaa (in lingua araba \u064a\u0627 \u0637\u0628\u0637\u0628 ... \u0648\u062f\u0644\u0639) \u00e8 un album in studio della cantante libanese Nancy Ajram, pubblicato nel 2006."}
{"id": "5764936", "revid": "1573940", "url": "https://it.wikipedia.org/wiki?curid=5764936", "title": "Shakhbat Shakhabit", "text": "Shakhbet Shakhabit \u00e8 un album in studio della cantante libanese Nancy Ajram, pubblicato nel 2007. Si tratta di un disco di musica per bambini."}
{"id": "5764937", "revid": "1573940", "url": "https://it.wikipedia.org/wiki?curid=5764937", "title": "Betfakkar fi eih?!", "text": "Betfakkar fi eih?! (in lingua araba \u0628\u062a\u0641\u064e\u0643\u0651\u0631 \u0641\u064a \u0625\u064a\u0647\u061f) \u00e8 un album in studio della cantante libanese Nancy Ajram, pubblicato nel 2008."}
{"id": "5764951", "revid": "729019", "url": "https://it.wikipedia.org/wiki?curid=5764951", "title": "7 (Nancy Ajram)", "text": "7 \u00e8 un album in studio della cantante libanese Nancy Ajram, pubblicato nel 2010."}
{"id": "5764955", "revid": "76963", "url": "https://it.wikipedia.org/wiki?curid=5764955", "title": "Akala", "text": "Di padre giamaicano e madre scozzese, \u00e8 fratello della rapper Ms. Dynamite. \u00c8 vegano."}
{"id": "5764956", "revid": "892776", "url": "https://it.wikipedia.org/wiki?curid=5764956", "title": "Episodi di Lilyhammer (terza stagione)", "text": "La terza stagione della serie televisiva Lilyhammer \u00e8 stata trasmessa in prima visione in Norvegia da NRK1 dal 29 ottobre al 17 dicembre 2014.\nIn Italia la stagione \u00e8 andata in onda in prima visione sul canale satellitare Sky Atlantic dal 30 dicembre 2015 al 17 febbraio 2016. \nUn rifugio per Tommy.\nTrama.\nDopo essere rimasto ferito nel fallito omicidio di Joe Salmone, Tommy chiama il suo capo a New York e questi lo manda da Frank, per poter ricevere cure e protezione. Intanto al Flamingo viene presentato un vino, il Flamingo Chianti Classico, che a causa dell'utilizzo di uve israeliane, viene boicottato da un'attivista locale (questo particolare della sceneggiatura \u00e8 totalmente inverosimile, in quanto il disciplinare del Chianti Classico prevede l'utilizzo esclusivo di uve toscane, provenienti dall'area delimitata dal suddetto disciplinare). Frank riuscir\u00e0 comunque a risolvere i problemi che gli si presentano."}
{"id": "5764964", "revid": "287204", "url": "https://it.wikipedia.org/wiki?curid=5764964", "title": "Koko ga Rhodes da, koko de tobe!", "text": "Koko ga Rhodes da, koko de tobe! (\u3053\u3053\u304c\u30ed\u30c9\u30b9\u3060\u3001\u3053\u3053\u3067\u8df3\u3079!) \u00e8 il sesto album in studio del gruppo idol giapponese AKB48, pubblicato nel 2015."}
{"id": "5764978", "revid": "154893", "url": "https://it.wikipedia.org/wiki?curid=5764978", "title": "Geiss (Menznau)", "text": ""}
{"id": "5764979", "revid": "916580", "url": "https://it.wikipedia.org/wiki?curid=5764979", "title": "Boscia", "text": "Boscia \u00e8 un genere di piante della famiglia Capparaceae.\nTassonomia.\nIl genere comprende le seguenti specie:"}
{"id": "5764982", "revid": "729019", "url": "https://it.wikipedia.org/wiki?curid=5764982", "title": "Gloster Goral", "text": "Il Gloster G.22 Goral fu un aereo militare multiruolo, biposto, monomotore e biplano, sviluppato dall'azienda aeronautica britannica Gloster Aircraft Company nei tardi anni venti rimasto allo stadio di prototipo.\nProgettato per soddisfare una specifica dell'Air Ministry britannico, non riusc\u00ec a superare il confronto con il concorrente Westland Wapiti e il suo sviluppo venne interrotto."}
{"id": "5764984", "revid": "775372", "url": "https://it.wikipedia.org/wiki?curid=5764984", "title": "Comunicazioni (forze armate)", "text": "Le comunicazioni militari consistono nei collegamenti e nelle comunicazioni radio, telefoniche e digitali, sia tattici sia strategici. L'efficienza delle trasmissioni si \u00e8 resa sempre pi\u00f9 necessaria per il collegamento dei reparti e per la riuscita dei disegni operativi.\nLe comunicazioni o trasmissioni sono organizzate nelle forze armate come Arma o corpo, responsabile delle comunicazioni militari. Molti paesi hanno un \"Corpo delle comunicazioni\" (inglese: \"Signal Corps\") che generalmente fa parte dell'esercito di quello stato.\nNel mondo.\nItalia.\nin Italia le trasmissioni sono un'Arma dell'Esercito. L'arma delle trasmissioni \u00e8 divisa in due specialit\u00e0: telematica e guerra elettronica; la telematica si occupa dei collegamenti sia tattici che strategici e delle contromisure elettroniche, sia in patria che nei teatri operativi, mentre guerra elettronica si occupa delle intercettazioni delle comunicazioni nemiche e del disturbo delle stesse.\nRegno Unito.\nNel Regno Unito il Royal Corps of Signals o RCS (\"Regio Corpo dei Segnali\" in inglese) \u00e8 un reggimento dell'esercito britannico, costituito nel 1884 con la denominazione Telegraph Battalion Royal Engineers, specializzato nelle comunicazioni radio sui campi di battaglia.\nStati Uniti.\nNegli Stati Uniti i Signal Corps sono i corpi di comunicazione dell'esercito americano, che si sono costituiti intorno al 1860 durante la guerra di secessione americana. Nel corso della seconda guerra mondiale in seguito alla riorganizzazione del Dipartimento di guerra dal 9 marzo 1942, il Signal Corps \u00e8 diventato uno dei servizi tecnici dei servizi dell'esercito ed ha servito sia la componente terrestre sia l'aviazione dell'esercito.\nIl comandante dei Signal Office dell'esercito (CSO) era responsabile di stabilire e mantenere comunicazioni del servizio delle scuole per gli ufficiali e dell'arruolamento dei soldati. L'unico luogo di formazione del Signal Corps prima della guerra era Fort Monmouth nel New Jersey. Per stare al passo con la richiesta di pi\u00f9 specialisti delle comunicazioni, il CSO ha aperto altre strutture di formazione: Camp Crowder nel Missouri, Camp Kohler in California e Camp Murphy in Florida.\nIl Signal Corps Orientale Training Center di Fort Monmouth aveva in corso per ufficiali, quello di allievo ufficiale, una centro arruolamenti e un centro di formazione di base t Camp Wood. La scuola operato dal 1941 al 1946 e licenziato 21033 sottotenenti per il Signal Corps. Il primo corso ebbe inizio il 1\u00ba giugno 1941 e includeva 339 ufficiali e 19 Warrant Officers."}
{"id": "5764985", "revid": "767487", "url": "https://it.wikipedia.org/wiki?curid=5764985", "title": "William Fraser Tolmie", "text": "Nato ad Inverness, in Scozia, nel 1812, si trasfer\u00ec nel 1833 nella Regione del Pacific Northwest al servizio della Compagnia della Baia di Hudson (HBC). Serv\u00ec la compagnia per due anni, nel periodo 1832-33, a Fort McLoughlin. Nel 1855 venne eletto agente capo di Fort Nisqually, una stazione della Compagnia della Baia di Hudson posta all'estremit\u00e0 meridionale del Puget Sound. Rimase a Nisqually dal 1843 al 1859. Nel 1859 si trasfer\u00ec a Victoria, nella Columbia Britannica, dove continu\u00f2 a servire la Compagnia e inizi\u00f2 a dedicarsi alla politica.\nScrisse varie opere, tra cui \"Comparative Vocabulary of the Indian Tribes of British Columbia\" (1884) e numerosi diari, che furono pubblicati nel 1963 con il titolo \"The Journals of William Fraser Tolmie\"."}
{"id": "5764986", "revid": "27723", "url": "https://it.wikipedia.org/wiki?curid=5764986", "title": "Stazione di Budrio Centro", "text": "La stazione di Budrio Centro \u00e8 una fermata ferroviaria a servizio del comune di Budrio, posta sulla ferrovia Bologna-Portomaggiore.\nLa stazione, inaugurata nel 1887, sorge a poca distanza dal centro storico della citt\u00e0 e dall'ospedale di Budrio.\nStrutture e impianti.\nLa stazione \u00e8 costituita da un marciapiede con pensilina, accessibile tramite un sottopassaggio. \u00c8 inoltre presente un piazzale esterno con parcheggio.\nMovimento.\nIl servizio passeggeri \u00e8 costituito dai treni regionali della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, la stazione era frequentata da un traffico giornaliero medio di 498 persone.\nA novembre 2018, la stazione era frequentata da un traffico giornaliero medio di circa 667 persone (369 saliti + 298 discesi)."}
{"id": "5764987", "revid": "27723", "url": "https://it.wikipedia.org/wiki?curid=5764987", "title": "Stazione di Mezzolara", "text": "La stazione di Mezzolara \u00e8 una fermata ferroviaria a servizio della frazione Mezzolara di Budrio, nella citt\u00e0 metropolitana di Bologna. Sorge ai margini del centro abitato.\n\u00c8 posta sulla ferrovia Bologna-Portomaggiore ed \u00e8 gestita da Ferrovie Emilia Romagna (FER).\nStoria.\nLa stazione \u00e8 stata inaugurata nel 1887.\nStrutture e impianti.\nLa stazione \u00e8 costituita da un fabbricato viaggiatori con sala d'attesa, un marciapiede e un piazzale esterno.\nMovimento.\nIl servizio passeggeri \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 418 persone.\nA novembre 2018, la stazione risultava frequentata da un traffico giornaliero medio di circa 569 persone (297 saliti + 272 discesi)."}
{"id": "5764988", "revid": "287204", "url": "https://it.wikipedia.org/wiki?curid=5764988", "title": "Tocantins Futebol Clube", "text": "Il Tocantins Futebol Clube, noto anche semplicemente come Tocantins de Palmas, \u00e8 una societ\u00e0 calcistica brasiliana con sede nella citt\u00e0 di Palmas, capitale dello stato del Tocantins.\nStoria.\nIl club \u00e8 stato fondato il 10 ottobre 1999 come Clube Atl\u00e9tico Tocantinense, nel 2006 ha cambiato nome in Tocantins Futebol Clube. Ha vinto il Campionato Tocantinense nel 2008, dopo aver battuto il Gurupi in finale. Il Tocantins ha partecipato al Campeonato Brasileiro S\u00e9rie D nel 2009, dove \u00e8 stato eliminato alla prima fase."}
{"id": "5764989", "revid": "309289", "url": "https://it.wikipedia.org/wiki?curid=5764989", "title": "Jengish Chokusu", "text": ""}
{"id": "5764990", "revid": "486946", "url": "https://it.wikipedia.org/wiki?curid=5764990", "title": "\u017de\u0146i\u0161 \u010cokusu", "text": ""}
{"id": "5764998", "revid": "27723", "url": "https://it.wikipedia.org/wiki?curid=5764998", "title": "Stazione di Guarda (Italia)", "text": "La stazione di Guarda \u00e8 una fermata ferroviaria a servizio della localit\u00e0 di Guarda di Molinella e della frazione di San Pietro Capofiume. \u00c8 posta sulla ferrovia Bologna-Portomaggiore ed \u00e8 gestita da Ferrovie Emilia Romagna (FER).\nStoria.\nLa stazione \u00e8 stata inaugurata nel 1887.\nStrutture e impianti.\nLa stazione \u00e8 costituita da un fabbricato viaggiatori con sala d'attesa, un marciapiede e un piazzale esterno con parcheggio.\nMovimento.\nIl servizio passeggeri \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 77 persone.\nA novembre 2019, la stazione risultava frequentata da un traffico giornaliero medio di circa 118 persone (58 saliti + 60 discesi)."}
{"id": "5765001", "revid": "1573940", "url": "https://it.wikipedia.org/wiki?curid=5765001", "title": "Abbazia di Bellelay", "text": "L'abbazia di Bellelay (in tedesco \"Kloster Bellelay\") \u00e8 un ex complesso religioso benedettino che si trova a Saicourt, comune svizzero nella regione del Giura Bernese (Canton Berna).\nStoria.\nL'abbazia fu fondata nell'omonima valle nel 1140. Nel 1797, con l'occupazione francese, l'edificio perse la sua funzione religiosa e divent\u00f2 prima una fabbrica di orologi, poi una fabbrica di birra, quindi una vetreria. Nel 1890 l'abbazia venne acquisita dal Canton Berna che ne fece un'importante clinica psichiatrica.\nFa parte dell'Inventario dei beni culturali svizzeri d'importanza nazionale e regionale e l'intero complesso dell'ex abbazia \u00e8 inserito nell'Inventario degli insediamenti svizzeri da proteggere."}
{"id": "5765002", "revid": "104458", "url": "https://it.wikipedia.org/wiki?curid=5765002", "title": "Monastero di Bellelay", "text": ""}
{"id": "5765003", "revid": "104458", "url": "https://it.wikipedia.org/wiki?curid=5765003", "title": "Bellelay (Saicourt)", "text": ""}
{"id": "5765004", "revid": "339392", "url": "https://it.wikipedia.org/wiki?curid=5765004", "title": "Umanesimo italiano del XV secolo", "text": ""}
{"id": "5765005", "revid": "580197", "url": "https://it.wikipedia.org/wiki?curid=5765005", "title": "Primeira Divis\u00e3o", "text": ""}
{"id": "5765006", "revid": "287204", "url": "https://it.wikipedia.org/wiki?curid=5765006", "title": "Felony", "text": ""}
{"id": "5765007", "revid": "228587", "url": "https://it.wikipedia.org/wiki?curid=5765007", "title": "Primeira Divis\u00e3o (disambigua)", "text": ""}
{"id": "5765012", "revid": "767487", "url": "https://it.wikipedia.org/wiki?curid=5765012", "title": "Felony (film)", "text": "Felony \u00e8 un film del 2013 diretto da Matthew Saville.\nTrama.\nIl detective Mal Toohey rimane illeso dopo una sparatoria nel corso di una retata antidroga. Dopo essere stato celebrato dai colleghi, l'uomo torna a casa guidando ubriaco di notte e colpisce con il suo specchietto un bambino in bicicletta che cade e rimane gravemente ferito. Egli chiama un'ambulanza, ma quando sulla scena giungono i detective Jim Melic e Carl Summer nega ogni coinvolgimento nell'incidente. Melic si dimostra da subito sospettoso ed inizia ad indagare. Egli capisce che i fatti di quella notte sono nascosti dalla reticenza di Toohey, ma non sa che \u00e8 stato aiutato dal collega Summer che ha falsificato l'alcol-test e ostacolato le indagini. Toohey, nel frattempo, inizia ad essere logorato dai sensi di colpa per quello che ha fatto. Vorrebbe confessarlo per liberarsi la coscienza, ma gli viene impedito sia da Summer, che vuole proteggere il corpo di polizia, sia dalla moglie. Quando il bambino muore senza essere mai uscito dal coma, Toohey crolla emotivamente. Ferito per un tamponamento, raggiunge insanguinato e frastornato la casa della famiglia del bambino e, davanti agli agenti intervenuti, confessa e chiede perdono alla madre che si allontana.\nProduzione.\nProtagonisti del film sono Tom Wilkinson, Joel Edgerton, Jai Courtney e Melissa George. Edgerton \u00e8 anche autore della sceneggiatura, nonch\u00e9 produttore della pellicola.\nDistribuzione.\nIl film \u00e8 stato presentato in anteprima il 10 settembre 2013 al Toronto International Film Festival. \u00c8 stato poi distribuito nelle sale cinematografiche australiane il 28 agosto 2014."}
{"id": "5765020", "revid": "916580", "url": "https://it.wikipedia.org/wiki?curid=5765020", "title": "Boscia senegalensis", "text": "Boscia senegalensis , nota come hanza, \u00e8 una pianta arborea perenne della famiglia delle Capparaceae che cresce in zone semiaride e aride dell'Africa settentrionale."}
{"id": "5765025", "revid": "767487", "url": "https://it.wikipedia.org/wiki?curid=5765025", "title": "B, la pel\u00edcula", "text": "B, la pel\u00edcula \u00e8 un film del 2015 diretto da David Ilundain."}
{"id": "5765026", "revid": "2025649", "url": "https://it.wikipedia.org/wiki?curid=5765026", "title": "Mario Amadeo", "text": "Biografia.\nAmadeo studi\u00f2 filosofia e per breve tempo ha lavorato come accademico in quella zona. Nel corso del 1930 il giovane Amedeo era strettamente associato con l'anti-liberalismo ispirandosi ai scrittori cattolici conservatori come L\u00e9on Bloy, Charles P\u00e9guy, Jacques Maritain, Gilbert Keith Chesterton, Hilaire Belloc, Giovanni Papini e Ramiro de Maeztu. Come tale egli apparteneva al gruppo di autori e attivisti di destra che comprendeva Carlos Ibarguren, Manuel G\u00e1lvez, Juan Carulla, Ernesto Palacio, M\u00e1ximo Etch\u00e9copar e Rodolfo e Julio Irazusta.\n\u00c8 stato anche il presidente dell\"'Ateneo de la Rep\u00fablica\", un club semi-segreto attivo nel 1940 e accusato di fascismo, dai suoi avversari, che comprendeva un numero di ministri del governo tra i suoi membri. Fondatore dell'Azione Cattolica nel mondo nel 1931, cos\u00ec come il giornale di destra \"El Baluarte\", Amadeo \u00e8 stato influenzato nelle sue idee politiche da Ramiro de Maeztu e Hispanidad ed ha sostenuto un tradizionalismo antidemocratico che anche cercato di corporativismo e di un nazionalismo economico che ha cercato di limitare l'influenza del capitale straniero nella vita argentina. Era un entusiasta sostenitore del regime di Francisco Franco in Spagna.\nDurante la seconda guerra mondiale Amadeo era a favore delle Potenze dell'Asse. Amadeo era vicino a Juan Carlos Goyeneche, un frequente visitatore nazista durante la seconda guerra mondiale, che gli assicur\u00f2 la comunicazione tra Goyeneche e il ministro degli Esteri Enrique Ruiz Gui\u00f1az\u00fa. Nella sua carriera in seguito come ambasciatore alle Nazioni Unite avrebbe dimostrato ulteriori simpatie naziste quando ha attaccato Israele per il sequestro di Adolf Eichmann.\nPeronismo.\nAll'interno del gabinetto del generale Lonardi, fece parte di un ceppo nazionalista cattolico.\nAmadeo inizialmente rimase fedele a Per\u00f3n, e in effetti gli salv\u00f2 la vita quando, dopo la caduta di quest'ultimo il 19 settembre 1955, il leader deposto scivol\u00f2 sul lancio che lo stava portando dal Paraguay e sarebbe annegato non fosse intervenuto. Nonostante questo Amadeo avrebbe poi criticato Per\u00f3n per l'utilizzo dei lavoratori come base per il suo regime, piuttosto che seguire il vecchio progetto nazionalista della gerarchia che lui e i suoi contemporanei approvarono.\nA seguito del colpo di stato contro Per\u00f3n, il 25 settembre, Amadeo \u00e8 stato nominato ministro degli Esteri per il Presidente Eduardo Lonardi.\n\u00c8 stato anche membro fondatore del \"Tradici\u00f3n, Familia y Propiedad\" movimento inizialmente fondata in Brasile nel 1960.\nNazioni Unite.\nA seguito della sua incapacit\u00e0 di ottenere il sostegno come leader politico, Amadeo intraprese una lunga carriera con le Nazioni Unite, che serv\u00ec in un certo numero di volte come vice-presidente della Commissione delle Nazioni Unite sull'uso pacifico dello spazio extra-atmosferico. Nel maggio 1959 \u00e8 stato anche presidente del Consiglio di Sicurezza. Per lungo tempo ha servito come capo della delegazione argentina all'istituzione ma si \u00e8 rivelata una scelta discutibile.\nAmadeo \u00e8 stato coinvolto nelle sparizioni durante la Guerra Sporca ed era personalmente responsabile della legge m\u00b0 22068 che ha permesso al governo di dichiarare chiunque fosse scomparso entro 90 giorni, legalmente morto. Allo stesso tempo, per\u00f2 Amadeo \u00e8 stato anche un membro della Sotto-Commissione sulla prevenzione della discriminazione e la protezione delle minoranze allegati alla Commissione delle Nazioni Unite per i diritti umani, che stava indagando sulle sparizioni."}
{"id": "5765028", "revid": "767487", "url": "https://it.wikipedia.org/wiki?curid=5765028", "title": "Desconocido - Resa dei conti", "text": "Desconocido - Resa dei conti (\"El desconocido\") \u00e8 un film del 2015 diretto da Dani de la Torre ed interpretato dai premi Goya Luis Tosar, Javier Guti\u00e9rrez \u00c1lvarez e Goya Toledo.\nIl film \u00e8 ispirato al caso spagnolo della vendita delle \"Participaciones Preferentes\", un prodotto finanziario ad alto rischio venduto da alcune ai propri clienti senza dar loro alcuna informazione.\nTrama.\nCarlos (Luis Tosar) \u00e8 un ambizioso e stimato dirigente di banca, molto concentrato sulla propria carriera. Una mattina, a causa di un improvviso impegno lavorativo, decide di accompagnare personalmente i figli a scuola, mansione che generalmente \u00e8 svolta dalla moglie Marta. Ma, appena salito in macchina, qualcosa non va e subito quella che doveva essere per lui giornata come le altre diventa un incubo dalle conseguenze impensabili. Improvvisamente a bordo squilla un cellulare, da cui la voce fredda di uno sconosciuto gli intima di accreditare immediatamente un'ingente cifra di denaro sul suo conto. Se i soldi non dovessero arrivare nel tempo prestabilito, Carlos salter\u00e0 in aria insieme ai suoi figli.\nLo sconosciuto ricattatore ha infatti posizionato sotto i loro sedili una bomba che potr\u00e0 innescare in qualsiasi momento. Inizia cos\u00ec una folle corsa contro il tempo e contro un avversario invisibile che, per\u00f2, sembra conoscere tutto di lui e non \u00e8 intenzionato a dargli pace. Per salvarsi e salvare la sua famiglia Carlos deve essere disposto a perdere, in poche ore, tutto quello che ha, compresa la dignit\u00e0 di fronte ai suoi figli. Imprigionato tra due fuochi, da una parte il ricattatore e dall'altra la polizia che lo tallona credendolo il vero attentatore, Carlos dovr\u00e0 cercare di mantenere i nervi saldi, rendendosi finalmente conto della crisi della sua famiglia e della propria disonest\u00e0. Un confronto drammatico e imprevisto che lo porter\u00e0 a focalizzarsi su quelli che sono i valori veri della vita.\nDistribuzione.\nIl film, distribuito in Italia da \"Satine Noir\", label di Satine Film, \u00e8 uscito al cinema il 31 marzo 2016. In Spagna \"El Desconocido\" ha totalizzato 500.000 spettatori.\nRemake.\nNel 2018 \u00e8 stato prodotto un remake tedesco intitolato \"Steig. Nicht. Aus!\" e diretto da Christian Alvart.\nNel 2022 verr\u00e0 inoltre prodotto un ulteriore remake statunitense dal titolo Retribution, diretto da Nimr\u00f3d Antal con protagonista Liam Neeson."}
{"id": "5765029", "revid": "124141053", "url": "https://it.wikipedia.org/wiki?curid=5765029", "title": "Mar\u0161al roda vojsk", "text": "Mar\u0161al roda vojsk (russo : \u041c\u0430\u0440\u0448\u0430\u043b \u0440\u043e\u0434\u0430 \u0432\u043e\u0439\u0441\u043a; translitterato: Mar\u0161al roda vojsk; letteralmente: maresciallo del tipo di truppe) \u00e8 stato un grado delle forze armate sovietiche dal 1943 al 1974.\nAll'epoca era il grado pi\u00f9 basso tra i marescialli dell'Armata Rossa e poi dell'esercito sovietico.\nI marescialli di corpo erano coloro i quali erano destinati al comando di una grande formazione di un'Arma o di un corpo. Dal punto di vista nominale il livello di grado era equivalente a generale dell'armata, tuttavia gli ufficiali generali che si fregiavano di quel grado non erano autorizzati, non avendo le specifiche competenze, ad assolvere compiti di comando di un'Arma o di una grande formazione quali una grande unit\u00e0 corazzata o di una grande unit\u00e0 di artiglieria.\nIstituzione del grado.\nIl termine \"maresciallo di corpo\" (letteralmente maresciallo del tipo di truppe) era un calco dal tedesco \"General der Waffengattung\" (Generale di corpo; letteralmente: generale del tipo d'arma); nella Russia imperiale esisteva gi\u00e0 la denominazione di General roda vojsk (in russo letteralmente: generale del tipo di truppe; cirillico: \u0413\u0435\u043d\u0435\u0440\u0430\u043b \u0440\u043e\u0434\u0430 \u0432\u043e\u0439\u0441\u043a) per gli ufficiali generali creati alla fine del XVII secolo quando Pietro il Grande aveva creato nell'Esercito Imperiale Russo nel 1699 i gradi di generale della fanteria e generale della cavalleria. \nIn epoca sovietica i primi ufficiali generali dell'aviazione, dell'artiglieria e delle truppe corazzate furono promossi a questo grado il 16 gennaio 1943.\nNel mese di ottobre del 1943 seguirono le nomine dei marescialli del Corpo delle comunicazioni e del Corpo degli ingegneri. \nI vertici di ciascuna Arma avevano il grado di maresciallo comandante di corpo: \nDistintivi di grado.\nIl distintivo di grado era simile a quello di maresciallo dell'Unione Sovietica con una sola grande stella, con la differenza che mentre nel distintivo di grado nel maresciallo dell'Unione Sovietica la stella era accompagnata dall'emblema dell'Unione Sovietica, nei marescialli capo e nei marescialli d'Arma la stella era accompagnata dall'emblema della propria Arma. La differenza nei distintivi di grado tra i marescialli capo, che erano al comando di un'Arma, e i marescialli d'Arma era nella stella che nei marescialli capo era circondata da foglie di alloro."}
{"id": "5765031", "revid": "767487", "url": "https://it.wikipedia.org/wiki?curid=5765031", "title": "Todas las mujeres", "text": "Todas las mujeres \u00e8 un film del 2013 diretto da Mariano Barroso."}
{"id": "5765046", "revid": "767487", "url": "https://it.wikipedia.org/wiki?curid=5765046", "title": "Vado a scuola", "text": "Vado a scuola (\"Sur le chemin de l'\u00e9cole\") \u00e8 un film-documentario del 2013 diretto da Pascal Plisson.\nIl film documenta le sfide quotidiane che devono vivere ogni giorno quattro bambini (Zahira in Marocco, Jackson in Kenya, Carlos in Argentina in una citt\u00e0 della Patagonia e Samuel in India) per raggiungere le loro scuole.\nTrama.\nSpinti dal desiderio di conoscenza e la speranza di un futuro migliore, quattro bambini affrontano con difficolt\u00e0 le avversit\u00e0 dell'ambiente che li circonda.\nJackson, 11 anni, percorre ogni giorno quindici chilometri nella savana del Kenya tra animali selvatici. Zahira, 12 anni, sulle aspre montagne dell'Atlante marocchino cammina per una giornata intera per raggiungere la scuola. Samuel, 13 anni, percorre quotidianamente sulla sedia a rotelle, accompagnato dai due fratellini, 4 chilometri di strada sabbiosa, fiumi e mangrovie. Carlos, 11 anni, attraversa a cavallo le pianure della Patagonia per coprire i diciotto chilometri che lo separano dalla scuola. La maggior parte delle donne non sa leggere e scrivere. I bambini dovevano procurarsi il cibo attraverso la caccia.\nI bambini stanno per realizzare il loro sogno: imparare a leggere a scrivere, ad avere un lavoro e diventare adulti indipendenti e promotori di sviluppo."}
{"id": "5765049", "revid": "1000783", "url": "https://it.wikipedia.org/wiki?curid=5765049", "title": "Dorotea di Hohenzollern (1430-1495)", "text": ""}
{"id": "5765059", "revid": "281901", "url": "https://it.wikipedia.org/wiki?curid=5765059", "title": "Enchelycore anatina", "text": "Enchelycore anatina (Lowe, 1838), , \u00e8 una specie appartenente alla famiglia \"Muraenidae\".\nDescrizione.\nI maschi grandi possono raggiungere 120 cm di lunghezza. Si distingue per la sua colorazione vivace gialla, arancione e marrone, possiede un cranio allungato con una bocca irta di lunghi denti trasparenti.\nDistribuzione.\nQuesta specie \u00e8 diffusa nell'Atlantico orientale (Azzorre, Madeira, Canarie, Capo Verde e Sant'Elena) e nel Mediterraneo."}
{"id": "5765090", "revid": "963244", "url": "https://it.wikipedia.org/wiki?curid=5765090", "title": "Canto aquileiese", "text": "Il canto aquileiese o canto patriarchino era un particolare stile di canto liturgico connesso al relativo rito patriarchino, specifico delle diocesi di Aquileia e sue dipendenze.\nInfluenza culturale di Aquileia.\nLa colonia di Aquileia fu fondata nell'anno 181 a.C.; grazie alla sua condizione di collegamento fra Italia Settentrionale e Balcani e facile collegamento con l'Europa centrale (essendo il porto pi\u00f9 settentrionale del Mar Mediterraneo). La citt\u00e0 giunse a contare trecentomila abitanti, tanto da diventare le nona citt\u00e0 pi\u00f9 grande dell'Impero e la quarta dell'Italia romana. Sulle vie del commercio giunse ben presto anche il cristianesimo, che ebbe un notevole impulso con l'opera di pensatori quali san Girolamo, sant\u2019Eliodoro, Rufino e san Nepoziano. A conferma dell'importanza raggiunta, anche in ambito religioso, ad Aquileia si tenne nel 381 un concilio.\nOrigine del canto patriarchino.\nIl rito ed il canto propri del patriarcato di Aquileia si devono alla rielaborazione locale di due influssi, un primo orientale ed un secondo occidentale. Nel territorio di Aquileia nel corso del VII secolo sono attestate tre specie di liturgie, in particolare, oltre al rito benedettino ed ambrosiano:\nSan Cromazio, vescovo della citt\u00e0, svolse infatti un'intensa opera teologica ed era in contatto con Rufino e san Girolamo, insediati in quel periodo in Palestina. Ad ulteriore riprova della discendenza orientale del rito patriarchino, San Giovanni Cassiano, riferisce che \"in tutto l'Egitto ed in tutta la Tebaide si recitano dodici salmi sia nelle ore vespertine, come nelle solennit\u00e0 notturne, seguiti da due lezioni, una dell'Antico ed una del Nuovo Testamento\u201d. la liturgia adottata ad Aquileia da San Cromazio sino a San Paolino era quindi la stessa usata in Tebaide ed in Egitto. Sant'Ambrogio scrisse poi, proprio in occasione del concilio ad Aquileia\nIl Codex Rehdigeranus attesta infine la presenza di un anno liturgico proprio ad Aquileia, molto simile a quello orientale, specialmente riguardo alle feste del Signore, della Madonna e degli apostoli ed evangelisti.\nDurante l'Alto Medioevo il territorio di quello che era ormai divenuto il patriarcato di Aquileia, entrato nell'orbita politica del Sacro Romano Impero, sub\u00ec l'influenza culturale del monastero benedettino svizzero di San Gallo, tanto che vari patriarchi ne erano stati prima abati; un secondo influsso provenne in quel periodo dall'abbazia di Pomposa, presente nel territorio aquileiese con molti monasteri. Questi influssi sono particolarmente evidenti nei canti processionali, le sequenze, i tropi, i discanti e i drammi sacri . A dimostrazione della vitalit\u00e0 religioso-culturale di Aquileia, Valafrido Strabone testimonia di San Paolino che:\nInfluenza sugli altri canti occidentali.\nAquileia svilupp\u00f2 uno stile liturgico e musicale proprio prima di Milano, a riprova della primitiva maggiore influenza aquileiese si nota che i confini della diocesi aquileiese si estesero sino a Monza; la formazione dello stile musicale ambrosiano inizi\u00f2 poi solo con l'arcivescovo Odelsperto e mentre nel V-VI secolo i rispettivi vescovi si consacrano a vicenda (come riferisce papa Pelagio I), tra il IX e il XII secolo i vescovi milanesi erano scelti tra il clero aquileiese. Da ci\u00f2 si evince il primato del repertorio liturgico-musicale aquileiese sull'ambrosiano.\nPer quanto riguarda il repertorio romano, lo stesso San Girolamo disse che\ne Cromazio scrisse:\nCi\u00f2 \u00e8 confermato dal fatto che lo sviluppo dei repertori romano e aquileiese avvenne in concomitanza con lo scisma dei Tre Capitoli, che si protrasse per circa due secoli ed isol\u00f2 liturgicamente e politicamente Aquileia da Roma; fu quindi Aquileia ad influire sul repertorio romano e non viceversa.\nPer quanto concerne il canone della messa, l'attuale canone romano sarebbe stato introdotto nella liturgia romana dall'Oriente attraverso Aquileia con il tramite Ravenna. Ci\u00f2 \u00e8 provato dalla cerimonia della \"fractio panis\": i pi\u00f9 antichi esempi si trovano nelle liturgie orientali di San Giacomo e di San Marco. Prima dell'unificazione carolingia, nella liturgia aquileiese esistevano dei canti per la \"fractio panis\", con melodie e testi uguali (in oriente in greco, in occidente in latino), mentre non esistevano canti analoghi n\u00e9 a Roma n\u00e9 a Milano, in quanto essa veniva fatta prima dell'orazione. Tali canti compaiono a Milano solo all'epoca di papa Sergio, il quale introdusse il canto dell'Agnus Dei in luogo \"confractorium\" di origini orientali.\nFine del canto patriarchino.\nNonostante il concilio di Trento avesse permesso che i riti antichi di oltre duecento anni potessero continuare, nel sinodo di Udine del 1596 il patriarca Francesco Barbaro, abol\u00ec il rito aquileiese. Le cronache del tempo ci dicono che il clero \"non aveva pi\u00f9 tempo per pregare tanto a lungo con i formulari dell'antico e santo rito aquileiese, ma, per lo contrario, aveva tempo perch\u00e9 li preti andassero alla cacciagione, alle bettole e alli scandoli\".\nCaratteristiche del canto patriarchino.\nLo stile musicale \u00e8 di tipo semisillabico o neumatico (quando ad ogni sillaba del testo corrispondono piccoli gruppi di note, a differenza dei canti di genere sillabico, quando ad ogni sillaba del testo corrisponde una sola nota, o dei canti di genere melismatico, quando ogni sillaba del testo \u00e8 fiorita da molte note), che conferisce un andamento solenne, simile ai ritmi orientali. Le musiche sono semplici e differiscono dagli altri repertori italiani sia per i testi sia per la limitata estensione di note.\nPresunta fondazione apostolica della Chiesa di Aquileia.\nNessun codice aquileiese fino al XIII secolo cita il proprio per San Marco e al 25 aprile, festa di San Marco, rinviano alla messa di San Giorgio Protexisti (composta nel VII secolo e poi estesa per San Marco ed i martiri). Se San Marco fosse stato ritenuto il fondatore ci\u00f2 non sarebbe giustificabile, tanto pi\u00f9 che la liturgia per i santi \u00e8 solitamente abbondante. Gli scrittori del III, IV e V secolo come San Girolamo, Rufino, Cromazio, Venanzio Fortunato non hanno poi mai accennato la fondazione apostolica e fu per primo Paolo Diacono a citare tale leggenda. La confusione si \u00e8 probabilmente generata dal fatto che la liturgia adottata ad Aquileia fosse quella originaria della Tebaide ed Egitto che, come scrive San Giovanni Cassiano \"In tutto l'Egitto ed in tutta la Tebaide si adotta un modo di salmeggiare assai antico [\u2026]. \u00c8 vero che all'inizio del cristianesimo erano pochi coloro che si chiamavano monaci, per\u00f2 erano buonissimi. Questi avevano appreso le norme del vivere santamente dall'evangelista Marco, di beata memoria\u201d."}
{"id": "5765091", "revid": "287204", "url": "https://it.wikipedia.org/wiki?curid=5765091", "title": "Victor Bernier", "text": ""}
{"id": "5765093", "revid": "123297065", "url": "https://it.wikipedia.org/wiki?curid=5765093", "title": "PLOS ONE", "text": "PLOS ONE \u00e8 una rivista scientifica di tipo open access pubblicata da Public Library of Science (PLOS) dal dicembre 2006. Pubblica ricerche originali riguardanti tutte le discipline di ambito scientifico. Adotta il modello \u201cauthor pays\u201d puro, che prevede il pagamento di un contributo economico da parte degli autori degli articoli accettati. Gli articoli prima della pubblicazione vengono sottoposti ad un controllo di qualit\u00e0 preventivo e ad un successivo processo di peer review, ed il tasso di pubblicazione \u00e8 del 69%. Malgrado un calo nel numero di articoli pubblicati nell'ultimo periodo, la rivista risulta la pi\u00f9 grande al mondo nella sua tipologia. Il fattore di impatto (impact factor) di PLOS ONE nel 2014 ha raggiunto un valore di 3.234.\nStoria.\nLa rivista fu lanciata in versione beta e con il nome PloS ONE il 20 dicembre 2006 all'interno del progetto Public Library of Science, nato per diffondere una filosofia di condivisione libera di tutti gli studi scientifici. Nell'agosto del 2008 la periodicit\u00e0 pass\u00f2 da settimanale a giornaliera, e nell'ottobre dello stesso anno fu chiusa la fase beta. Nel 2012 vennero aggiornati il logo e la veste grafica delle pubblicazioni, assegnando un colore distintivo per ogni disciplina di base; per PLOS ONE venne scelto l'arancione.\nControversie.\nIl giornalismo scientifico open access \u00e8 stato messo sotto critica da chi ritiene che possa essere maggiormente vulnerabile a logiche commerciali ed editoria predatoria, garantendo di conseguenza una minor qualit\u00e0 degli articoli pubblicati. Nell'ottobre 2013 comparve su \"Science\" uno studio dal titolo \"Who's Afraid of Peer Review?\", in cui venivano messi sotto esame i filtri di 304 pubblicazioni scientifiche open access a cui era stato inviato un falso studio scientifico, basato su dati alterati in modo piuttosto evidente. Circa il 60% accettarono l'articolo per la pubblicazione, comprese testate appartenenti a gruppi editoriali prestigiosi. Tra quelli che lo respinsero PLOS ONE fu espressamente citato per la scrupolosit\u00e0 delle motivazioni addotte al rifiuto.\nNell'aprile 2015 due ricercatrici pubblicarono una lettera di rifiuto ad un loro articolo inviato per la pubblicazione su una rivista che si rivel\u00f2 essere PLOS ONE, contenente valutazioni di tipo sessista. Il direttore editoriale della rivista Damian Pattinson dispose un'inchiesta interna, al termine della quale il responsabile fu tolto dalla lista dei referenti per la peer review, sottoponendo quindi lo studio ad un nuovo esame."}
{"id": "5765094", "revid": "287204", "url": "https://it.wikipedia.org/wiki?curid=5765094", "title": "Marcos Pena", "text": ""}
{"id": "5765095", "revid": "287204", "url": "https://it.wikipedia.org/wiki?curid=5765095", "title": "Jonathan Pena", "text": ""}
{"id": "5765099", "revid": "729795", "url": "https://it.wikipedia.org/wiki?curid=5765099", "title": "Glavnyj mar\u0161al roda vojsk", "text": "I gradi di maresciallo comandante di corpo (russo : \u0433\u043b\u0430\u0432\u043d\u044b\u0439 \u043c\u0430\u0440\u0448\u0430\u043b \u0440\u043e\u0434\u0430 \u0432\u043e\u0439\u0441\u043a; translitterazione: Glavni mar\u0161al roda voisk ) e maresciallo di corpo (russo: \u043c\u0430\u0440\u0448\u0430\u043b \u0440\u043e\u0434\u0430 \u0432\u043e\u0439\u0441\u043a; translitterato: mar\u0161al roda voisk ) erano alti gradi militari delle Forze armate sovietiche. Il grado di maresciallo capo era immediatamente superiore al grado di \"maresciallo d'arma\" ed entrambi i gradi erano immediatamente superiori al grado di \"colonnello generale\" e pari al grado di generale dell'armata.\nIstituzione.\nI gradi di maresciallo dell'aviazione, dell'artiglieria e delle truppe corazzate vennero istituiti il 4 febbraio 1943. Il grado di maresciallo capo \u00e8 stato istituito il 27 ottobre 1943, contemporaneamente al grado di maresciallo del Genio e maresciallo delle comunicazioni. I marescialli capo e i marescialli d'arma indossavano nelle uniformi da parata anche la stella di maresciallo di 2 \u00b0 livello..\ni marescialli di corpo potevano conseguire normalmente la promozione a maresciallo comandante di corpo, ma non a maresciallo dell'Unione Sovietica. Dopo il 1984, il grado di maresciallo \u00e8 stato conservato solo per l'aviazione e l'artiglieria. Successivamente il grado di maresciallo non \u00e8 pi\u00f9 stato conferito anche in questi settori delle forze armate. I regolamenti dell'esercito russo del 1993 hanno sostituito i gradi di maresciallo di artiglieria e maresciallo dell'aviazione con il grado di generale dell'armata e il grado di maresciallo abolito.\nDistintivi di grado.\nIl distintivo di grado dei marescialli comandanti di corpo e dei marescialli di corpo erano simili a quello di maresciallo dell'Unione Sovietica con una sola grande stella, con la differenza che mentre nel distintivo di grado nel maresciallo dell'Unione Sovietica la stella era accompagnata dall'emblema dell'Unione Sovietica, nei marescialli comandanti di corpo e nei maresciallo di corpo la stella era accompagnata dall'emblema della propria Arma. La differenza nei distintivi di grado tra i marescialli comandanti di corpo, che erano al comando di un'Arma, e i marescialli di Corpo era nella stella che nei marescialli comandanti di corpo era circondata da foglie di alloro."}
{"id": "5765110", "revid": "287204", "url": "https://it.wikipedia.org/wiki?curid=5765110", "title": "Claus Morch", "text": ""}
{"id": "5765112", "revid": "767487", "url": "https://it.wikipedia.org/wiki?curid=5765112", "title": "Fussball Club S\u00fcdtirol 2001-2002", "text": "Questa pagina raccoglie le informazioni riguardanti il Fussball Club S\u00fcdtirol nelle competizioni ufficiali della stagione 2001-2002.\nStagione.\nNella stagione 2001-2002 il S\u00fcdtirol ha disputato il girone B del campionato di Serie C2, piazzandosi al quinto posto in classifica con 62 punti, e nei playoff con due pareggi per 1-1 \u00e8 stato eliminato dal Brescello che \u00e8 passato alle semifinali grazie al miglior piazzamento al termine della stagione regolare (terzo posto). Il torneo \u00e8 stato vinto con 70 punti dal Teramo che ha ottenuto la promozione diretta in Serie C1, la seconda promossa \u00e8 stata la Sambenedettese che ha vinto i playoff."}
{"id": "5765115", "revid": "767487", "url": "https://it.wikipedia.org/wiki?curid=5765115", "title": "Le ricette della signora Toku", "text": " \u00e8 un film del 2015 scritto e diretto da Naomi Kawase, basato sull'omonimo romanzo di Durian Sukegawa. Il film \u00e8 stato scelto per aprire la sezione \"Un Certain Regard\" al Festival di Cannes 2015. La pellicola \u00e8 stata inoltre presentata nella sezione \"Contemporary World Cinema\" del Toronto International Film Festival 2015.\n\u00c8 una storia di lealt\u00e0, amicizia, un vero e proprio inno alla semplicit\u00e0. Il film \u00e8 stato tratto dal libro \"Le ricette della signora Tokue\".\nTrama.\nSentaro \u00e8 un solitario e riservato venditore di dorayaki, piccoli dolcetti giapponesi composti da due dischi di Pan di Spagna al cui interno viene inserito un ripieno di marmellata di fagioli dolci, il cui piccolo negozio nella periferia di Tokyo \u00e8 frequentato assiduamente da pochi e soliti avventori, tra cui la giovane Wakana. Un giorno, una vecchietta si presenta nel negozio, chiedendo di essere assunta come aiuto cuoco. Sentaro, causa l'et\u00e0 della donna e avendo essa confessato di avere alcuni problemi alle mani e alle dita, rifiuta ma, dopo aver assaggiato il suo anko e avendolo trovato delizioso, decide di assumerla. Fin da subito, grazie al passaparola, la gente comincia ad accorrere al piccolo chiosco facendo, per la prima volta in molti anni, volare gli affari alle stelle. Intanto Toku, la vecchietta, insegna a Sentaro a fare un buon anko, rivelandogli che il segreto \u00e8 \"ascoltare\" e \"rispettare\" i fagioli azuki, accogliendoli nel nuovo ambiente con delicatezza.\nPoco tempo dopo, per\u00f2, la proprietaria del negozio, affittato a Sentaro, impone all'uomo di allontanare la vecchietta. Essa infatti sarebbe affetta da lebbra e la voce di ci\u00f2 si starebbe gi\u00e0 diffondendo per tutta la citt\u00e0. Sentaro, per\u00f2, decide di ignorare l'avvertimento e continuare a far lavorare Toku. A poco a poco, per\u00f2, i clienti cominciano a rarefarsi, fino a sparire del tutto. Toku, comprendendo la situazione, si licenzia, rivelando la sua storia a Sentaro attraverso una commovente lettera, dove condanna il pregiudizio degli uomini verso i diversi (ormai infatti nel suo stadio la malattia non \u00e8 pi\u00f9 contagiosa) e dove dice che ormai si \u00e8 rassegnata ad essere isolata dalla societ\u00e0 e vivere tutta la sua vita in un sanatorio. Sentaro le confessa di essere stato anche lui allontanato dalla societ\u00e0 dopo aver commesso un grave crimine e di lavorare nel chiosco per pagare i debiti che lo affliggono.\nIntanto Wakana confessa di aver detto solo a sua madre delle mani malate di Toku e Santaro dice che la voce sulla malattia si \u00e8 diffusa rapidamente e che la colpa \u00e8 soprattutto sua che non ha protetto l'anziana abbastanza. Wakana allora propone di andare con Sentaro a trovarla nel sanatorio. Qui i due scoprono che gli internati, nonostante i pregiudizi e la malattia, sono felici e innocui e fanno conoscenza di molti amici di Toku che, come lei, hanno passato tutta la loro vita rinchiusi in istituti ospedalieri. Sentaro, rincuorato dalle parole di Toku, decide di andare avanti con il negozio assumendo Wakana al posto della donna. Quando per\u00f2 la proprietaria del chiosco decide di ampliarlo e di affiancare a Sentaro il nipote viziato aspirante cuoco, l'uomo cade di nuovo in depressione. Esortato da Wakana, decide di visitare un'altra volta Toku, scoprendo, per\u00f2, che la donna \u00e8 morta tre giorni prima a causa di una polmonite. Toku ha per\u00f2 lasciato loro un ultimo insegnamento attraverso un registratore, dove li esorta a non vivere oppressi e infelici ma di cercare di essere s\u00e9 stessi e a non badare ai giudizi degli altri. Sentaro, quindi, si licenzia dal chiosco e comincia a vendere i dorayaki in un parco, questa volta con il sorriso sul volto."}
{"id": "5765132", "revid": "729019", "url": "https://it.wikipedia.org/wiki?curid=5765132", "title": "Buick Avenir", "text": "La Buick Avenir \u00e8 un Concept car costruita dalla casa automobilistica statunitense Buick nel 2015.\nContesto.\nL'Avenir fu svelata al pubblico durante il Salone dell'automobile di Detroit nel 2015 come studio di concetto sullo stile dei prossimi modelli del marchio. La linea \u00e8 opera di Warrack Leach.\nIl nome \"Avenir\" significa \"futuro\" in francese. Il veicolo adotta una propulsore V6 ad iniezione diretta di nuova generazione con un sistema che permette la disattivazione di alcuni cilindri quando la potenza richiesta \u00e8 contenuta. A bordo \u00e8 presente un touchpad da 12 pollici per il sistema di Infotainment.\nL'illuminazione \u00e8 affidata ai led ed il veicolo \u00e8 inoltre dotato di connessione 4G.\nCostruita sul telaio denominato \"Omega Platform\", la Avenir adotta un cambio automatico a 9 rapporti.\nL'anno successivo alla presentazione venne comunicato che non ci sarebbe stato nessuno sbocco produttivo."}
{"id": "5765136", "revid": "1522738", "url": "https://it.wikipedia.org/wiki?curid=5765136", "title": "Betty Gray", "text": ""}
{"id": "5765139", "revid": "287204", "url": "https://it.wikipedia.org/wiki?curid=5765139", "title": "Jesika Jimenez", "text": ""}
{"id": "5765150", "revid": "283826", "url": "https://it.wikipedia.org/wiki?curid=5765150", "title": "Campionato europeo di pallanuoto 2016 (maschile)", "text": "Il campionato europeo di pallanuoto 2016 \u00e8 stata la 32\u00aa edizione del torneo; si \u00e8 giocata a Belgrado nella Kombank Arena dal 10 al 23 gennaio 2016.\nIl torneo \u00e8 stato vinto dalla , che ha ottenuto il terzo titolo consecutivo, il quarto della sua storia (settimo, se si considerano i titoli vinti dalla Serbia e Montenegro e dalla Jugoslavia).\nFormula.\nPer la prima volta al torneo parteciperanno 16 nazionali invece che 12. Le 16 nazionali sono state divise in quattro gironi da quattro, i cui risultati servivano a determinare il tabellone degli ottavi di finale a cui partecipavano tutte le squadre. Sono stati disputati anche gli incontri necessari a stilare la classifica finale, determinanti per la qualificazione diretta al campionato successivo.\nSquadre partecipanti.\nSono state ammesse di diritto alla fase finale le seguenti nazionali:\nGli altri otto posti disponibili sono stati assegnati tramite le qualificazioni.\nSorteggio.\nIl sorteggio dei gruppi si \u00e8 tenuto il 4 ottobre 2015."}
{"id": "5765160", "revid": "767487", "url": "https://it.wikipedia.org/wiki?curid=5765160", "title": "Wealthfront", "text": "Wealthfront \u00e8 un'azienda di servizi di investimenti automatizzati con sede a Palo Alto in California fondata da Andy Rachleff e Dan Carroll nel 2008.\nLa societ\u00e0 ha ricevuto un finanziamento da Benchmark Capital, DAG Ventures, Index Ventures e da The Social+Capital Partnership, ma anche da singoli privati come Marc Andreessen, Ben Horowitz e Jeff Jordan.\nA maggio 2020, Wealthfront aveva pi\u00f9 di $ 13,5 miliardi di asset in gestione.\nStoria.\nWealthfront \u00e8 stata fondata dal co-fondatore di \"Benchmark\" Andy Rachleff e Dan Carroll nel 2008 come kaChing, una societ\u00e0 di analisi di fondi comuni, prima di dedicarsi alla gestione patrimoniale. Rachleff era il CEO fondatore dell'azienda. Nel dicembre 2012, l'azienda ha avviato la raccolta delle perdite fiscali per conti superiori a $ 100.000.\nLa societ\u00e0 ha iniziato il 2013 con 97 milioni di dollari di asset in gestione ed \u00e8 cresciuta del 450% in un anno. Nel 2013, Wealthfront ha introdotto \"l'indicizzazione diretta\", una piattaforma di raccolta delle perdite fiscali che acquista i singoli titoli di un portafoglio di investimenti. Tra gennaio 2014 e ottobre 2016, Adam Nash \u00e8 stato CEO di Wealthfront. Il fondatore Andy Rachleff ha ripreso il ruolo nel 2016.\nNel dicembre 2014, Wealthfront aveva pi\u00f9 di 1,7 miliardi di dollari di asset sotto gestione.\nNel 2016, Wealthfront ha avviato una partnership con lo stato del Nevada per lanciare un piano (529-plan) di risparmio universitario e agevolazioni fiscali. L'anno precedente, il Nevada ha approvato un nuovo credito d'imposta per i datori di lavoro che forniscono l'abbinamento dei fondi ai dipendenti che partecipano ai 529-plan, dei programmi di risparmio. Andy Rachleff \u00e8 presidente esecutivo e amministratore delegato. Nel gennaio 2018, Wealthfront ha lanciato lo strumento di pianificazione della propriet\u00e0 immobiliare per Path.\nNel gennaio 2020, Wealthfront \u00e8 stata inserita nella lista dei 10 migliori consulenti Robo di Business Insider nel 2020."}
{"id": "5765161", "revid": "1543377", "url": "https://it.wikipedia.org/wiki?curid=5765161", "title": "La ragazza meccanica", "text": "La ragazza meccanica (\"The Windup Girl\") \u00e8 il romanzo di esordio dello scrittore di fantascienza Paolo Bacigalupi pubblicato nel 2009.\nL'opera nel 2010 \u00e8 risultata vincitrice di molti premi letterari tra cui il premio Hugo per il miglior romanzo ex aequo con \"La citt\u00e0 e la citt\u00e0\" (\"The City &amp; The City\") dello scrittore China Mi\u00e9ville, il premio Nebula per il miglior romanzo, il premio John Wood Campbell Memorial per la stessa categoria e il premio Locus come migliore opera prima. \u00c8 stato inoltre incluso dal \"Time Magazine\" tra la rosa dei dieci migliori libri del 2009.\nNel romanzo, appartenente al filone fantascientifico biopunk, l'autore approfondisce alcuni temi gi\u00e0 trattati in due suoi precedenti racconti, \"The Calorie Man\" e \"Yellow Card Man\", entrambi inclusi nella raccolta \"Pump Six and Other Stories\".\nStoria editoriale.\nL'autore ha sviluppato la storia utilizzando le sue conoscenze in campo scientifico e bio-ambientali, acquisite a seguito di collaborazioni con giornalisti scientifici con i quali Bacigalupi ha avuto contatti quando lavorava come editor per la rivista \"High Country News\".\nTrama.\nL'umanit\u00e0, in piena crisi energetica a seguito dell'esaurimento del petrolio, lotta per la sopravvivenza contro l'innalzamento del livello dei mari che ha devastato il pianeta e distrutto le citt\u00e0 costiere. Alcune potenti multinazionali, note come \"compagnie caloriche\", hanno diffuso malattie e parassiti per distruggere le riserve alimentari mondiali e costringere il mercato ad acquistare organismi geneticamente modificati resistenti di loro produzione. Le disinvolte manipolazioni genetiche hanno determinato la diffusione di piaghe letali non solo per i vegetali ma anche per l'uomo come la cibiscosi, la micoruggine e la muffa-scabbia; tra le poche nazioni ribellatesi all'egemonia delle multinazionali vi \u00e8 la Thailandia. L'allora reggente Re Rama XII, con lungimiranza, anni prima aveva chiuso le frontiere, aveva imposto severissimi controlli sulle importazioni, ordinato la sterilizzazione di vaste aree di territorio contaminate, voluto la costituzione di una banca dei semi e mobilitato la popolazione per costruire dighe e canali per ostacolare le inondazioni. Il controllo del rispetto delle norme \u00e8 ora affidato alle \"camicie bianche\", corpo militare alle dipendenze del generale Pracha, capo del Ministero dell'ambiente in contrasto con l'arrivista ministro Akkarat, a capo del Ministero del commercio.\nAnderson Lake \u00e8 il direttore di una fabbrica occidentale di Bangkok che produce motori a energia cinetica le cosiddette \"kino-molle\", sviluppati con nuove tecnologie bio-meccaniche. L'uomo in realt\u00e0 \u00e8 un \"genescout\" che di nascosto conduce ricerche su vegetali resistenti alle innumerevoli malattie che hanno contaminato le riserve alimentari mondiali. Durante le sue indagini Anderson si imbatte in Emiko, la \"ragazza meccanica\" del titolo del romanzo, un essere umano artificiale frutto della bioingegneria giapponese creata per servire come geisha ma abbandonata in Thailandia dal suo \"proprietario\" e schiavizzata in un orribile bordello di Bangkok.\nContemporaneamente le potenti multinazionali hanno convinto Akkrat a sbarazzarsi del capitano Jaidee, ex lottatore di Muay thai, noto come \"la tigre di Bangkok\", incorruttibile camicia bianca ostacolo all'importazione illegale di prodotti operata massicciamente delle compagnie caloriche. Jaidee viene falsamente accusato di alto tradimento, accuse dalle quali non pu\u00f2 difendersi, per paura che la giovane moglie, Chaya, rapita e tenuta in ostaggio, venga uccisa. Una volta capito che la donna non sar\u00e0 mai rilasciata e forse gi\u00e0 uccisa, Jaidee effettua un'incursione nella sede del Ministero del commercio per cercare prove che lo scagionino. L'azione fallisce e Jaidee viene ucciso insieme al suo amico e braccio destro Somchai. Il comando delle camicie bianche viene assunto dalla corrotta tenente Kanya Chirathivat, sul libro paga dalle compagnie caloriche.\nAnderson sospetta che dietro alla miracolosa rinascita in Thailandia di vegetali creduti estinti, come la belladonna e il \"ngaw\", vi sia il lavoro di Gibbons, un \"generipper\" (ossia uno scienziato che opera ripping illegale su materiale genetico) creduto morto dopo essersi ribellato ai piani della compagnia calorica AgriGen, la stessa multinazionale per cui lavora anche lui. Anderson ordisce piani con il Ministero del commercio per impossessarsi della banca dei semi, necessaria per le sperimentazioni della sua compagnia; per ingraziarsi le simpatie dell'eminenza grigia della regina infanta, il Somdet Chaopraya, conoscendone le perversioni, gli rivela la presenza illegale della ragazza meccanica che vive nascondendosi alle camicie bianche. Emiko, durante una lunga notte, viene sottoposta a violenze sessuali di ogni genere e la mattina dopo, nonostante i blocchi psicologici imposti dall'educazione ricevuta e dalle modificazioni genetiche che la rendono servile e sottomessa, in un moto di rabbia trucida la corte di Chaopraya scatenando inconsapevolmente una guerra di successione al potere tra il ministro Akkarat e il generale Pracha.\nDurante la sanguinosa guerra civile Kanya, inizialmente riluttante, si riscatta lottando per il bene del suo Paese. La ragazza assume prima il comando di tutte le camicie bianche e, alla morte del generale Pracha, anche del Ministero dell'ambiente. Contemporaneamente il segretario di Anderson, Tan Hock Seng, profugo cinese e vittima, insieme a tutti gli altri sfollati di restrizioni razziste, tenta un personale riscatto che lo riporti ai fasti economici precedenti la sua fuga in Thailandia. L'uomo vorrebbe arricchirsi vendendo i progetti delle rivoluzionarie kino-molle alla malavita organizzata di Bangkok ma tutti i suoi tentativi saranno infruttuosi.\nKanya apparentemente sconfitta dalle forze congiunte di Akkrat e dell'AgriGen, riesce a mettere in salvo la banca dei semi e, con mossa azzardata, a sterminare i suoi nemici ma distruggendo le gigantesche pompe che tenevano la Thailandia al riparo dalle inondazioni. Anderson, colpito da un ceppo mutante di virus, muore inutilmente accudito da Emiko. La ragazza meccanica, in una Thailandia in lotta per la sopravvivenza contro la natura e quasi completamente sommersa dalle acque, trova finalmente la sua libert\u00e0.\nRiconoscimenti.\nIl romanzo ha ottenuto i seguenti riconoscimenti:\nNel 2009:\nNel 2010:\nNel 2011:\nNel 2012:\nNel 2013:"}
{"id": "5765166", "revid": "1543377", "url": "https://it.wikipedia.org/wiki?curid=5765166", "title": "Pedro Henr\u00edquez Ure\u00f1a", "text": "Biografia.\nFiglio di Francisco Henr\u00edquez y Carvajal, medico, pedagogo e politico divenuto presidente della Repubblica Dominicana nel 1916 appena prima della occupazione dell'isola da parte degli Stati Uniti e di Salom\u00e9 Ure\u00f1a, poetessa ed educatrice,\nsin da piccolo ebbe l'opportunit\u00e0 di conoscere eminenti uomini di cultura americana, tra i quali Jos\u00e9 Mart\u00ed,\nche frequentavano abitualmente la sua casa.\nHenr\u00edquez Ure\u00f1a, come intellettuale si form\u00f2 su entrambe le sponde dell'Atlantico, a cominciare dal Messico, dove soggiorn\u00f2 dall'et\u00e0 di ventidue anni partecipando all'attivit\u00e0 di svariati circoli letterari, contribuendo a rivitalizzare la cultura locale.\nLa sua carriera letteraria incominci\u00f2 nel 1905 come critico letterario con la pubblicazione di \"Ensayos criticos\", in cui mostr\u00f2 di aderire alle tendenze moderniste nelle sue riflessioni riguardanti D'Annunzio, Wilde e Dar\u00edo.\nCinque anni dopo usc\u00ec alle stampe \"Horas de estudio\", un saggio concernente le scienze sociali e sociologiche antipositiviste.\nNel 1914 soggiorn\u00f2 a Cuba dove ebbe modo di affinare i suoi principi e criteri di indagine scientifica, filosofica e di critica.\nNel biennio 1915-1916 si spost\u00f2 negli Stati Uniti, a Washington, dove collabor\u00f2 come giornalista con varie testate e con l'Universit\u00e0 del Minnesota come docente. In questo periodo svilupp\u00f2 idee e sentimenti umanisti e americanisti.\nIl suo percorso intellettuale itinerante prosegu\u00ec in Spagna, a Madrid, dal 1917 al 1920, dove segu\u00ec gli insegnamenti del filologo Men\u00e9ndez Pidal e realizz\u00f2 una prima serie di saggi riguardanti la letteratura, quali \"La versificaci\u00f3n irregular en la poes\u00eda castellana\" (1920) e \"Mi Espa\u00f1a\" (1922).\nLa sua ultima tappa culturale lo port\u00f2 a Buenos Aires, luogo in cui svolse la professione di docente, presso la locale Universit\u00e0, fine alla sua morte, oltre a collaborare con la rivista letteraria Sur fondata da Victoria Ocampo, ad eseguire numerose conferenze, gestire la Biblioteca americana, e fondare l'Universit\u00e0 Popolare.\nIn Argentina, approfond\u00ec soprattutto tematiche legate alla filologia, alla storia della cultura ispanica ed alle sue relazioni con i movimenti europei, ma anche alla sua indipendenza ed unit\u00e0.\nIn questi ultimi anni di vita effettu\u00f2 numerose lezioni universitarie anche negli Stati Uniti, presso le Universit\u00e0 del Minnesota, di Chicago e della California.\nTra le opere pi\u00f9 significative di questo suo ultimo periodo, si possono citare: \"Apuntaciones sobre la novela en Am\u00e9rica\" (1927), \"Sobre el problema del andalucismo dialectal de Am\u00e9rica\" (1937), \"Plenitud de Espa\u00f1a\" (1940), \"Corrientes Literarias en la Am\u00e9rica Hispana\" (1941), \"Historia cultural y literaria de la Am\u00e9rica hisp\u00e1nica\" (1947), \"Seis ensayos en busca de nuestra expresi\u00f3n\" (1952)."}
{"id": "5765167", "revid": "124123", "url": "https://it.wikipedia.org/wiki?curid=5765167", "title": "Robert F. Carrozza", "text": "Nato a Winthrop (Massachusetts) \u00e8 il fratellastro del capo della famiglia Patriarca Joseph Russo. Dopo che la sua matrigna spos\u00f2 suo padre, adott\u00f2 il nome Robert (Bobby) Russo\ncome nuovo nome tra gli affiliati.\nIl suo fratellastro divenne famoso per aver ucciso il sicario portoghese Joseph Barboza a San Francisco (California) nel 1976.\nRusso fu poi incarcerato sotto la legge anti-racket e mor\u00ec per cause naturali nel 1997.\nIl giornalista Howie Carr avrebbe scritto che a dispetto del suo fratellastro Robert Russo che si era guadagnato il rispetto degli altri capi della famiglia come Ilario Zannino e Angelo Mercurio, lui dal vicecapo Gennaro Anguilo era considerato come un completo ritardato."}
{"id": "5765168", "revid": "767487", "url": "https://it.wikipedia.org/wiki?curid=5765168", "title": "Meir Banai", "text": "\u00c8 stato definito una \"star veterana\" e \"una delle perenni punte di diamante della musica israeliana\".\nBiografia.\nMeir Banai \u00e8 nato a Gerusalemme in una famiglia ebraica tradizionalista di origine iraniana. Veniva da una famiglia di attori e cantanti: era il fratello dell'attrice Orna Banai e del cantante Eviatar Banai, nonch\u00e9 cugino dei musicisti Ehud Banai e Yuval Banai, e nipote del cantante e attore Yossi Banai. Suo padre, Ytzhak Banai, \u00e8 un giudice.\nTal Sondak, che ha rappresentato Israele agli Eurovision Song Contest 2001, ha detto di essere stato molto influenzato dalla musica di Banai. Nel marzo 2004, Banai ha fatto il suo primo concerto negli USA, nella sala Makor a New York.\nIl suo album \"Shma Koli\" (\"Ascolta la mia voce\") del 2007 rielabora testi e preghiere ebraiche tradizionali, mescolandole con musica moderna. Secondo la NMC records, nel Febbraio 2008 \"Shma Koli\" ha venduto 15.000 copie.\nIn tutto Banai ha registrato 10 album da solista e uno con Arkadi Duchin.\nIl 12 gennaio 2017 \u00e8 morto all'et\u00e0 di 55 anni dopo una lunga lotta contro il cancro.\nDiscografia.\nAlbums.\n Da solista \n Con Arkadi Duchin "}
{"id": "5765170", "revid": "1833437", "url": "https://it.wikipedia.org/wiki?curid=5765170", "title": "Distretto di Sesto San Giovanni", "text": "Il distretto di Sesto San Giovanni era il nome di un distretto progettato dal governo giacobino della Repubblica Cisalpina nel dipartimento d'Olona. Come molti enti simili, non trov\u00f2 piena applicazione a causa del caotico periodo rivoluzionario in cui fu ideato, e venne soppresso dopo solo un anno a causa di nuovi rivolgimenti politici.\nStoria.\nLa Costituzione della Repubblica Cisalpina progetto un nuovo ordinamento degli enti locali lombardi, partendo dal presupposto di una nuova geografia basata su una razionalizzazione illuministica anzich\u00e9 sui retaggi di secoli di storia. La funzione dei distretti, che andavano a sostituire l'istituto plurisecolare della pieve, sarebbe divenuto quello di svolgere le pi\u00f9 alte funzioni municipali nelle aree di notevole parcellizzazione comunale.\nNell'area nord orientale milanese, quella che era stata la Pieve di Bruzzano venne privata della sua zona nordoccidentale, pi\u00f9 vicina a Bollate, tra cui si trovava Cormano e l'antico capoluogo, funzione che venne trasferita a Sesto San Giovanni, localit\u00e0 appena aggregata al distretto insieme alla porzione meridionale e quel poco che rimaneva dell'ex Corte di Monza, orfana del suo centro in quanto le citt\u00e0 non facevano pi\u00f9 parte di nessun distretto, vista la logica con cui questi erano stati progettati. Il distretto venne classificato col numero 5.\nDefinito dalla legge 6 germinale anno VI, l'ente non riusc\u00ec ad avere una vera applicazione, poich\u00e9 pochi mesi dopo il golpe militare rivers\u00f2 il governo giacobino sostituendolo con uno pi\u00f9 conservatore e finalizzato ad ottenere risparmi per la guerra. Il distretto di Sesto, ritenuto troppo piccolo, venne subito cancellato a favore di circoscrizioni pi\u00f9 ampie.\nTerritorio.\nIl territorio del distretto era cos\u00ec suddiviso:"}
{"id": "5765171", "revid": "1776051", "url": "https://it.wikipedia.org/wiki?curid=5765171", "title": "Leopoldo Minesso", "text": "Biografia.\nLaureato a Padova, avvocato penalista, \u00e8 stato consigliere comunale, assessore, consigliere provinciale e membro della deputazione provinciale di Treviso. Cofondatore del quotidiano locale La Provincia e del periodico Archivio domestico, direttore della Banca Trevigiana del credito unito, ha presieduto la Camera di commercio e il consorzio per la Tranvia Mestre-Treviso-Sant'Artemio."}
{"id": "5765172", "revid": "1143927", "url": "https://it.wikipedia.org/wiki?curid=5765172", "title": "Illuministica", "text": ""}
{"id": "5765191", "revid": "838137", "url": "https://it.wikipedia.org/wiki?curid=5765191", "title": "Vincent M. Ferrara", "text": "Conosciuto come \"The Animal\" (l'animale), fu un affiliato della famiglia Patriarca di Boston.\nBiografia.\nIl 22 marzo 1990, Ferrara fu accusato di racket e altre accuse correlate insieme ad altri sei membri a lui collegati e ad un affiliato della famiglia Patriarca.\nIn dettaglio: lui, Raymond J. Patriarca, J.R. Russo, Robert Carrozza, Dennis Lepore, Carmen Tortora, Pasquale Barone e Angelo Mercurio, sono stati accusati di violvare la legge RICO.\nIl 12 aprile 2005 dopo 16 anni di prigione viene rilasciato."}
{"id": "5765192", "revid": "181699", "url": "https://it.wikipedia.org/wiki?curid=5765192", "title": "Ragazze di Alc\u00e0sser", "text": ""}
{"id": "5765193", "revid": "54354", "url": "https://it.wikipedia.org/wiki?curid=5765193", "title": "Robert Carrozza", "text": ""}
{"id": "5765197", "revid": "54354", "url": "https://it.wikipedia.org/wiki?curid=5765197", "title": "Raymond J. Patriarca", "text": ""}
{"id": "5765200", "revid": "54354", "url": "https://it.wikipedia.org/wiki?curid=5765200", "title": "Raymond L.S. Patriarca", "text": ""}
{"id": "5765203", "revid": "154059", "url": "https://it.wikipedia.org/wiki?curid=5765203", "title": "Pietra runica di Gripsholm", "text": ""}
{"id": "5765204", "revid": "729019", "url": "https://it.wikipedia.org/wiki?curid=5765204", "title": "John Fox (militare)", "text": "Ricevette, postumo, la Medal of Honor nel 1997, per aver sacrificato volontariamente la propria vita.\nBiografia.\nNacque a Cincinnati, nell'Ohio, il 18 maggio 1915. Frequent\u00f2 l'universit\u00e0 di \"Wilberforce\", partecipando alla Reserve Officers' Training Corps (ROTC) sotto il comando di Aaron R. Fisher e diplomandosi con il grado di sottotenente nel 1940. Aveva 29 anni quando, il 26 dicembre 1944, ordin\u00f2 il fuoco di artiglieria sulla sua posizione. Per tale gesto, nel 1982, fu insignito postumo della Distinguished Service Cross.. Pi\u00f9 di cinquanta anni dopo la sua morte, fu insignito anche della Medal of Honor. \u00c8 sepolto nel cimitero di Colebrook a Whitman, Massachusetts.\nAgli inizio degli anni novanta ci si rese conto che, a causa della loro razza, i soldati afro-americani non erano stati tenuti in considerazione nell'assegnazione della Medal of Honor. Dopo un'accurata rivisitazione, sette soldati afro-americani, tramite la Medal of Honor, ottennero nel 1997, un maggior riconoscimento. Il primo tenente Fox fu uno di questi sette soldati.\nCarriera militare.\nLa 92\u00aa divisione di fanteria, conosciuta come Buffalo Soldiers, fu una divisione afroamericana che combatt\u00e9 durante la seconda guerra mondiale. Il tenente John R. Fox apparteneva al 366\u00ba Reggimento di fanteria quando sacrific\u00f2 la sua vita per sconfiggere i tedeschi e salvare la vita dei propri compagni. Nel dicembre 1944, Fox faceva parte di una piccola squadra di osservatori che si offrirono volontariamente di avanzare fino al villaggio di Sommocolonia, nella valle del fiume Serchio. Le forze americane furono costrette ad abbandonare il villaggio dopo essere stati accerchiate dai tedeschi. Dalla sua posizione al secondo piano di una casa, Fox diresse il fuoco difensivo dell'artiglieria.\nI tedeschi occupavano le strade e attaccavano in forze, superando abbondantemente in numero il piccolo gruppo di soldati americani. Fox comunic\u00f2 via radio per aggiustare il tiro dell'artiglieria pi\u00f9 vicino alla sua posizione, poi comunic\u00f2 di sparare ancora pi\u00f9 vicino. Il soldato che ricevette l'ordine di Fox rimase impietrito, perch\u00e9 se avesse ottemperato la posizione di Fox sarebbe stata colpita, uccidendo Fox. Quando fu riferita la situazione a Fox egli rispose: \u201cFire it!\u201d (Fate fuoco!) Questo sacrificio ritard\u00f2 l'avanzata tedesca, consentendo alle altre unit\u00e0 statunitensi di riorganizzarsi per reagire all'attacco.\nIl suo gesto avrebbe aiutato le forze statunitensi, costrette alla temporanea ritirata, ad organizzare un contrattacco per riprendere il controllo del villaggio.\nLa motivazione ufficiale della Medal of Honor riporta che le truppe americane, dopo il ritorno nel paesino, avrebbero trovato il corpo di Fox in mezzo ai cadaveri di circa cento soldati tedeschi.\nRiconoscimenti.\nNel dopoguerra, i cittadini di Sommocolonia eressero un monumento ai nove uomini uccisi durante la battaglia, di cui otto soldati italiani e il tenente Fox. Nel 2005, l'azienda di giocattoli Hasbro realizz\u00f2 una miniatura \"per commemorare il tenente John R. Fox nella serie G.I. Joe \"Medal-of-Honor\".\"\nOnorificenze.\nMotivazione della Medal of Honor.\nPer le sue \"\"azioni valorose e coraggiose, fino al sacrificio supremo della sua propria vita\",\" Fox fu insignito postumo della Medal of Honor. La sua vedova, Arlene Marrow di Brockton, Massachusetts, recevette la sua medaglia dalle mani del presidente Bill Clinton in una cerimonia presso la Casa Bianca avvenuta il 13 gennaio 1997. In quel giorno, Clinton consegn\u00f2 altre sei medaglie ad altrettanti veterani afroamericani della seconda guerra mondiale dimenticati, tra cui \"Vernon Baker\", unico sopravvissuto.\nMotivazione:"}
{"id": "5765206", "revid": "1543377", "url": "https://it.wikipedia.org/wiki?curid=5765206", "title": "James Martorano", "text": "Affiliato alla famiglia Patriarca di Boston aveva anche legami con la banda di italo-irlandesi di Winter Hill Gang, sempre di Boston.\nSuo padre,era un immigrato proveniente da Riesi, in Sicilia, mentre sua madre era un irlandese-americana casalinga. \nSuo fratello maggiore era il noto sicario John Martorano. La famiglia si trasfer\u00ec poi a East Milton (Massachusetts).\nNel 1995 fu accusato, insieme ad altre 6 persone, di essere un partecipante attivo nella banda di Winter Hill Gang e nella famiglia Patriarca, fu accusato inoltre di estorsione."}
{"id": "5765230", "revid": "1972453", "url": "https://it.wikipedia.org/wiki?curid=5765230", "title": "Museo Agor\u00e0 Orsi Coppini", "text": "Il Museo Agor\u00e0 Orsi Coppini \u00e8 una struttura tematica sull'arte olearia che si trova a San Secondo Parmense, il museo fa parte dell'Associazione dei Castelli del Ducato di Parma, Piacenza e Pontremoli.\nLa storia.\nIl Museo Agor\u00e0 Orsi Coppini riporta alla memoria la tradizione dimenticata dell'olivo nel parmense. Anche se ad una prima analisi potrebbe apparire strano, la pratica dell'olivicoltura era infatti diffusa in Emilia e nel territorio di Parma al tempo degli Etruschi, ma fu poi abbandonata in epoca romana imperiale per l'abbondanza di olio a basso prezzo, per avere un nuovo sviluppo nel periodo medioevale quando il fabbisogno di olio sia per l'illuminazione che per scopi liturgici non poteva essere garantito dai commerci resi difficoltosi dalle problematiche socio-politiche dell'epoca.\nNacque quindi la necessit\u00e0 di procurarsi l'olio localmente e il problema fu risolto coltivando l'olivo in microambienti adatti; ci\u00f2 fu anche possibile per le particolarmente miti condizioni climatiche che caratterizzarono l'epoca tardo romana e il medioevo. Tuttavia, l'avvento della cosiddetta piccola era glaciale tra il 1400 e il 1800 e i conseguenti inverni estremamente rigidi che cominciarono a susseguirsi causarono il declino inarrestabile dell'olivicoltura non solo in Emilia, ma in tutto il nord Italia, a eccezione delle zone prossime ai laghi. Sino al XIX secolo non era comunque raro vedere coltivazioni di alberi di olivo in Val Taro e Val Ceno.\nIl museo.\nUbicato nel podere Fieniletto, un antico casello del parmigiano reggiano restaurato che si trova alle porte di San Secondo Parmense, il museo grazie a un percorso guidato consente al visitatore di ammirare svariati macchinari di lavoro utilizzati in diverse epoche nell'arte olearia, partendo dai sistemi pi\u00f9 antichi: i sistemi meccanici di produzione, a quelli pi\u00f9 recenti: i sistemi idraulici. In mostra permanente sono esposti:\nSistemi idraulici di produzione.\nNella struttura sono possibili percorsi didattici ad hoc per le scuole ed \u00e8 presente una sala per conferenze, seminari, convegni attrezzata per registrazioni e videoconferenze.\nL'agor\u00e0.\nNel parco di pertinenza del podere, piantumato con olivi secolari, \u00e8 collocata un'agor\u00e0 che pu\u00f2 ospitare su gradoni a tre livelli sino ad un massimo di 500 persone a sedere, costituendo un teatro all'aperto utilizzato per convegni e manifestazioni.\nCuriosit\u00e0.\nAnche se non facente parte in senso stretto del museo, ma della stessa propriet\u00e0 e idealmente naturale prosecuzione del filo conduttore agroalimentare e gastronomico che ha ispirato il museo, occorre menzionare \"Sinfonia dei Sapori\" ricavato da un importante restauro conservativo dell'ex-macello comunale di San Secondo Parmense che \u00e8 un omaggio alla spalla di San Secondo e a Giuseppe Verdi, grande estimatore di tale salume. Il complesso \u00e8 visitabile per degustazioni e momenti culturali, oltre ad ospitare una mostra permanente di fotografie della Villa Verdi."}
{"id": "5765235", "revid": "104458", "url": "https://it.wikipedia.org/wiki?curid=5765235", "title": "Kainbach", "text": ""}
{"id": "5765239", "revid": "104458", "url": "https://it.wikipedia.org/wiki?curid=5765239", "title": "Kalsdorf", "text": ""}
{"id": "5765240", "revid": "767487", "url": "https://it.wikipedia.org/wiki?curid=5765240", "title": "Sanchiaosaurus dengi", "text": "Il sanchiaosauro (Sanchiaosaurus dengi) \u00e8 un rettile acquatico estinto, appartenente ai saurotterigi. Visse nel Triassico medio (Anisico, circa 245 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale \u00e8 noto per uno scheletro quasi completo, conservatosi in vista ventrale. La lunghezza dell'animale era di circa un metro e mezzo, e il cranio era lungo quasi 20 centimetri. \"Sanchiaosaurus\" era dotato di un corpo abbastanza corto, di quattro arti appiattiti e simili a pagaie (in particolare gli anteriori, molto robusti) e di un collo lungo terminante in un cranio piatto e dal muso stretto. La sinfisi mandibolare (la parte della mandibola in cui i due rami si univano) era a forma di cucchiaio e allungata. Inoltre, questo animale era dotato di processi traversi degli archi neurali dorsali con un'espansione distinta a livello distale; l'omero era dotato di una parte terminale particolarmente ampia e appiattita, mentre l'ilio era privo di processo preacetabolare e dotati di una cresta iliaca ampia, bulbosa e ornata da tubercoli densi. \nClassificazione.\n\"Sanchiaosaurus\" \"dengi\" venne descritto per la prima volta da Yang Zhongjian (noto anche come C. C. Young) nel 1965, sulla base di un fossile quasi completo, esposto in vista ventrale, ritrovato nei pressi del ponte di Jinzhong nei dintorni della citt\u00e0 di Guiyang (Sanchiao) nella provincia di Guizhou, proveniente dal primo membro della formazione Guanling risalente all'Anisico. Secondo una descrizione di Olivier Rieppel (1999), questo animale sembrerebbe essere stato il rappresentante pi\u00f9 basale dei notosauroidi, un gruppo di rettili del Triassico notevolmente specializzati per la vita acquatica. Le affinit\u00e0 di \"Sanchiaosaurus\" con questo gruppo si basano sulla forma ritorta del coracoide e sulla peculiare forma dell'ilio. "}
{"id": "5765241", "revid": "22356", "url": "https://it.wikipedia.org/wiki?curid=5765241", "title": "Sanchiaosaurus", "text": ""}
{"id": "5765252", "revid": "104458", "url": "https://it.wikipedia.org/wiki?curid=5765252", "title": "Lassnitzhoehe", "text": ""}
{"id": "5765253", "revid": "155634", "url": "https://it.wikipedia.org/wiki?curid=5765253", "title": "Campionato europeo di pallanuoto 2016 (femminile)", "text": "Il campionato europeo di pallanuoto 2016 \u00e8 stata la 16\u00aa edizione del torneo; si \u00e8 giocata a Belgrado nella Kombank Arena dal 10 al 22 gennaio 2016.\nIl titolo \u00e8 stato vinto per la terza volta nella propria storia dall', capace di sconfiggere i in finale.\nFormula.\nAl torneo partecipano 12 squadre, 4 in pi\u00f9 dell'edizione precedente. Le 12 nazionali sono state divise in due gironi da sei, terminati i quali le prime quattro classificate sono state ammesse ai quarti. Sono stati disputati anche gli incontri necessari a stilare la classifica finale, determinanti per la qualificazione diretta al campionato successivo.\nSquadre partecipanti.\nSono state ammesse di diritto alla fase finale le seguenti nazionali:\nGli altri sei posti disponibili sono stati assegnati tramite le qualificazioni.\nSorteggio.\nIl sorteggio dei gruppi si \u00e8 tenuto il 4 ottobre 2015."}
{"id": "5765262", "revid": "1776051", "url": "https://it.wikipedia.org/wiki?curid=5765262", "title": "Gustavo Monti", "text": "Biografia.\nNato nella Tolmezzo austro-ungarica ancora adolescente partecipa ad una cospirazione anti-austriaca che lo costringe a emigrare a Udine per sfuggire all'arresto. Nel 1862, proclamato nel frattempo il Regno d'Italia, partecipa ad una spedizione in Val Trompia e nel 1866 \u00e8 volontario nelle file garibaldine nella terza guerra d'indipendenza. Tornato nella sua citt\u00e0, ora italiana, prende parte attiva alla vita politica; consigliere provinciale dal 1881 al 1913, membro della deputazione provinciale dal 1887 al 1889, \u00e8 stato deputato dei collegi di Pordenone e Spilimbergo per quattro legislature e senatore a vita dal 1909."}
{"id": "5765263", "revid": "1543377", "url": "https://it.wikipedia.org/wiki?curid=5765263", "title": "Episodi di Jane the Virgin (seconda stagione)", "text": "La seconda stagione della serie televisiva Jane The Virgin \u00e8 andata in onda negli Stati Uniti dal 12 ottobre 2015 al 16 maggio 2016 sul network The CW.\nIn Italia, la stagione \u00e8 stata interamente pubblicata sul servizio on demand Netflix il 31 dicembre 2016. \nLa stagione viene trasmessa in prima visione gratuita su Rai 2 a partire dal 13 giugno 2017."}
{"id": "5765265", "revid": "287204", "url": "https://it.wikipedia.org/wiki?curid=5765265", "title": "Nestelbach", "text": ""}
{"id": "5765266", "revid": "205250", "url": "https://it.wikipedia.org/wiki?curid=5765266", "title": "Fernando Marino", "text": "Biografia.\nLaureato a Bari in economia e commercio con una tesi sul marketing e la pubblicit\u00e0, \u00e8 imprenditore nel settore automobilistico. Dopo aver lavorato per diversi anni nell'azienda di famiglia, la concessionaria Ford Marino Auto di Brindisi, nel 1995 crea il gruppo \"Emmeauto srl\".\nNel 2011 entra a far parte del gruppo dei soci proprietari della New Basket Brindisi, divenendo presidente della societ\u00e0 brindisina all'inizio della stagione 2012-2013.\nNell'assemblea della Lega Basket del 13 giugno 2014 \u00e8 nominato all'unanimit\u00e0 presidente, in sostituzione del dimissionario Valentino Renzi. Ricopre ufficialmente l'incarico di presidente dal 1\u00ba luglio dello stesso anno. Il 15 aprile 2016 conclude anzitempo il mandato in scadenza a giugno, alla luce della propria candidatura a sindaco di Brindisi.\nCandidatosi a sindaco di Brindisi come espressione di una coalizione di centro-sinistra, il 19 giugno 2016, al ballottaggio, raccoglie il 48,87% dei consensi contro il 51,13% della sfidante Angela Carluccio del centro-destra, venendo sconfitto con uno scarto di circa 646 voti."}
{"id": "5765268", "revid": "104458", "url": "https://it.wikipedia.org/wiki?curid=5765268", "title": "Langegg", "text": ""}
{"id": "5765269", "revid": "123653526", "url": "https://it.wikipedia.org/wiki?curid=5765269", "title": "Codex Rehdigeranus", "text": "Il Codex Rehdigerianus indicato con \"l\" o 11 (nella numerazione Besauron), \u00e8 un manoscritto medievale latino scritto in una pergamena, che era conservata nella biblioteca di Breslavia. Il manoscritto \u00e8 attribuito a Cassiodoro II della Chiesa di santa Elisabetta di Breslavia. Il Codex ha preso il nome da Thomas Rehdiger, un antiquario di \u015al\u0105sko, che fu il mecenate di Vulcanius. Il manoscritto venne pubblicato nel 1913 ed \u00e8 datato palaeograficamente al VII o VIII secolo.\nContiene i testi Vetus Latina dei quattro Vangeli contaminati dalla Vulgata con lacune in Giovanni 16:13-21:25."}
{"id": "5765287", "revid": "767487", "url": "https://it.wikipedia.org/wiki?curid=5765287", "title": "Raaba-Grambach", "text": "Raaba-Grambach \u00e8 un comune austriaco di 4 159 abitanti nel distretto di Graz-Umgebung, in Stiria. \u00c8 stato creato il 1\u00ba gennaio 2016 dalla fusione dei precedenti comuni di Raaba e Grambach e ha lo status di comune mercato (\"Marktgemeinde\"); capoluogo comunale \u00e8 Raaba."}
{"id": "5765289", "revid": "15756", "url": "https://it.wikipedia.org/wiki?curid=5765289", "title": "Verily Life Sciences", "text": "Verily Life Sciences LLC \u00e8 un'azienda statunitense del gruppo Alphabet, dedicata sullo studio delle scienze della vita.\nDenominata in origine Google Life Sciences, l'organizzazione era una divisione di Google X fino al 10 agosto 2015, quando Sergey Brin ha annunciato la riorganizzazione aziendale. Il processo di ristrutturazione si \u00e8 completato il 2 ottobre e il 7 dicembre 2015 \u00e8 stata quindi rinominata in Verily Life Sciences, o pi\u00f9 semplicemente Verily.\nIl 9 settembre 2014, la divisione acquis\u00ec Lift Labs, creatrice di Liftware."}
{"id": "5765290", "revid": "104458", "url": "https://it.wikipedia.org/wiki?curid=5765290", "title": "Sankt Bartholomae", "text": ""}
{"id": "5765292", "revid": "1305772", "url": "https://it.wikipedia.org/wiki?curid=5765292", "title": "Mr. Freeze (videogioco)", "text": "Mr. Freeze \u00e8 un videogioco platform pubblicato nel 1984 per Amstrad CPC, Commodore 64 e ZX Spectrum da Firebird, all'epoca un'etichetta di titoli a basso costo.\nModalit\u00e0 di gioco.\nIl gioco \u00e8 ambientato in un enorme congelatore, composto da 6 stanze a schermata fissa con visuale di profilo. Mr. Freeze \u00e8 anche il nome del protagonista, che deve scongelare questi sei compartimenti raggiungendo l'apposito bottone in cima a ciascuno schermo. Le stanze sono collegate da passaggi e possono essere completate in qualsiasi ordine. Ogni stanza \u00e8 costituita da pi\u00f9 piani collegati da scale a pioli e infestata da pericoli come cibo animato, robot e raggi congelanti, e sono letali anche le cadute. Mr. Freeze pu\u00f2 saltare gli ostacoli e sparare orizzontalmente, ma i colpi hanno solo l'effetto di respingere temporaneamente i nemici.\nIl tema musicale \u00e8 l\"'Aria sulla quarta corda\" di Bach."}
{"id": "5765296", "revid": "115682348", "url": "https://it.wikipedia.org/wiki?curid=5765296", "title": "Francesco Orsini Baroni", "text": "Biografia.\nDiscendente di un ramo cadetto Pisano della famiglia Orsini, grande proprietario terriero, ha dedicato l'intera sua vita all'amministrazione e al potenziamento dei suoi fondi agricoli \"sperimentando con assidua, diligente osservazione i metodi ritenuti migliori a renderle pi\u00f9 fertili e fruttuose, e pi\u00f9 atti a favorire il progresso e lo sviluppo dell'industria agricola\". Consigliere dei comuni su cui insistono le sue terre, \u00e8 stato deputato per sette legislature e senatore a vita dal 1909."}
{"id": "5765306", "revid": "69794", "url": "https://it.wikipedia.org/wiki?curid=5765306", "title": "Carlo Panizzardi", "text": "Biografia.\nEra fratello del generale Pietro Panizzardi e di Alessandro, addetto militare a Parigi durante il caso Dreyfus.\nLaureato nel 1872, nello stesso anno entra nell'amministrazione dell'interno seguendo le orme paterne. Nominato prefetto nel 1899 ha retto le sedi di Trapani, Livorno e Milano. \u00c8 stato commissario prefettizio del comune di Minervino Murge. Nominato senatore a vita nel 1909."}
{"id": "5765307", "revid": "599013", "url": "https://it.wikipedia.org/wiki?curid=5765307", "title": "Erez Edelstein", "text": ""}
{"id": "5765308", "revid": "588155", "url": "https://it.wikipedia.org/wiki?curid=5765308", "title": "Chiesa di San Giorgio (Pozzomaggiore)", "text": "La chiesa di San Giorgio \u00e8 un edificio religioso situato a Pozzomaggiore, centro abitato della Sardegna nord-occidentale. Consacrata al culto cattolico \u00e8 sede dell'omonima parrocchia e fa parte della diocesi di Alghero-Bosa.\nLa chiesa, dedicata a san Giorgio (\"santu Giolzi\"), \u00e8 stata edificata nel XVI secolo in forme tardo gotico, sul modello gotico catalano a navata unica suddivisa in cinque campate - di cui la prima sovrastata dalla cantoria - con archi a sesto acuto su pilastri poligonali. Le volte sono a crociera costolonata e gemmata, con cappelle tra contrafforti voltate a botte.\nLa facciata, in conci dorati di arenaria ha contrafforti diagonali che formano con il piano del prospetto al quale si raccordano con due volute, una sorta di quinta, scenograficamente messa in risalto dalla pi\u00f9 tarda scalinata, che evidenzia l'originario dislivello. Sotto la cornice orizzontale, ornata da un tralcio di vite, si sviluppa un intreccio di archetti inflessi. Al culmine si colloca la statua del santo con la spada sguainata, in pietra candida che contrasta con lo scuro drago trachitico ai suoi piedi.\nIl portale, con sottili semicolonne fra pinnacoli \u00e8 privo di architrave mentre questo, deteriorato, \u00e8 scolpito con arcatelle inflesse, rievoca quello gotico della chiesa di San Pietro di Bosa.\nBeata Edvige Carboni.\nNel 2019, le spoglie mortali della beata Edvige Carboni, pozzomaggiorese, furono traslate nella Chiesa di San Giorgio. Le fu dedicata la gi\u00e0 cappella di San Giuseppe."}
{"id": "5765311", "revid": "72396", "url": "https://it.wikipedia.org/wiki?curid=5765311", "title": "OpenWetWare", "text": "OpenWetWare \u00e8 un sito wiki il cui obiettivo \u00e8 di \"supportare la ricerca aperta, l'istruzione, la pubblicazione, e la discussione nelle scienze biologiche e nell'ingegneria.\nOpenWetWare fu creato da studenti laureandi al MIT il 20 aprile 2005.\nInizialmente, nacque come un wiki di laboratorio privato per i laboratori di Drew Endy e Tom Knight al MIT.\nIl sito fu aperto per permettere ad ogni laboratorio ad unirsi il 22 giugno 2005.\nIl 6 aprile 2007 il sito ha ospitato 100 ricerche di laboratorio da oltre 40 istituti, tra cui l'universit\u00e0 di Boston, la Brown University, il Caltech, il Cambridge Research Institute, CNRS, Duke University.\nOpenWetWare gira sulla piattaforma MediaWiki su server Linux. I contenuti sono disponibili sotto licenza GFDL e Creative Commons ( obbligo di menzionare l'autore e condividere con la stessa licenza)."}
{"id": "5765312", "revid": "1776051", "url": "https://it.wikipedia.org/wiki?curid=5765312", "title": "Bertold von Henneberg-R\u00f6mhild", "text": "Biografia.\nNato tra il 1441 ed il 1442, Bertold era il settimo figlio del conte di Henneberg e fu avviato fin dalla tenera et\u00e0 alla carriera ecclesiastica. Studi\u00f2 a Erfurt e il 20 maggio 1484 fu eletto arcivescovo di Magonza.\nNel gennaio 1485 in qualit\u00e0 di elettore prese parte alla Dieta di Francoforte di Federico lll, dove espose i suoi progetti per una riforma della costituzione dell'Impero.\nI suoi tentativi furono coronati dal successo decretatogli dalla Dieta di Worms del 1495 e in quella del 1500 Bertold riusc\u00ec a istituire un governo nazionale eletto dagli Stati tedeschi, che aveva il potere di paralizzare la politica estera imperiale, se l'avesse ritenuta contraria alle idee dei principi germanici. Nel 1502 questo governo venne sciolto e Bertold mor\u00ec il 21 dicembre 1504.\nNel 1521 il progetto di governo da lui elaborato sarebbe servito come base per la sistemazione definitiva del paese.\nHans Backoffen scolp\u00ec il monumento funerario dell'arcivescovo Berthold von Henneberg e quelli degli elettori Jakob von Liebenstein e Uriel von Gemmingen nella cattedrale di Magonza."}
{"id": "5765313", "revid": "101776182", "url": "https://it.wikipedia.org/wiki?curid=5765313", "title": "Majiashanosaurus discocoracoidis", "text": "Il majiashanosauro (Majiashanosaurus discocoracoidis) \u00e8 un rettile acquatico estinto, appartenente ai pachipleurosauri. Visse nel Triassico inferiore (Olenekiano, circa 248 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale \u00e8 noto solo per uno scheletro incompleto privo di cranio. Si suppone che l'animale intero fosse lungo circa un metro; gli arti anteriori erano robusti e simili a pagaie, mentre quelli posteriori, bench\u00e9 poco conservati, dovevano essere pi\u00f9 gracili. Lo scheletro \u00e8 esposto in vista ventrale, e comprende le ultime tre vertebre cervicali, 19 vertebre dorsali, tre vertebre sacrali e pi\u00f9 di 18 vertebre caudali. I centri delle vertebre cervicali possiedono una carena ventrale, e le costole cervicali sono a due punte, con un processo anteriore libero. I processi trasversi delle vertebre dorsali non sono particolarmente allungati. Le costole dorsali sono a testa singola, e le clavicole si articolano con la parte antero-mediale della scapola. L'omero \u00e8 ricurvo e appiattito. L'interclavicola non ha alcun processo posteriore, e la scapola \u00e8 della tipica forma degli eosaurotterigi, con una porzione glenoide ampia ed espansa ventralmente, separata da una lama posterodorsale con una strozzatura distinta. Il coracoide \u00e8 rotondo e piatto, non ritorto. Questa caratteristica non si riscontra in nessun'altra forma simile (eosaurotterigi), ma curiosamente \u00e8 presente nei placodonti.\nClassificazione.\n\"Majiashanosaurus discocoracoidis\" venne descritto per la prima volta nel 2014, sulla base di uno scheletro incompleto ritrovato nella zona di Majiashan, Chaohu della provincia di Anhui, proveniente dal membro superiore della formazione Nanlinghu risalente all'Olenekiano. Secondo un'analisi cladistica, \"Majiashanosaurus\" sarebbe un membro dei pachipleurosauri, un gruppo di rettili acquatici tipici del Triassico, di piccole dimensioni. L'analisi ha inoltre mostrato che i pachipleurosauri non sarebbero un gruppo monofiletico, ma un insieme di forme distinte, alcune delle quali (tra cui \"Majiashanosaurus\") affini ai pi\u00f9 grandi notosauri. "}
{"id": "5765314", "revid": "22356", "url": "https://it.wikipedia.org/wiki?curid=5765314", "title": "Majiashanosaurus", "text": ""}
{"id": "5765315", "revid": "83531", "url": "https://it.wikipedia.org/wiki?curid=5765315", "title": "AquaBounty Technologies", "text": "AquaBounty Technologies \u00e8 un'azienda di biotecnologie, coinvolta in ricerca, sviluppo, e commercializzazione di prodotti con lo scopo di aumentare la produttivit\u00e0 dell'acquacoltura."}
{"id": "5765327", "revid": "1573940", "url": "https://it.wikipedia.org/wiki?curid=5765327", "title": "Chiesa di San Costantino (Pozzomaggiore)", "text": "La chiesa di San Costantino \u00e8 un edificio religioso situato a Pozzomaggiore, centro abitato della Sardegna nord-occidentale. Consacrata al culto cattolico, fa parte della parrocchia di San Giorgio, diocesi di Alghero-Bosa.\nEdificata all'inizio del ventesimo secolo in stile liberty neoromanico/bizantino, \u00e8 dedicata a Costantino il Grande, imperatore romano venerato come santo localmente in Sardegna, Tirolo, Sud Italia e Toscana e universalmente dalla Chiesa cristiana ortodossa.\nL'edificio \u00e8 stato eretto a seguito di un voto dei reduci della prima guerra mondiale. Ad essa sono legati il culto di san Costantino e l\"'ardia\" che si corre durante le sagre che si tengono ogni anno il 6-7 luglio e il 31 agosto-1\u00ba settembre.\nBibliografia.\n "}
{"id": "5765330", "revid": "1776051", "url": "https://it.wikipedia.org/wiki?curid=5765330", "title": "Pasquale Placido", "text": "Biografia.\nLaureato nella sua citt\u00e0, avvocato penalista di fama, \u00e8 stato consigliere comunale e provinciale di Napoli, deputato per otto legislature e senatore a vita dal 1909. "}
{"id": "5765331", "revid": "6923", "url": "https://it.wikipedia.org/wiki?curid=5765331", "title": "Salmone AquAdvantage", "text": "Il Salmone AquAdvantage \u00e8 un salmone atlantico geneticamente modificato da AquaBounty Technologies.\nI geni regolatori dell'ormone della crescita del salmone Chinook del Pacifico \u00e8 stato aggiunto ai 40.000 geni del salmone dell'Atlantico.\nQuesti geni fanno crescere il pesce per un intero anno anzich\u00e9 solo durante la primavera e l'estate. Lo scopo della modifica \u00e8 di aumentare la velocit\u00e0 di crescita dei pesci, senza intaccarne altre qualit\u00e0.\nIl pesce diventa pronto per il mercato tra i 16 e i 18 mesi anzich\u00e9 in 32 mesi."}
{"id": "5765341", "revid": "1573940", "url": "https://it.wikipedia.org/wiki?curid=5765341", "title": "Chiesa di San Gavino (Borore)", "text": "La chiesa di San Gavino \u00e8 una chiesa campestre situata in territorio di Borore, centro abitato della Sardegna centrale. Consacrata al culto cattolico, fa parte della parrocchia della Beata Vergine Assunta, diocesi di Alghero-Bosa.\nLa chiesa \u00e8 ubicata a circa due chilometri dal paese a poche decine di metri dal nuraghe Toscono e dalla tomba dei giganti di Santu Bainzu."}
{"id": "5765343", "revid": "1573940", "url": "https://it.wikipedia.org/wiki?curid=5765343", "title": "Chiesa di San Lussorio (Borore)", "text": "La chiesa di San Lussorio \u00e8 una chiesa campestre situata in territorio di Borore, centro abitato della Sardegna centrale. Consacrata al culto cattolico, fa parte della parrocchia della Beata Vergine Assunta, diocesi di Alghero-Bosa.\nLa chiesa, edificata nel XVIII secolo, si trova all'interno del santuario campestre ubicato in prossimit\u00e0 dello svincolo sulla statale 131 che porta al paese, in localit\u00e0 Turru.\nPresenta al suo interno alcuni dipinti di notevole interesse artistico, che raffigurano i costumi tradizionali della Sardegna. La chiesa \u00e8 circondata da muristenes, piccoli alloggi dove dimorano i pellegrini durante il novenario che annualmente si svolge presso il santuario."}
{"id": "5765360", "revid": "729019", "url": "https://it.wikipedia.org/wiki?curid=5765360", "title": "Stazione di Santa Croce del Sannio", "text": "La stazione di Santa Croce del Sannio \u00e8 una stazione ferroviaria della linea Benevento-Campobasso gestita da RFI e al servizio del comune di Santa Croce del Sannio, bench\u00e9 sia distante circa 6 km dal centro abitato e si trovi al confine con quest'ultimo, ma nel territorio comunale di Morcone.\nStoria.\nLa stazione, inaugurata il 12 febbraio 1882, si trova sulla ferrovia Benevento - Campobasso.\nNegli anni 1970 fu chiuso lo scalo merci e agli inizi degli anni 1990 la stazione venne resa impresenziata, fino alla chiusura al traffico dell'intera linea nel 2013.\nNel 2018, la stazione \u00e8 stata riaperta, grazie alla riattivazione, a fini turistici, della ferrovia.\nStrutture e impianti.\nLa stazione \u00e8 composta dal fabbricato viaggiatori, dall'ex scalo merci e da due binari pi\u00f9 un tronchino abbandonato per il trasporto merci.\nMovimento.\nIn passato godette di un discreto traffico sia viaggiatori che merci poich\u00e9 unico collegamento veloce con il capoluogo provinciale; questa posizione vide il suo declino con il successo del trasporto su gomma."}
{"id": "5765364", "revid": "533647", "url": "https://it.wikipedia.org/wiki?curid=5765364", "title": "Renato Sanches", "text": "Biografia.\nNato in Portogallo, suo padre \u00e8 di S\u00e3o Tom\u00e9 e Pr\u00edncipe mentre sua madre di Capo Verde.\n\u00c8 cugino di Miguel Tavares, anch'egli calciatore professionista. \nCaratteristiche tecniche.\nIn grado di ricoprire pi\u00f9 ruoli a centrocampo, \u00e8 forte fisicamente, abile palla al piede e nella gestione del possesso e possiede un buon tiro dalla distanza.\nParagonato a Clarence Seedorf per la sua visione di gioco, Sanches ha dichiarato di ispirarsi proprio all'ex giocatore olandese.\nCarriera.\nClub.\nBenfica.\nSanches entr\u00f2 nel 2005 nelle giovanili di un club della capitale portoghese, l', dal quale un anno pi\u00f9 tardi fu prelevato dal per il corrispettivo di 750 euro.\nNel 2014 esord\u00ec in Segunda Liga con il .\nAggregato alla prima squadra nel 2015, debutt\u00f2 in Primeira Liga il 30 ottobre di quell'anno in casa del e, il 25 novembre successivo, in Champions League nella trasferta contro l', in Kazakistan; contro l', infine, il 4 dicembre realizz\u00f2 il suo primo goal in campionato.\nBayern Monaco e prestito allo Swansea.\nDel 10 maggio 2016 \u00e8 la notizia della cessione del giocatore al per la cifra di 35 milioni di euro; il club tedesco, che ha stipulato con Sanches un contratto quinquennale fino a tutta la stagione 2020-21, ha previsto un supplemento di indennizzo al fino a un massimo di 10 milioni dipendentemente dal realizzarsi di determinati obiettivi sportivi entro la durata del contratto (sia in termini di raggiungimento di un determinato numero di presenze sia di conseguimento di vittorie individuali o di squadra).\nDopo avere faticato a trovare spazio in Germania, il 31 agosto 2017 viene ufficializzato il passaggio del giocatore in Premier League allo con la formula del prestito oneroso.\nA fine stagione, retrocesso lo Swansea in Championship, Sanches (che non ha brillato neppure in Inghilterra, anche a causa di un infortunio) fa ritorno al Bayern, dove trova la fiducia del nuovo allenatore, il croato Niko Kova\u010d. Il 19 settembre 2018 sigla la sua prima rete in Champions League, a scapito del suo ex-club, il Benfica. Dopo un buon inizio di stagione, il suo spazio diminuisce nel corso dell'anno.\nLille.\nIl 23 agosto 2019 viene ufficializzato il suo trasferimento a titolo definitivo al . Al Lille riesce a trovare maggiore continuit\u00e0, arrivando pure a vincere il campionato nel 2020-2021.\nNazionale.\nRappresentante il suo Paese a livello giovanile (Under-15, 16, 17 e 19), ha debuttato in nazionale maggiore il 25 marzo 2016 a Leiria in occasione di un'amichevole contro la Bulgaria.\nIncluso nella lista dei convocati al successivo Europeo in Francia, ha realizzato la sua prima rete con la nazionale nel quarto di finale del torneo contro la successivamente vinto ai calci di rigore: grazie a questa partita diventa il pi\u00f9 giovane titolare della storia degli Europei e il pi\u00f9 giovane marcatore di sempre della fase ad eliminazione diretta. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari. A 18 anni diviene cos\u00ec il giocatore pi\u00f9 giovane a vincere il campionato Europeo di calcio, venendo pure insignito del premio di miglior giovane del torneo.\nDopo l'europeo, complici le annate difficili vissute in Germania e in Inghilterra, trova poco spazio in nazionale, tornando tra i convocati in pianta stabile nel 2020.\nNel 2021 viene convocato per gli europei.\nStatistiche.\nPresenze e reti nei club.\n\"Statistiche aggiornate al 4 gennaio 2022.\""}
{"id": "5765377", "revid": "1573940", "url": "https://it.wikipedia.org/wiki?curid=5765377", "title": "Max Wladimir von Beck", "text": "Biografia.\nFu nominato presidente dei ministri nel giugno 1906 nel mezzo di una crisi di stato, contro l'opposizione della nobilt\u00e0 e dell'erede al trono Francesco Ferdinando, di cui era stato il maestro.\nIntrodusse e promosse una politica di avanzate riforme sociali."}
{"id": "5765391", "revid": "729019", "url": "https://it.wikipedia.org/wiki?curid=5765391", "title": "Cesare Tarditi", "text": "Biografia.\nAmmesso in accademia nel 1859 prende parte alla terza guerra d'indipendenza nel 1866 e alla presa di Roma nel 1870. Inviato presso il governo italiano dell'Eritrea, dove \u00e8 giudice sia civile che militare dal 1891 al 1895, \u00e8 stato in seguito comandante della divisione militare territoriale di Napoli, encomiato per il soccorso prestato alla popolazione durante e dopo l'eruzione del Vesuvio del 1906, e commissario regio in Calabria (per il Circondario di Palmi) dopo il terremoto calabro-siculo del 1908."}
{"id": "5765392", "revid": "125377216", "url": "https://it.wikipedia.org/wiki?curid=5765392", "title": "Aleksandr Borisovi\u010d Gradskij", "text": "Biografia.\nNato nel 1949 nell'Oblast' di \u010celjabinsk in una famiglia di origine moscovita, fece ritorno con i genitori nella capitale nel 1957. Il padre era l'ingegnere meccanico Boris Abramovi\u010d Fradkin (1926-2013). La madre, Tamara Pavlovna Gradskaja (1929-1963), laureata all'Universit\u00e0 di arti teatrali, influenz\u00f2 significativamente lo sviluppo artistico del figlio, che ne assunse il cognome subito dopo la prematura morte. In quella fase Aleksandr Gradskij visse per qualche anno con la nonna a Rastorguevo, nel Leninskij rajon.\nNel 1965 fond\u00f2 il terzo gruppo rock sovietico in ordine di tempo, gli Slavjane, e l'anno successivo divenne noto con il gruppo degli Schomorochi. Nello stesso periodo suon\u00f2 anche con molte altre formazioni.\nAll'inizio degli anni settanta compose la colonna sonora e interpret\u00f2 le parti vocali del film di Andrej Kon\u010dalovskij \"La romanza degli innamorati\". Il successo del film port\u00f2 grandissima popolarit\u00e0 a Gradskij, che nel 1974 fu proclamato da \"Billboard\" \"Stella dell'anno\" \u00abper l'eccezionale contributo alla musica mondiale\u00bb.\nNello stesso anno complet\u00f2 gli studi presso la facolt\u00e0 di musica da camera dell'Accademia musicale russa. Negli anni ottanta scrisse l'opera rock \"Stadion\" e la musica del primo balletto rock sovietico, \"\u010celovek\", ispirato al \"Libro della giungla\" di Rudyard Kipling.\nNel 1988 interpret\u00f2 la parte dell'Astrologo nel \"Gallo d'oro\" di Rimskij-Korsakov al Teatro Bol'\u0161oj, diretto da Evgenij Svetlanov.\nNel 2009 complet\u00f2 il musical rock \"Il Maestro e Margherita\". Dal 2012 \u00e8 stato fra i giudici del programma televisivo \"Golos\".\nNella sua carriera autoriale ha scritto molte canzoni, composto varie opere rock e la colonna sonora di oltre 40 film e di alcune decine di documentari e cartoni animati.\nMor\u00ec nel 2021 per complicazioni da Covid-19."}
{"id": "5765400", "revid": "287204", "url": "https://it.wikipedia.org/wiki?curid=5765400", "title": "Filippo Torrigiani", "text": "Biografia.\nFiglio di Luigi e Elisabetta Paolucci e fratello Piero, \u00e8 ricordato per essere stato senatore del Regno e figura di spicco della politica fiorentina. Si laure\u00f2 in giurisprudenza nel 1872 e intraprese subito la carriera diplomatica.\nSi spos\u00f2 con Cristina Malaspina, con la quale ebbe tre figli maschi: Migliore, Alessandro e Giovanni. \nCarriera politica.\nFu addetto alle legazioni di Bruxelles, Berlino e Pietroburgo. Gi\u00e0 dal 1879, prese parte alla vita politica come consigliere comunale ed assessore a Firenze, e nelle elezioni del 1882 la stessa citt\u00e0 lo elesse deputato; entr\u00f2 cos\u00ec nella Camera dove sedette con l'opposizione costituzionale fino alla XXII legislatura. \nDal 1900 al 1909 fu vicepresidente alla Camera dei deputati, eletto poi senatore (4 aprile 1909) fu prima segretario e poi vicepresidente del Senato.\nAlla Camera dei deputati fu membro di numerose commissioni: quella del bilancio e quella per l'esame della relazione sul movimento dell'esportazione durante la guerra europea .\nAltri incarichi.\nFu socio e amministratore della Casa musicale Ceccherini a Firenze dal 1881 al 1907.\nPer lungo tempo fu membro del Consiglio superiore della pubblica istruzione. \nNel 1923 fu soprintendente del Regio Istituto di studi superiori, pratici e di perfezionamento di Firenze.\nCuriosit\u00e0.\nFilippo e Piero furono tra i benefattori che contribuirono al compimento dei lavori per la facciata della chiesa di S.Maria del Fiore, a Firenze; lo stemma della famiglia si pu\u00f2 osservare sulla facciata del Duomo."}
{"id": "5765406", "revid": "729019", "url": "https://it.wikipedia.org/wiki?curid=5765406", "title": "Gloster Goldfinch", "text": "Il Gloster Goldfinch fu un aereo da caccia monoposto, monomotore e biplano, sviluppato dall'azienda aeronautica britannica Gloucestershire Aircraft Company nei tardi anni venti rimasto allo stadio di prototipo.\nProgettato per soddisfare una specifica dell'Air Ministry britannico, non riusc\u00ec a superare il confronto con il concorrente Bristol Bulldog e il suo sviluppo venne interrotto.\nStoria del progetto.\nNel gennaio 1926 l'Air Ministry, il ministero che in quel periodo era deputato alla gestione dell'intera aviazione nel Regno Unito, contatt\u00f2 la Gloster Aircraft invitandola a realizzare una variante di costruzione totalmente metallica del suo Gamecock destinato al ruolo di caccia d'alta quota, modello che richiedeva la propulsione di un motore sovralimentato.\nL'ufficio tecnico dell'azienda, sotto la supervisione dell'ingegnere Henry Folland, svilupp\u00f2 il nuovo modello basandosi sul precedente progetto mantenendone l'aspetto generale, un velivolo monomotore in configurazione traente, monoposto, caratterizzato dalla velatura biplano-sesquiplana, con piano alare superiore dall'apertura leggermente pi\u00f9 ampia dell'inferiore, piani collegati tra loro da un unico montante interalare per lato. La somiglianza con il Gamecock era netta, in particolare con la versione Gamecock II dotata di alettoni a corda corta, che rendevano il Goldfinch quasi indistinguibile; l'unica differenza notabile era la differente lunghezza della fusoliera davanti all'abitacolo, soluzione necessaria per il corretto posizionamento dell'accessoristica del motore sovralimentato. Anche l'impennaggio risultava leggermente differente, con i piani orizzontali dai bordi arrotondati e, almeno inizialmente, con la deriva dall'elevata corda e corta in altezza.\nL'azienda costru\u00ec un solo prototipo, tuttavia nell'evoluzione del modello ne risultarono due versioni piuttosto differenti. Il primo esemplare abbinava una velatura dalla struttura interamente metallica alla fusoliera realizzata in tecnica mista, con parti in legno e metalliche. Entrambe le ali e la fusoliera erano poi rivestite in tessuto trattato. In seguito il modello sub\u00ec delle modifiche; la fusoliera venne ricostruita interamente in metallo e l'impennaggio adott\u00f2 una deriva modificata con il timone dalla corda pi\u00f9 corta e maggiorato in altezza, in una forma pi\u00f9 convenzionale. La propulsione venne affidata a un Bristol Jupiter VIIF, motore radiale 9 cilindri in grado di erogare, grazie al dispositivo di sovralimentazione, una potenza pari a 450 hp (335 kW), abbinato ad un'elica bipala a passo fisso.\nIl Goldfinch vol\u00f2 per la prima volta nel maggio 1927 quindi, terminato il ciclo di prove preliminari in azienda, inviato alla base RAF Martlesham Heath nel dicembre di quell'anno. Le prove ufficiali dimostrarono che il modello possedeva ottima velocit\u00e0 orizzontale e variometrica, e una buona manovrabilit\u00e0 generale, a dispetto per\u00f2 di una pigrizia a uscire dalla vite.\nLa Gloster present\u00f2 il modello in risposta alla specifica F.9/26 dell'Air Ministry, relativa a un velivolo da caccia diurno/notturno interamente metallico, dove si trov\u00f2 a competere con un nutrito numero di modelli concorrenti: Armstrong Whitworth Starling II, Blackburn Blackcock e Turcock, Boulton Paul Partridge, Bristol Bulldog Mk.I, Bristol Bullpup, Gloster SS.18, Hawker Hawfinch e Vickers Type 141.\nDurante le prove comparative il Goldfinch non riusc\u00ec a soddisfare i parametri sul carico utile e sulla capacit\u00e0 di combustibile, venendo scartato in fretta dalla commissione incaricata alla valutazione. Il concorso venne aggiudicato al Bristol Bulldog tuttavia il Goldfinch continu\u00f2 ad essere utilizzato in prove di volo a Martlesham Heath fino all'ottobre 1928."}
{"id": "5765407", "revid": "76963", "url": "https://it.wikipedia.org/wiki?curid=5765407", "title": "Maria Karnilova", "text": "\u00c8 stata attiva soprattutto come attrice teatrale a New York e tra le sue numerose apparizioni si ricordano: \"L'opera del mendicante\" (1957), \"\" (1959) e \"Gigi\" (1973). La sua performance pi\u00f9 famosa \u00e8 quella nel ruolo di Golde nel musical \"Il violinista sul tetto\", per cui vinse il Tony Award alla miglior attrice non protagonista in un musical nel 1963."}
{"id": "5765408", "revid": "1573940", "url": "https://it.wikipedia.org/wiki?curid=5765408", "title": "Mathew Nkoloma", "text": "Mathew Nkoloma \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765409", "revid": "76963", "url": "https://it.wikipedia.org/wiki?curid=5765409", "title": "Sheila Bond", "text": "Biografia.\nHa recitato in tre musical a Broadway: \"Street Scene\" (1947), \"Make Mine Manhattan\" (1948) e \"Wish You Were Here\" (1952), per cui ha vinto il Tony Award alla miglior attrice non protagonista in un musical.\n\u00c8 stata sposata con Barton L. Goldberg, da cui ha avuto due figli: Brad e Lori."}
{"id": "5765416", "revid": "1305772", "url": "https://it.wikipedia.org/wiki?curid=5765416", "title": "James Phiri", "text": ""}
{"id": "5765417", "revid": "287204", "url": "https://it.wikipedia.org/wiki?curid=5765417", "title": "618 (numero)", "text": "Seicentodiciotto (618) \u00e8 il numero naturale dopo il 617 e prima del 619."}
{"id": "5765418", "revid": "648716", "url": "https://it.wikipedia.org/wiki?curid=5765418", "title": "Isabel Bigley", "text": "Biografia.\nHa recitato nella produzione originale di Londra del musical \"Oklahoma!\" nel 1947 e nel 1951 ha vinto il Tony Award alla miglior attrice non protagonista in un musical per \"Guys and Dolls\", in cui ricopriva il ruolo di Sarah Brown. Nel 1953 recit\u00f2 per l'ultima volta a Broadway nel musical di Rodgers e Hammerstein \"Me and Juliet\", in cui interpretava Jeanie, un ruolo scritto appositamente per lei. \nNello stesso anno spos\u00f2 Lawrence R. Barnett, l'allora presidente della Music Corporation of America, e nel 1958 si ritir\u00f2 dalle scene per dedicarsi ai sei figli avuti dal marito, quattro maschi e due femmine."}
{"id": "5765419", "revid": "1573940", "url": "https://it.wikipedia.org/wiki?curid=5765419", "title": "James Phiri (Chililabombwe)", "text": "James Phiri \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765420", "revid": "1609015", "url": "https://it.wikipedia.org/wiki?curid=5765420", "title": "Ignacio de Ries", "text": "Biografia.\nNato circa nel 1612, probabilmente nelle Fiandre, ha vissuto, documentato, a Siviglia dal 1636 al 1661. Fin dall'inizio ha mostrato in tutte le sue opere che ha realizzato una notevole vicinanza alla tecnica di Zurbar\u00e1n. Infatti, nel 1636 si sa che fu suo allievo e, anche se i suoi temi sono spesso ispirati a Rubens, tutto il resto delle sue opere ricordano quelle del maestro di Fuente de Cantos.\nNei suoi ultimi anni sar\u00e0 influenzato dal lavoro di Murillo, che dar\u00e0 maggiore dinamismo alla sua pittura, ma senza rinunciare al suo stile originale.\nLe sue opere pi\u00f9 importanti si trovano nella \"Cappella dell'Immacolata Concezione\", patrocinata nel 1645 dal capitano Pedro Fern\u00e1ndez de Mi\u00f1ano y Contreras nella Cattedrale di Segovia, una su tutte l\"'Albero della Vita\", una curiosa allegoria della Vanit\u00e0."}
{"id": "5765423", "revid": "86343", "url": "https://it.wikipedia.org/wiki?curid=5765423", "title": "Silwizya", "text": "Il toponimo Silwizya pu\u00f2 riferirsi a diversi comuni dello Zambia:"}
{"id": "5765426", "revid": "1776051", "url": "https://it.wikipedia.org/wiki?curid=5765426", "title": "Luigi Torrigiani (senatore)", "text": ""}
{"id": "5765427", "revid": "1573940", "url": "https://it.wikipedia.org/wiki?curid=5765427", "title": "Silwizya (Chililabombwe)", "text": "Silwizya \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765430", "revid": "1573940", "url": "https://it.wikipedia.org/wiki?curid=5765430", "title": "Helen Kaunda", "text": "Helen Kaunda \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765434", "revid": "287204", "url": "https://it.wikipedia.org/wiki?curid=5765434", "title": "Diego Pini", "text": "Nel 2014 \u00e8 stato inserito fra i membri dell'Italia Basket Hall of Fame.\nBiografia.\nConsiderato uno tra i pi\u00f9 importanti organizzatori di eventi cestistici in Italia, \u00e8 stato per 40 anni general manager della societ\u00e0 Sportiva Basket Sondrio. Dirigente sportivo ha avuto una lunghissima carriera nella stessa societ\u00e0 anche come allenatore, sia del settore giovanile che delle squadre senior, maschile e femminile. Innumerevoli i titoli giovanili vinti, dallo zonale al regionale. In particolare nel 1993 ha guidato la squadra Juniores (annate 1973/1974/1975) al titolo di vice campione d'Italia Juniores B nelle finali di Santeramo in Colle. Nel 1994 la stessa squadra, guidata sempre da Diego Pini (annate 1974/1975) si \u00e8 piazzata quinta nelle finali nazionali di Cecina (Juniores B, escluse le societ\u00e0 di serie A). \nNel corso della sua carriera ha dato vita a numerosi tornei dedicati al basket giovanile, e per oltre 30 anni ha dato vita al \"Valtellina Basket Circuit\" la pi\u00f9 importante Summer League di basket in Europa. In Valtellina le squadre disputano amichevoli precampionato e si allenano in preparazione della stagione agonistica. Michael Jordan \u00e8 stato il protagonista indiscusso del circuito in ben due occasioni, nel 1985 e 1990.\nNel 2011 \u00e8 stato insignito della Stella al merito sportivo del Comitato olimpico nazionale italiano."}
{"id": "5765436", "revid": "86343", "url": "https://it.wikipedia.org/wiki?curid=5765436", "title": "Chitimukulu", "text": "Il toponimo Chitimukulu pu\u00f2 riferirsi a diversi comuni dello Zambia:"}
{"id": "5765437", "revid": "1573940", "url": "https://it.wikipedia.org/wiki?curid=5765437", "title": "Chitimukulu (Chililabombwe)", "text": "Chitimukulu \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765453", "revid": "86343", "url": "https://it.wikipedia.org/wiki?curid=5765453", "title": "Yeta", "text": "Il toponimo Yeta pu\u00f2 riferirsi a diversi comuni dello Zambia:"}
{"id": "5765454", "revid": "1573940", "url": "https://it.wikipedia.org/wiki?curid=5765454", "title": "Yeta (Chililabombwe)", "text": "Yeta \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765455", "revid": "86343", "url": "https://it.wikipedia.org/wiki?curid=5765455", "title": "Ngebe", "text": "Il toponimo Ngebe pu\u00f2 riferirsi a diversi comuni dello Zambia:"}
{"id": "5765456", "revid": "1573940", "url": "https://it.wikipedia.org/wiki?curid=5765456", "title": "Ngebe (Chililabombwe)", "text": "Ngebe \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765460", "revid": "1573940", "url": "https://it.wikipedia.org/wiki?curid=5765460", "title": "Kamima", "text": "Kamima \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765463", "revid": "767487", "url": "https://it.wikipedia.org/wiki?curid=5765463", "title": "Wish You Were Here (film 2012)", "text": "Wish You Were Here \u00e8 un film del 2012 scritto e diretto da Kieran Darcy-Smith.\nProtagonisti del film sono Joel Edgerton, Felicity Price, Teresa Palmer e Antony Starr. La Price \u00e8 anche co-sceneggiatrice del film.\nTrama.\nDue coppie di amici si concedono una vacanza in Cambogia, ma quella che doveva essere una vacanza di relax e divertimento ha dei risvolti drammatici, quando una notte Jeremy scompare nel nulla senza lasciare traccia. I tre tornano alle loro vite, ciascuno con un diverso grado di conoscenza di ci\u00f2 che \u00e8 accaduto quella notte e cercano di mettere assieme i pezzi del puzzle per scoprire cosa \u00e8 successo quella notte.\nDistribuzione.\nIl film \u00e8 stato presentato in anteprima al Sundance Film Festival il 19 gennaio 2012. \u00c8 stato distribuito nelle sale cinematografiche australiane il 26 aprile 2012."}
{"id": "5765464", "revid": "547034", "url": "https://it.wikipedia.org/wiki?curid=5765464", "title": "Mario Dall'Aglio", "text": "Trasferitosi in Alto Adige con la famiglia gi\u00e0 in giovane et\u00e0, dal 1937 si \u00e8 stabilito a Bolzano. Dopo gli studi ha iniziato a lavorare come disegnatore progettista ed in seguito alla Prefettura di Bolzano. \nNegli anni Cinquanta comincia a disegnare e dipingere, dopo aver frequentato gli studi bolzanini di artisti come Mario Parravicini, Walter Esposti, Lino Zobele e diventa amico di Ulderico Giovacchini, Emanuel Fohn, dello scultore Ignaz Gabloner e del critico d'arte Carlo Galasso. La sua vicinanza al Questore di Bolzano gli consente anche di incontrare Ezra Pound.\nDa un'iniziale pittura figurativa, Dall'Aglio \u00e8 passato all'informale e in seguito a una pi\u00f9 personale ricerca sul colore e sulla modularit\u00e0., usando tecniche come l'olio, la tempera, l'incisione, la serigrafia, la scultura in legno e metallo e la computer art.\nCon lo pseudonimo \"mad.\" ha collaborato con diversi quotidiani e riviste locali."}
{"id": "5765465", "revid": "1573940", "url": "https://it.wikipedia.org/wiki?curid=5765465", "title": "Mukuka", "text": "Mukuka \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765467", "revid": "1573940", "url": "https://it.wikipedia.org/wiki?curid=5765467", "title": "Yotam Muleya", "text": "Yotam Muleya \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765478", "revid": "86343", "url": "https://it.wikipedia.org/wiki?curid=5765478", "title": "Nakatindi", "text": "Il toponimo Nakatindi pu\u00f2 riferirsi a diversi comuni dello Zambia:"}
{"id": "5765480", "revid": "1573940", "url": "https://it.wikipedia.org/wiki?curid=5765480", "title": "Nakatindi (Chililabombwe)", "text": "Nakatindi \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5765487", "revid": "767487", "url": "https://it.wikipedia.org/wiki?curid=5765487", "title": "Giulianova Calcio 2003-2004", "text": "Questa pagina raccoglie le informazioni riguardanti il Giulianova Calcio nelle competizioni ufficiali della stagione 2003-2004."}
{"id": "5765488", "revid": "92723", "url": "https://it.wikipedia.org/wiki?curid=5765488", "title": "Chiesa di Santa Giusta fuori le mura", "text": "La chiesa di Santa Giusta fuori le mura, nota anche come Santa Giusta a Bazzano, \u00e8 un edificio religioso dell'Aquila sito nella frazione di Bazzano, dichiarato monumento nazionale nel 1902.\nStoria.\nLa chiesa fu costruita nel XII secolo sul luogo di una struttura preesistente del IX secolo; \u00e8 una delle chiese pi\u00f9 importanti del circondario aquilano ed \u00e8 caratterizzata dalla facciata a capanna in pietra dorata e decorazioni a tre ordini di colonnine. Sorge sul luogo dove la leggenda vuole fosse martirizzata la giovane Santa Giusta e tutti i suoi parenti; infatti, vicino alla cripta in una grotta suggestiva vi \u00e8 ancora la presenza di un forno romano.\nFu edificata nel 1238 sulle antiche basiliche a capanna del III secolo dedicate una a \"Santa Giusta di Bazzano\" ed una ai suoi parenti, sicuramente esistenti fino al IX secolo. La suddetta data, presente sulla chiesa, \u00e8 probabilmente la ricostruzione dopo il terremoto del 1214. Sul finire del secolo i bazzanesi edificarono un'altra chiesa di Santa Giusta nel loro locale, all'interno delle mura dell'Aquila.\nNel 2009 la chiesa \u00e8 stata danneggiata dal terremoto, con crollo del campanile a vela, e della sommit\u00e0 della facciata, e lesioni nelle parti interne. Dopo la messa in sicurezza per puntellamento, nel 2011 sono iniziati i lavori di restauro, ancora in corso. Dopo una battuta di arresto di 2 anni, che aveva previsto solo il pantellamento e il consolidamento per scongiurare altri crolli, nel 2014 sono nuovamente ripartiti i lavori di restauro. Nel 2015 erano state ricostruite la parte superiore della facciata e il campanile a vela. Gli ultimi ritocchi di restauro hanno fatto slittare la riapertura al culto nel 2020.\nDescrizione.\nL'organismo architettonico \u00e8 la consueta basilica romanica a tre navate di cui una \u00e8 interrotta, mentre l'altra, di dimensioni pi\u00f9 piccole, \u00e8 pi\u00f9 lunga di quella centrale e termina di lato alla sacrestia che \u00e8 il proseguimento della principale.\nAl di sotto delle navate vi \u00e8 la bellissima cripta ad aula unica, disposta in senso contrario alla chiesa, con affiancato un locale dove \u00e8 collocato un forno romano; la presenza di elementi lapidei romani e romanici e le volte di copertura la rendono un luogo incantevole e mistico che riporta a memoria i primi cristiani.\nLa facciata datata 1238 \u00e8 uno degli elementi pi\u00f9 belli del Tempio; \u00e8 una cima dell'architettura romanica abruzzese ripartita da aggetti orizzontali e verticali in pietra con al centro un portale ad arco falcato con colonnine e leoni sormontanti e stipiti lavorati."}
{"id": "5765505", "revid": "154893", "url": "https://it.wikipedia.org/wiki?curid=5765505", "title": "UMass Amherst", "text": ""}
{"id": "5765506", "revid": "154893", "url": "https://it.wikipedia.org/wiki?curid=5765506", "title": "UMass at Amherst", "text": ""}
{"id": "5765509", "revid": "154893", "url": "https://it.wikipedia.org/wiki?curid=5765509", "title": "UMass", "text": ""}
{"id": "5765510", "revid": "154893", "url": "https://it.wikipedia.org/wiki?curid=5765510", "title": "UMass Boston", "text": ""}
{"id": "5765511", "revid": "154893", "url": "https://it.wikipedia.org/wiki?curid=5765511", "title": "UMass Dartmouth", "text": ""}
{"id": "5765512", "revid": "154893", "url": "https://it.wikipedia.org/wiki?curid=5765512", "title": "UMass Lowell", "text": ""}
{"id": "5765513", "revid": "666489", "url": "https://it.wikipedia.org/wiki?curid=5765513", "title": "Coppia Ferrarese", "text": ""}
{"id": "5765515", "revid": "154893", "url": "https://it.wikipedia.org/wiki?curid=5765515", "title": "University of Massachusetts Medical School", "text": ""}
{"id": "5765516", "revid": "154893", "url": "https://it.wikipedia.org/wiki?curid=5765516", "title": "UMass Medical School", "text": ""}
{"id": "5765518", "revid": "154893", "url": "https://it.wikipedia.org/wiki?curid=5765518", "title": "UMMS", "text": ""}
{"id": "5765521", "revid": "154893", "url": "https://it.wikipedia.org/wiki?curid=5765521", "title": "UMass Worcester", "text": ""}
{"id": "5765523", "revid": "154893", "url": "https://it.wikipedia.org/wiki?curid=5765523", "title": "University of Massachusetts Worcester", "text": ""}
{"id": "5765524", "revid": "599013", "url": "https://it.wikipedia.org/wiki?curid=5765524", "title": "Ponte delle Chianche", "text": "Il ponte delle Chianche \u00e8 il ponte romano conservato per la maggior parte fra quelli situati lungo il percorso della via Traiana, che in questo tratto risale la valle del Miscano. Il ponte si trova nel territorio comunale di Buonalbergo, a 316 in un fondovalle attraversato dal torrente Santo Spirito, affluente del fiume Miscano.\nEra un ponte a sei archi, di cui tre sono ancora esistenti ed uno \u00e8 ricostruito. Deve il suo nome alla corruzione nel dialetto locale del termine \"plancae\", che denota i basoli del piano stradale.\nStoria.\nQuasi sicuramente il ponte fu costruito sotto l'impero di Traiano assieme al resto della strada che da lui prende il nome, che conduceva da Benevento a Brindisi, seguendo probabilmente un tracciato preesistente. L'opera fu inaugurata nell'anno 109 o poco dopo.\nAccanto al ponte era eretta una lapide che commemorava gli interventi strutturali sulla via Traiana eseguiti da Settimio Severo e Caracalla nel 210, ma non \u00e8 dato sapere in che misura fu manomesso il ponte delle Chianche, il quale per la verit\u00e0 non mostra segni di restauri riferibili a tale epoca. Nel 1713 la lapide fu tagliata: una parte di essa fu trasportata all'osteria delle Tavernole, l'altra alla taverna di Monte Chiodo.\nAnche nei secoli successivi al medioevo, nonostante la via Traiana fosse caduta progressivamente in disuso e rovina, il ponte delle Chianche continu\u00f2 ad essere usato, soprattutto da parte dei contadini locali: faceva parte di una mulattiera, chiamata \"vermechera\". Ci\u00f2 non imped\u00ec, per\u00f2, che la popolazione saltuariamente staccasse alcune delle lastre di argilla che lo componevano, e le riutilizzasse per costruire forni.\nSuccessivamente al crollo del primo arco da ovest, la sua luce fu otturata in modo che il ponte potesse continuare ad essere attraversato. Nel 1913 il ponte fu esaminato da Thomas Ashby e Robert Gardner, archeologi, durante il loro viaggio allo scopo di rintracciare la via Traiana. Gli studiosi, fra l'altro, segnalavano che le due arcate pi\u00f9 ad est, le pi\u00f9 deboli, presentavano riparazioni avvenute nel corso del tempo.\nNel 1978 fu avviato un controverso intervento di restauro del ponte: le fondamenta furono rinforzate e, fra il 1986 e il 1992, le due arcate pi\u00f9 ad est furono interamente demolite, allo scopo di ricostruirle adoperando anche materiali moderni. Le proteste della popolazione interruppero i lavori, cosicch\u00e9 solo l'arcata pi\u00f9 ad est fu ricostruita. Questo segn\u00f2 la fine definitiva dell'utilizzo agricolo del ponte.\nIl monumento da allora \u00e8 parzialmente abbandonato, e giace in uno stato di conservazione precario. Ha destato particolare preoccupazione l'alluvione del 15 ottobre 2015 che ha colpito la zona: il ponte ha subito danni secondari a causa delle pietre trasportate dal torrente in piena.\nDescrizione.\nComplessivamente il ponte aveva 6 campate, raccordate con due spalle laterali al declivio naturale delle colline ai due lati del fondovalle; la spalla orientale \u00e8 molto pi\u00f9 poderosa dell'altra. Procedendo da ovest verso est, le campate conservate sono la seconda, la terza e la quarta, mentre la sesta si presenta ricostruita. Le campate hanno ampiezze e piani d'imposta disuguali, secondo l'uso traianeo di adattarli alla morfologia del luogo. Le loro ampiezze in successione sono 3,30\u00a0m; 6,15\u00a0m; 8,90\u00a0m; 11,65\u00a0m; 11,75\u00a0m; 8,90\u00a0m: sotto la quarta e la quinta, le pi\u00f9 ampie, passa il torrente. Il ponte presenta un rialzo centrale, in corrispondenza della quarta campata.\nIl ponte delle Chianche ha una struttura simile a quella di ponti vicini sullo stesso asse stradale, almeno in base a quanto \u00e8 leggibile dai resti di questi ultimi. Alla base della quarta e della quinta pila, le pi\u00f9 esposte all'azione del torrente, sono due filari in opera quadrata, costituiti da blocchi di pietra calcarea, e riempiti in opera cementizia, per un'altezza totale di 80\u00a0cm. I blocchi erano congiunti tramite graffe metalliche, oggi perdute. Sul lato nord il basamento della quarta pila ha un'avanstruttura che la protegge dalla corrente fluviale, la quale in questo punto arriva quasi di taglio. Le altre pile poggiano solo su uno strato in calce.\nLe arcate erano costituite da due armille concentriche in laterizi bipedali di dimensioni 60\u00a0cm\u00a0\u00d7\u00a060\u00a0cm\u00a0\u00d7\u00a05\u00a0cm, saldati in malta. La terza campata le conserva entrambe, la seconda conserva l'armilla pi\u00f9 interna e parti di quella esterna, mentre la quarta solo quella interna.\nI timpani fra le arcate sono costruiti in opera cementizia con \u00abciottoli e scaglie calcaree residue della lavoratura dei massi lapidei\u00bb, e rivestiti di un paramento in laterizio; il paramento del lato meridionale sopra il terzo pilone fu costruito in due parti saldate lungo una linea verticale, forse perch\u00e9 era il punto in cui si congiungevano le zone di pertinenza di due diverse squadre di operai.\nLe spalle ai lati del ponte presentano una tecnica costruttiva simile: un interno in opera cementizia sostenuto da due muri di contenimento, ancora in laterizi, spessi 90\u00a0cm. Mentre i muri della faccia nord del ponte sono modesti e quasi completamente coperti dal terreno in dislivello, quelli a sud sono pi\u00f9 alti e rinforzati da robusti contrafforti (due a ovest e cinque o sei a est, a distanza regolare). Il muro sud-est, lungo circa 40\u00a0m, \u00e8 quello dalle dimensioni pi\u00f9 importanti. \u00c8 rilevabile la sua fondazione, che asseconda l'andamento naturale del terreno, e sulla quale esso si erge formando una risega.\nIl piano stradale del ponte conserva parte del basolato in conci calcarei poligonali posati su un sottile strato di malta, in parte ricostruito con i restauri conclusi nel 1992. Una leggenda popolare vuole che la Madonna sia passata su questo ponte ed abbia lasciato l'impronta del suo ginocchio su una pietra del lastricato. Ai lati della strada vi erano dei parapetti, andati persi. Probabilmente essi poggiavano su un filare di lastre calcaree ed erano costruiti in laterizi, con una sommit\u00e0 di nuovo in pietra. Ai suoi fianchi dovevano anche esserci dei marciapiedi.\nAd est del ponte \u00e8 ancora possibile riconoscere, per alcune decine di metri, le sostruzioni e un tratto di basolato della via Traiana. Un tratto pi\u00f9 ampio della strada attorno al ponte \u00e8 distinguibile tramite ricognizione aerea.\nL'otturazione del primo arco da ovest, la cui sommit\u00e0 \u00e8 crollata, fu probabilmente operata in et\u00e0 moderna. I due piloni dell'arco furono usati come cassaforma, insieme a due mura realizzate per l'occasione in pietre calcaree e tufacee di piccole dimensioni, e successivamente riempiti in calcestruzzo. Il muro meridionale \u00e8 crollato in buona parte.\nLe iscrizioni sui bipedali.\nI laterizi bipedali usati per le arcate, di ottima fattura, sono stati essi stessi oggetto di studi. Cinque esemplari provenienti dalle arcate perdute sono conservati nell\"'Antiquarium\" di Casalbore. Alcuni di essi riportano semplicemente il nome dell'operaio, dell'artigiano supervisore o del proprietario della bottega ceramista, secondo l'uso pi\u00f9 frequente (NERAEVS, LVLPI, P\u00b7OPICI/ANTHIMI).\nRisulta per\u00f2 atipica una buona parte dei mattoni esaminati, recanti l'iscrizione PONTV\u00b7TRA in un cartiglio rettangolare. Theodor Mommsen la interpret\u00f2 come \"Pontes Viae Traianae\": questo significherebbe che tali mattoni erano prodotti su commissione per tale opera pubblica, ed erano vincolati a quell'utilizzo; ed il nome dell'imperatore Traiano su di essi era segno di garanzia. \u00c8 stato supposto anche che a produrli fosse un'officina apposita, ma questo non \u00e8 un dato accertato. Sono comunque pochi altri gli esempi di mattoni vincolati al nome di un'opera edile, o di un imperatore, e nessuno antecedente l'impero di Traiano.\nIl miliario XIIII.\nUna colonna miliaria della via Traiana era segnalata, gi\u00e0 alla fine del XVIII secolo, come reimpiegata nei pressi del santuario della Madonna della Macchia, in una masseria che sorge a meno di 150\u00a0m dal probabile tracciato della strada romana, 500\u00a0m a ovest del ponte delle Chianche. Negli anni 1950 essa fu trasferita davanti al palazzo municipale di Buonalbergo, ed attualmente \u00e8 posta nel suo cortile.\nLa colonna, in pietra bianca, \u00e8 alta circa 1,60\u00a0m. Tradizionalmente il numero del miglio che essa reca inciso in cima viene letto come il XIII della strada; una valutazione recente ritiene che sia invece il XIIII. Ci sarebbe cio\u00e8 un ulteriore tratto verticale a destra, pi\u00f9 logoro degli altri: con esso risulta corretta la centratura del numero rispetto al resto dell'iscrizione; inoltre la sua presenza \u00e8 suggerita dal fatto che la colonna si trovava quasi esattamente a 2 miglia dal XVI miliario, trovato negli anni 1970.\nIl resto dell'iscrizione recita:"}
{"id": "5765525", "revid": "154893", "url": "https://it.wikipedia.org/wiki?curid=5765525", "title": "Massachusetts State College", "text": ""}
{"id": "5765537", "revid": "83531", "url": "https://it.wikipedia.org/wiki?curid=5765537", "title": "Societ\u00e0 Sportiva Lanciano 2003-2004", "text": "Questa pagina raccoglie le informazioni riguardanti la Societ\u00e0 Sportiva Lanciano nelle competizioni ufficiali della stagione 2003-2004."}
{"id": "5765542", "revid": "287204", "url": "https://it.wikipedia.org/wiki?curid=5765542", "title": "Johnny Burnette and the Rock'n Roll Trio", "text": "Johnny Burnette and the Rock'n Roll Trio \u00e8 l'album discografico d'esordio di Johnny Burnette a nome di \"Johnny Burnette and the Rock'n Roll Trio\", pubblicato dall'etichetta discografica Coral Records nel 1956.\nMusicisti.\nHoney Hush / Lonesome Tears in My Eyes / I Just Fund Out / Chains of Love \nLonesome Train (On a Lonesome Track) / Sweet Love on My Mind / Your Baby Blue Eyes / I Love You So\nRock Billy Boogie\nAll by Myself / The Train Kept A-Rollin' / Drinking Wine, Spo-Dee-O-Dee, Drinking Wine\nRock Therapy / Please Don't Leave Me\nBlues Stay Away from Me\nEager Beaver Baby / If You Want It Enough / Touch Me\nYou're Undecided / Tear It Up"}
{"id": "5765543", "revid": "2184720", "url": "https://it.wikipedia.org/wiki?curid=5765543", "title": "Dodici Giorni di Natale", "text": "I cosiddetti Dodici Giorni (o Dodici Notti) costituiscono, come stabilito nel 567 dal Concilio di Tours, il periodo religioso e festivo che intercorre tra il Natale (25 dicembre) e l'Epifania (6 gennaio) solitamente considerata il Tredicesimo Giorno (ma - dato che il calcolo pu\u00f2 differire da Paese a Paese - talvolta anche il dodicesimo, se si inizia a contare dal 26 dicembre).\nOrigini.\nGli studiosi di folclore hanno spesso attribuito ai Dodici Giorni di Natale un'origine pagana, derivata da festivit\u00e0 germaniche. Pare per\u00f2 si tratti pi\u00f9 semplicemente di un tentativo della Chiesa di unire il Natale all'Epifania.\nPrescrizioni religiose.\nSecondo le prescrizioni religiose, i Dodici Giorni di Natale dovrebbero essere un periodo di astensione dal lavoro e dal divertimento.\nSuperstizioni e tradizioni popolari legate al periodo.\nAl periodo sono legate molte tradizioni e superstizioni popolari.\nIn Germania, le dodici notte del periodo vengono chiamate \"Zw\u00f6lf Rau(c)hn\u00e4chte\", ovvero \"Dodici notti fumose\", notti caratterizzate dalla comparsa di spiriti maligni, dai quali bisognava difendersi con maschere, rumore e, appunto, accensione di suffumigi (da cui il termine).\nSempre in ambito germanico, si credeva inoltre che in queste notti si svolgesse la cosiddetta Caccia Selvaggia guidata dal dio Odino.\nIn Grecia fanno invece la loro comparsa i mostri noti come kallikantzaroi.\nIn alcune zone dell'Inghilterra, dove pure si riteneva che si trattasse di un periodo infestato dagli spiriti maligni, vigeva, per questo motivo, il divieto di filare."}
{"id": "5765544", "revid": "736476", "url": "https://it.wikipedia.org/wiki?curid=5765544", "title": "The Twelve Days of Christmas", "text": ""}
{"id": "5765545", "revid": "729019", "url": "https://it.wikipedia.org/wiki?curid=5765545", "title": "Plarium", "text": "Plarium \u00e8 uno sviluppatore di giochi strategici social e mobile online a giocatori multipli di massa (MMO), tra cui , Soldiers, Inc., Total Domination: Reborn, Stormfall: Age of War, Total Domination: Nuclear Strategy, Pirates: Tides of Fortune, e Vikings.\nL'azienda \u00e8 stata fondata nel 2009 con sede a Herzliya, Israele, e pu\u00f2 vantare quattro uffici e studi di sviluppo sparsi per tutta Europa e negli Stati Uniti.\nPlarium ha un'utenza base globale di oltre 150 milioni di giocatori, ed i giochi che produce sono disponibili su browser e sociali network tra cui Facebook, VKontakte, Odnoklassniki e Mail.ru. I giochi mobile della Plarium sono attualmente disponibili sui dispositivi iOS e Android.\nStoria.\nPlarium viene fondata nel 2009 e ha iniziato con lo sviluppo di giochi per il mercato del casual game dell'Europa dell'est, tipo Farmandia sul social network russo VKontakte. Nel 2011, Plarium sposta la sua attenzione allo sviluppo di giochi di strategia a Giocatori Multipli di Massa Online e, nel febbraio dello stesso anno, la societ\u00e0 lancia Total Domination, che in seguito raggiunge oltre 20 milioni di utenti.\nGiochi di maggior rilievo.\n\"Total Domination: Nuclear Strategy\".\nLanciato nel 2011, questo futuristico gioco strategico a Giocatori Multipli di Massa Online viene ambientato in una landa desolata dopo la distruzione della Terra. In esso i giocatori devono competere tra loro per il controllo dei territori.\n\"Pirates: Tides of Fortune\".\nI giocatori iniziano nei panni di un prigioniero trascinato sulle spiagge di un'isola deserta e vengono incaricati di creare una flotta di bucanieri in un'immaginaria Tortuga. Pirati: Onde del Destino pu\u00f2 vantare oltre 20 milioni di giocatori. Il gioco \u00e8 stato lanciato nel febbraio del 2012.\n\"Stormfall: Age of War\".\nQuesto gioco strategico MMO a tema fantasy medioevale \u00e8 ambientato nell'immaginario regno di Stormfall, caduto in mano a condottieri rivali. Sean Ryan, direttore del programma di Affiliazione Giochi di Facebook, lo ha definito un \u201cgioco di notevole valenza estetica\u201d al momento del suo lancio nel 2012.\n\"Total Domination: Reborn\".\nUna versione iOS di Total Domination: Strategia Nucleare \u00e8 stata lanciata nel giugno 2013. Un anno dopo, nel dicembre 2014, arriva sul mercato anche la versione per Android.\n\"Soldiers, Inc.\".\nQuesto gioco di strategia militare MMO si svolge nell'immaginaria Repubblica dello Zandia in un futuro non troppo lontano; in esso i giocatori devono formare i loro eserciti per ottenere quante pi\u00f9 possibili risorse dalla competizione tra diversi paesi. Il gioco \u00e8 stato lanciato su Facebook nell'agosto del 2013.\n\"Sparta: War of Empires\".\nAmbientato nella Grecia del V secolo a.C., Sparta: Guerra tra Imperi \u00e8 un gioco di Strategia Online a Giocatori Multipli di Massa il cui background sono le grandi guerre tra le armate di Serse e l'esercito Persiano. Re Leonida \u00e8 il mentore del giocatore e lo segue durante la formazione del suo esercito con il quale poi dovr\u00e0 affrontare i vari avversari. Questo gioco ha visto la luce nel marzo del 2014.\n\"Stormfall: Rise of Balur\".\nLa versione iOS e Android di Stormfall: Age of War \u00e8 stata lanciata nel gennaio del 2015.\n\"Vikings: War of Clans\".\nNato inizialmente come gioco per iOS e Android nel 2015, \u00e8 stato rilasciato anche sotto forma di videogioco per browser nel gennaio 2017.\nRiconoscimenti.\nStormfall: Age of War della Plarium viene considerato un \u201cgioco di punta\u201d nel corso del suo lancio nel 2012, nonch\u00e9 una delle app Facebook dalla crescita pi\u00f9 rapida in termini di utenti attivi mensili.\nNel 2013, Facebook riconosce Soldiers, Inc. quale uno tra i migliori giochi social dell'anno.\nVentureBeat menziona Plarium come una tra le societ\u00e0 indipendenti produttrici di giochi che ancora pone i giochi social su piattaforma Facebook tra le sue priorit\u00e0. I giocatori Plarium, allo stato attuale, raggiungono una media di tre sessioni al giorno su Facebook.\nNell'Agosto del 2014, Plarium viene nominata quale una tra le pi\u00f9 promettenti startup europee dal giornalista della rivista Wired UK, Madhumita Venkataramanan, speculando che la societ\u00e0 si riveler\u00e0 la prossima impresa miliardaria se la stessa decider\u00e0 di quotarsi sul mercato nel corso del 2015.\nIl Direttore della Piattaforma Affiliazioni Facebook, Julien Codorniou, ha menzionato Plarium come una tra le migliori societ\u00e0 produttrici di giochi a livello globale su piattaforma Facebook."}
{"id": "5765547", "revid": "406204", "url": "https://it.wikipedia.org/wiki?curid=5765547", "title": "Gruppo Finanziario Tessile", "text": "Il Gruppo Finanziario Tessile (GFT) \u00e8 stato un gruppo tessile specializzato nell'abbigliamento maschile e con sede a Torino, nel quartiere Aurora.\nStoria.\nL'azienda nacque nel 1930 a Torino, culla italiana della moda, dalla fusione progressiva della ditta torinese Donato Levi con la biellese Lanifici Rivetti, dando vita gi\u00e0 dalla costituzione al marchi Facis e Marus, destinati ad assumere una certa notoriet\u00e0 nel mercato tessile italiano.\nContemporaneamente alla commercializzazione dei prodotti dei Lanifici Rivetti, il GFT inizi\u00f2 fin dagli anni '30 a specializzarsi nella produzione di abiti confezionati, spaziando dalle confezioni maschili agli abiti da lavoro e alle forniture militari e facendo nascere a Torino i primi negozi Facis e Marus.\nNel 1954 i tre fratelli Rivetti (Silvio, Pier Giorgio e Franco) assunsero la propriet\u00e0 totale del GFT cedendo le loro partecipazioni nei Lanifici Rivetti e confidando, con successo, sull'incremento delle richieste di abiti confezionati previsto nel secondo dopoguerra, portando cos\u00ec il GFT a diventare, tra gli anni '50 e gli anni '70, una delle principali ditte italiane specializzate nella produzione di massa delle confezioni d'abbigliamento, soprattutto attraverso il marchio Facis.\nIl successo ottenuto fu determinato essenzialmente dal rinnovamento delle tecniche produttive, con l'adozione di sistemi di produzione importati dagli Stati Uniti, dall'innovazione del prodotto, reso progressivamente pi\u00f9 adattabile alle esigenze della clientela, e dalla strategia commerciale basata sulla diffusione in tutta Italia per mezzo dell'estensione capillare della catena di negozi Marus; tuttavia non ebbero successo gli sforzi per estendere la produzione dall'abbigliamento maschile, in cui il GFT era specializzato, a quella del settore femminile.\nDopo la crisi dei consumi degli anni '70, il GFT modific\u00f2 la strategia di mercato affiancando alla produzione di massa quella di un \"pr\u00eat-\u00e0-porter\" griffato, pi\u00f9 congeniale alle tendenze degli anni '80, iniziando (sotto la guida di Marco Rivetti, figlio di Franco) la collaborazione con stilisti di fama mondiale come Armani, Ungaro e Valentino. Un'iniziativa vista come una sorte di rivoluzione in quanto port\u00f2 il lusso nell'abito confezionato. Nel 1993 la societ\u00e0, con qualche problema finanziario, si integr\u00f2 con il gruppo Miroglio, costituendo uno dei maggiori poli europei del tessile-abbigliamento. Nel 1995 GFT, con il presidente Marco Rivetti malato, si trov\u00f2 al centro di una battaglia per il suo controllo tra Citibank e Gemina, la societ\u00e0 guidata da Cesare Romiti e di cui Mediobanca era socio di riferimento. Sembr\u00f2 spuntarla in un primo tempo la proposta Citibank (consentiva alle banche di azzerare i loro debiti con la societ\u00e0), alla fine invece una banca cambi\u00f2 idea e il controllo pass\u00f2 a Gemina.\nNel 1996 mor\u00ec a 53 anni il presidente Marco Rivetti di Val Cervo, nel 1997 Gemina trasfer\u00ec le attivit\u00e0 industriali (tra cui quelle relative alla moda e all'abbigliamento) alla HDP (Holding di partecipazioni industriali) della famiglia Romiti. Nel 2000 venne creata GFT Net (GFT international network), subholding di HDP, a cui fu trasferito anche il marchio Valentino. Nello stesso anno compr\u00f2 il marchio statunitense Joseph Abboud. Nel febbraio 2003 la societ\u00e0 chiuse e furono ceduti i marchi Facis e la collezione Valentino."}
{"id": "5765550", "revid": "77412649", "url": "https://it.wikipedia.org/wiki?curid=5765550", "title": "Marus", "text": ""}
{"id": "5765552", "revid": "77412662", "url": "https://it.wikipedia.org/wiki?curid=5765552", "title": "Facis", "text": ""}
{"id": "5765554", "revid": "154893", "url": "https://it.wikipedia.org/wiki?curid=5765554", "title": "Primavera boreale", "text": ""}
{"id": "5765555", "revid": "154893", "url": "https://it.wikipedia.org/wiki?curid=5765555", "title": "Primavera australe", "text": ""}
{"id": "5765556", "revid": "154893", "url": "https://it.wikipedia.org/wiki?curid=5765556", "title": "Autunno australe", "text": ""}
{"id": "5765557", "revid": "154893", "url": "https://it.wikipedia.org/wiki?curid=5765557", "title": "Autunno boreale", "text": ""}
{"id": "5765558", "revid": "154893", "url": "https://it.wikipedia.org/wiki?curid=5765558", "title": "Inverno australe", "text": ""}
{"id": "5765559", "revid": "154893", "url": "https://it.wikipedia.org/wiki?curid=5765559", "title": "Inverno boreale", "text": ""}
{"id": "5765560", "revid": "154893", "url": "https://it.wikipedia.org/wiki?curid=5765560", "title": "Estate australe", "text": ""}
{"id": "5765561", "revid": "154893", "url": "https://it.wikipedia.org/wiki?curid=5765561", "title": "Estate boreale", "text": ""}
{"id": "5765562", "revid": "154893", "url": "https://it.wikipedia.org/wiki?curid=5765562", "title": "Estate astronomica", "text": ""}
{"id": "5765563", "revid": "1340213", "url": "https://it.wikipedia.org/wiki?curid=5765563", "title": "Episodi di Archer (terza stagione)", "text": "La terza stagione della serie animata Archer, composta da 13 episodi, \u00e8 andata in onda sul canale televisivo FX, dal 15 settembre 2011 al 22 marzo 2012. \nIn Italia la stagione \u00e8 stata resa interamente disponibile il 15 novembre 2015, dal servizio di video on demand Netflix.\n\"Cuore di Archer: Parte 1\".\nTrama.\nMalory assume un avventuriero di nome Rip Riley per trovare Archer che \u00e8 scomparso, dopo che la sua promessa sposa, Katya Kasanova, si \u00e8 sacrificata per salvarlo il giorno delle nozze. Rip lo trova su un'isola tropicale, ma Archer non ha alcuna voglia di tornare all'ISIS.\n\"Cuore di Archer: Parte 2\".\nTrama.\nDopo essere stato catturato dai pirati e aver successivamente ucciso il loro capo, Archer viene nominato il nuovo re, venendo aiutato dal suo primo ufficiale Noah, un ragazzo in grado di parlare la lingua dei pirati. Nel frattempo i suoi colleghi dell'ISIS fanno di tutto per rintracciare lui e Rip.\n\"Cuore di Archer: Parte 3\".\nTrama.\nArcher, Rip, Lana e Ray cercano di fuggire dall'isola, dopo essere stati tutti catturati. Nel frattempo Cyril si rende conto di aver nascosto tutti i soldi dell'agenzia mentre era ubriaco e deve trovare al pi\u00f9 presto un sistema per recuperarli.\n\"L'uomo di Jupiter\".\nTrama.\nArcher \u00e8 felice di incontrare il suo idolo di sempre Burt Reynolds, solo per scoprire poi che Burt sta uscendo con sua madre Malory.\n\"El Contador\".\nTrama.\nMalory promuove Cyril ad agente sul campo e lo manda in missione con Archer e Lana per catturare un signore della droga. Nel mentre, in ufficio, Malory istituisce una rigorosa politica antidroga per i suoi dipendenti, costringendo Pam, Cheryl e Ray a utilizzare una tisana depurativa del dottor Krieger, per poter superare il test.\n\"Assalto al treno\".\nTrama.\nL'ISIS aiuta la polizia a cavallo canadese, portando con s\u00e9 un pericoloso terrorista, su un treno ad alta velocit\u00e0. Il terrorista riesce per\u00f2 a fuggire, dopo che Cyril lo lascia da solo. Gli agenti perci\u00f2 devono perlustrare tutto il treno per trovarlo, mentre Archer \u00e8 pi\u00f9 interessato alla ricerca di Babou, l'ocelot domestico di Cheryl/Carol.\n\"Drifting\".\nTrama.\nDopo che l'auto spia regalatagli per il suo compleanno gli viene rubata, Archer, per ritrovarla, decide di entrare nel mondo del drifting, dove Pam gareggia, gestito dalla Yakuza.\n\"Lo scandalo\".\nTrama.\nMalory sostiene di essere stato incastrata per l'omicidio del suo amante di lunga data, il primo ministro italiano, e la squadra deve aiutarla velocemente a coprire l'omicidio e a nascondere il cadavere.\n\"Maledetta Ferlin\".\nTrama.\nArcher e Lana scoprono che Ray stava fingendo di essere paralizzato e lo sorprendono a rubare armi all'ISIS. Ray spiega loro il motivo e decide di partire insieme ad Archer per aiutare il fratello spacciatore e sua moglie, portando con s\u00e9 anche Cheryl, perch\u00e9 finga di essere sua moglie.\n\"Diserzione\".\nTrama.\nQuando Barry diventa il nuovo capo del KGB, Jakov decide di disertare e di fuggire negli Stati Uniti, sotto la protezione dell'ISIS. Nel mentre Archer inizia una relazione con una donna che gli d\u00e0 \"il miglior sesso della sua vita\": Pam.\n\"Questione di pelle\".\nTrama.\nKrieger resuscita Katya, trasformandola in un cyborg, lasciando Archer turbato per la sua doppia natura. Intanto Barry torna per vendicarsi di Archer.\n\"Gara spaziale: Parte 1\".\nTrama.\nLa squadra, priva di una degna preparazione, deve partire di tutta fretta in missione per lo spazio, per fermare un tentativo di ammutinamento nella Stazione Spaziale Internazionale Horizon.\n\"Gara spaziale: Parte 2\".\nTrama.\nArcher e la squadra devono riuscire a scappare dall'Horizon, dopo aver scoperto chi sono i veri ammutinati e i loschi piani del comandante Drake."}
{"id": "5765565", "revid": "154893", "url": "https://it.wikipedia.org/wiki?curid=5765565", "title": "Primavera astronomica", "text": ""}
{"id": "5765566", "revid": "154893", "url": "https://it.wikipedia.org/wiki?curid=5765566", "title": "Inverno astronomico", "text": ""}
{"id": "5765567", "revid": "154893", "url": "https://it.wikipedia.org/wiki?curid=5765567", "title": "Autunno astronomico", "text": ""}
{"id": "5765582", "revid": "305330", "url": "https://it.wikipedia.org/wiki?curid=5765582", "title": "Guendalina Sartori", "text": "Biografia.\nNel 2000 si approccia al tiro con l'arco dopo aver provato altri sport.\nNel 2009 entra a far parte della Nazionale senior e partecipa alle prime competizioni internazionali.\nNel 2011 partecipa alle gare internazionali maggiori insieme a Natalia Valeeva. A luglio 2011 a Torino vince il titolo mondiale a squadre con Natalia Valeeva e Jessica Tomasi. Nel 2012 vince la medaglia di bronzo ai campionati mondiali indoor di Las Vegas.\nAlle Olimpiadi di Rio del 2016 nella gara a squadre, insieme a Lucilla Boari e Claudia Mandia, si classifica al quarto posto."}
{"id": "5765585", "revid": "306691", "url": "https://it.wikipedia.org/wiki?curid=5765585", "title": "Vincenzo Saporito", "text": "Biografia.\nProveniente da una agiata famiglia di Castelvetrano, i Caime Saporito, il barone Vincenzo studi\u00f2 al seminario di Mazara del Vallo e poi dai gesuiti a Palermo e l\u00ec si laure\u00f2 in legge.\nFu eletto deputato alla Camera del Regno nel 1882 per il collegio di Alcamo-Castelvetrano e lo rest\u00f2 per nove legislature fino al 1913, sempre come autorevole membro della commissione Bilancio e conti.\nPrima con Crispi, poi giolittiano, fu sottosegretario del Tesoro nel governo Pelloux II dal 14 maggio 1899 al 24 giugno 1900.\nAl suo interessamento si deve la costruzione della linea ferroviaria Palermo Trapani, via Castelvetrano, e della stazione di San Nicola, in territorio di Mazara del Vallo, dove la famiglia aveva ricche propriet\u00e0 terriere. Il fratello maggiore Giuseppe, fu ucciso nel gennaio 1901 mentre era sindaco di Castelvetrano. Amedeo Nasalli Rocca, che fu Prefetto di Trapani, scrisse nel suo \u201cMemoria di un Prefetto\u201d: \u201c\"Un singolare caso di dittatura in grande stile era offerto in quegli anni in una popolosa citt\u00e0 che non nomino, da una primaria famiglia di sette fratelli. Uno di loro era consigliere provinciale, uno sindaco, uno presidente della Congregazione di Carit\u00e0, uno presidente della banca locale, uno membro della Giunta Provinciale Amministrativa, uno della Commissione Provinciale di Beneficenza, e finalmente, il settimo, deputato al Parlamento\".\nAvversario di un altro esponente politico del trapanese, il ministro dell'istruzione Nunzio Nasi, nel 1904 a lui fu affidata la commissione d'inchiesta della Camera sulle malversazioni del ministro.\nNel 1906 Saporito pubblic\u00f2 il volume \"Il riscatto delle ferrovie meridionali e le liquidazioni ferroviarie\".\nIn un discorso alla Camera il 25 maggio 1909 Giuseppe de Felice Giuffrida, vecchio esponente dei fasci siciliani, aveva elencato al nuovo Parlamento alcuni episodi clientelari (concessioni governative, onorificenze, trasferimenti, ecc.) fatte ai seguaci dei candidati giolittiani tra cui Saporito, nonch\u00e9 intimidazioni e atti violenti \u2014perfino un tentato omicidio\u2014 nei confronti dei seguaci dei partiti avversi. \nNel 1910 Gaetano Salvemini nel suo Il ministro della mala vita denunci\u00f2 che nelle elezioni del 6 novembre 1904 \"nel collegio di Castelvetrano si erano verificati numerosi brogli e il 4 novembre 1905 alcuni sostenitori di Saporito erano stati condannati a una pena detentiva dal Tribunale di Trapani; la sentenza fu confermata dalla Corte d'appello di Messina; ci fu tuttavia un ricorso in Cassazione durante il quale intervenne \u00abuna provvida amnistia\u00bb, per cui \u00abil baron Saporito con un coraggio di leone, ha proclamato alla Camera che la condanna non esiste!\"\"\nNel 1913 non fu rieletto e gli subentr\u00f2 Nicol\u00f2 Tortorici.\nNel 1926 pubblic\u00f2 le sue memorie: \"Trenta anni di vita parlamentare; delusioni e speranze per la patria\"."}
{"id": "5765587", "revid": "767487", "url": "https://it.wikipedia.org/wiki?curid=5765587", "title": "La corrispondenza", "text": "La corrispondenza \u00e8 un film sentimentale del 2016 scritto e diretto da Giuseppe Tornatore.\nTrama.\nAmy Ryan \u00e8 una giovane studentessa universitaria di astrofisica, fuori corso ormai di qualche anno. Fa anche la stuntwoman, girando scene pericolose per il cinema e la televisione.\nAmy ha una relazione con il professor Edward Phoerum, che per\u00f2 \u00e8 sostanzialmente basata su quotidiani messaggi sul cellulare ed eterne videochiamate su Skype, visto che l'uomo vive ad Edimburgo. I due si vedono solo a cadenza regolare di mesi, nei soggiorni trascorsi a Borgo Ventoso dove lui ha una seconda casa, o in occasione di conferenze o altri appuntamenti.\nUno dei loro appuntamenti avrebbe dovuto essere a un convegno di astrofisica nell'ateneo di Amy, ma Ed la avverte che non riuscir\u00e0 ad essere presente. Amy va ugualmente al convegno, dove scopre che il professor Phoerum nel frattempo \u00e8 deceduto in seguito a una lunga malattia (astrocitoma). Nonostante ci\u00f2, inspiegabilmente, continuano ad arrivarle ogni giorno i suoi messaggi. Il professore ha predisposto una rete di complici ed artifici per poter ugualmente essere presente nella vita della ragazza nonostante la sua morte, un po' come le stelle che nonostante siano spente da tempo per noi sono ancora visibili, perch\u00e9 vediamo, a causa dell'enorme distanza che ci separa, la luce da loro emessa milioni di anni fa.\nQuesto rapporto diventer\u00e0 con il tempo sempre pi\u00f9 surreale, mettendo a dura prova la protagonista: il comportamento di Ed, infatti, potrebbe essere visto come una bellissima prova d'amore, ma potrebbe rivelarsi una oscura maledizione e il morboso attaccamento di un uomo che rifiuta di accettare la realt\u00e0.\nRiprese.\nLe riprese sono iniziate nel marzo 2015 e sono proseguite per circa 10 settimane, tra Italia e Gran Bretagna. Suggestiva la localit\u00e0 sull'isola di San Giulio, nel lago d'Orta, rinominata nel film \"Borgo Ventoso\", anche se alcune riprese di Borgo Ventoso si sono svolte all'Isola dei Pescatori sul lago Maggiore. Le riprese britanniche sono state effettuate in Scozia, a Edimburgo (l'universit\u00e0 e gli scorci delle vie intorno alla Stafford Street -West End), e in Inghilterra, a York e dintorni. Il set si \u00e8 spostato anche a Trento (per esempio al Grand Hotel Trento), Bolzano (Biblioteca storica del Seminario Maggiore), Bressanone (Facolt\u00e0 di Scienze della Formazione, Seminario Maggiore e piazza Duomo), e a Montenero Sabino, il cui castello \u00e8 stato utilizzato per una delle scene di stunt.\nDistribuzione.\nIl film \u00e8 uscito nelle sale italiane il 14 gennaio 2016."}
{"id": "5765589", "revid": "287204", "url": "https://it.wikipedia.org/wiki?curid=5765589", "title": "L'anno del jackpot", "text": "L'anno del jackpot (\"The Year of the Jackpot\") \u00e8 un racconto lungo di fantascienza apocalittica del 1952 dello scrittore statunitense Robert A. Heinlein.\nNella storia, che tocca i ricorrenti temi di Heinlein del survivalismo e del puritanesimo dei costumi sociali del tempo, uno statistico incontra l'amore e una inquietante conclusione.\nStoria editoriale.\nIl racconto fu pubblicato per la prima volta nel numero di marzo 1952 della rivista \"Galaxy Science Fiction\"; questa versione riporta date specifiche che furono omesse nell'edizione successiva, quando fu incluso nell'antologia personale \"The Menace From Earth\" del 1959.\nLa prima traduzione italiana, intitolata Astro instabile fu pubblicata a puntate nel 1955, in appendice ai volumi dal n. 72 al n. 75 della collana Urania.\nNel 1961 la Einaudi ha pubblicato la traduzione di Angelo Ventura, intitolata L'anno del diagramma, nell'antologia \"Il secondo libro della fantascienza\".\nLa traduzione di Enrico Cecchini, intitolata La congiuntura, \u00e8 stata inclusa nell'antologia \"Minaccia dalla Terra\" pubblicata nel luglio 1967 nel volume n. 19 della collana Gamma.\nNel 1999 \u00e8 stato incluso nell'antologia \"I grandi maestri della SF\" (\"The SFWA Grand Masters: Volume One\"), curata da Frederik Pohl, che raccoglie una selezione di opere degli scrittori premiati con il Grand Master Award dalla SFWA; la traduzione italiana di Roberto Marini \u00e8 stata pubblicata dalla Mondadori nel 2001 nel volume n. 1416 della collana Urania, in questa edizione il racconto \u00e8 stato intitolato \"L'anno del jackpot\".\nUna traduzione in francese \u00e8 apparsa nel 1968.\nTrama.\nPotiphar Breen, uno scapolo di mezza et\u00e0, \u00e8 in un bar di Los Angeles dove sta prendendo appunti da diversi giornali su varie notizie apparentemente non correlate; ad un tratto si accorge che una giovane donna si sta togliendo i vestiti alla vicina fermata dell'autobus.\nEgli conta con attenzione il pagamento, aggiungendo una mancia esattamente calcolata e raggiunge la ragazza, nel frattempo una coppia di travestiti di passaggio cerca di provocare il poliziotto intervenuto per arrestarla.\nQuando Breen copre la donna con il suo soprabito il poliziotto desiste, per evitare che la pubblicit\u00e0 susciti lo spirito di emulazione in altri svitati.\nLui porta a casa sua la giovane, che si chiama Meade Barstow, lascia che si rivesta e dopo averle assicurato che non intende approfittare di lei le pone una serie di domande.\nMeade non ha idea del perch\u00e9 ha avuto l'impulso improvviso di togliersi i vestiti, ma Potiphar non \u00e8 sorpreso dall'accaduto perch\u00e9 negli ultimi tempi un gran numero di donne si sono denudate in pubblico, la notizia \u00e8 stato messa a tacere.\nBreen \u00e8 uno statistico che lavora per una societ\u00e0 di programmazione industriale calcolando probabilit\u00e0 e prevedendo tendenze, ma il suo interesse principale sono i cicli ricorrenti che caratterizzano il comportamento umano: prezzi, salari, orli delle gonne, mode e intere economie crollano per poi risalire senza alcun motivo se non quello di seguire gli alti e bassi di un ciclo.\nTre grandi cicli hanno toccato il fondo nel 1929, provocando il Marted\u00ec nero, ora nel 1952 tutti i cicli positivi toccheranno il minimo e tutte quelli negative raggiungeranno un picco entro circa sei mesi.\nBreen spiega a Meade che \u00abQuest'anno, la razza umana si \u00e8 fatta crescere i suoi capelli, titilla le labbra con un dito e mugola \"brl, brl, brl\"\u00bb.\nlo spogliarello di Meade, insieme con il diffuso travestitismo pubblico, la nudit\u00e0 cerimoniale delle nuove chiese e tutte le altre piccole follie sono semplicemente sintomi di tendenze inesorabili.\nSecondo Breen, gli esseri umani sono lemming che si stanno dirigendo, statisticamente, nel senso indicato dai cicli.\nMeade e \"Potty\" iniziano a frequentarsi mentre, con il passare delle settimane, la follia del mondo aumenta.\nQuando entrambi perdono il lavoro e un lungo periodo di siccit\u00e0 viene interrotto da piogge torrenziali decidono che \u00e8 \"ora di saltare\" e partono con la macchina di Breen, carica di provviste, vestiti e libri, mentre sono in viaggio si verifica un forte terremoto, poi sono sconvolti da un'esplosione nucleare che sembra distruggere Los Angeles, infine un uomo armato tenta di rubare la macchina ma Meade gli spara con una pistola che le ha dato Breen.\nNel finale i due sono i una baita isolata dove si sono rifugiati ad aspettare che le cose si stabilizzino: si \u00e8 scatenato uno scambio nucleare su vasta scala e Breen ha ucciso alcuni soldati russi, ma ora il mondo \u00e8 in pace e Breen pu\u00f2 riprendere la lettura delle sue riviste di astrofisica.\nSi imbatte cos\u00ec in un articolo in cui l'autore calcola le esatte condizioni necessarie perch\u00e9 il Sole esploda in una nova e formula anche delle previsioni su quando nella vita del Sole questo potrebbe accadere.\nMeade esce dalla baita per raggiungere Potiphar e guardare il tramonto, ma c'\u00e8 una macchia solare piuttosto grande sulla faccia del Sole, improvvisamente Breen si rende conto che questo non \u00e8 solo un brutto anno, leggendo di nuovo l'articolo capisce che \u00e8 l'ultimo anno, \u00ab... c'e qualcosa di strano in questo tramonto\u00bb dice Meade, \u00abNo, cara... nel Sole\u00bb risponde Potiphar.\nTemi.\nIl racconto tocca i ricorrenti temi di Heinlein del survivalismo e del puritanesimo dei costumi sociali del tempo.\nQuando sono soli nel rifugio i due protagonisti si sposano celebrando tra loro il matrimonio, anche se in questo caso sembrano voler attenuare la trasgressivit\u00e0 della convivenza more uxorio che sta iniziando, questo \u00e8 un tipico tema di Heinlein: situazioni simili sono narrate in \"Abisso\", \"Il terrore dalla sesta luna\", \"La via della gloria\", \"Il gatto che attraversa i muri\", \"Lazarus Long, l'immortale\", \"Il numero della bestia\", \"Storia di Farnham\" e \"Straniero in terra straniera\".\nCritica.\nSecondo Alexei Panshin \u00e8 una bella storia, forse perch\u00e9 i personaggi principali restano interessanti e attraenti fino alla fine, per la loro impotenza di fronte al destino dell'umanit\u00e0, intrappolata senza speranza nella morsa dei cicli."}
{"id": "5765590", "revid": "767487", "url": "https://it.wikipedia.org/wiki?curid=5765590", "title": "Jakob de Chirico", "text": "Lontano parente di Giorgio de Chirico, si \u00e8 trasferito con la famiglia a Chiusa, in Alto Adige, nel 1954. All'Accademia di Belle Arti di Monaco ha studiato con Guenther Fruhtrunk. Negli anni Settanta de Chirico \u00e8 fortemente impegnato in gruppi politici di sinistra, e contesta fortemente l'influsso della Chiesa sulla societ\u00e0 altoatesine. Conosce il movimento artistico Fluxus e l'artista austriaco Hermann Nitsch, uno dei fondatori dell'azionismo viennese.\nIn quegli anni de Chirico ha disegnato fumetti politici, distribuendoli come volantini e stampandoli su serigrafie di grande formato, tra i quali \"Sulla libert\u00e0 dei contadini del Tirolo\", che ripercorre il tema dei privilegi sociali e religiosi dal medioevo al presente.\nI volantini di de Chirico assumevano talora anche la funzione di documentazioni di performance pubbliche.\nNegli anni Ottanta apre uno studio alla Kunstrampe, un fienile del Seicento a Merano, frequentato da artisti come Eugenio Miccini, Sarenco, Arrigo Lora Totino. Attacca duramente i politici locali del tempo, in particolare con una mostra al Kurhaus di Merano. Nel 1986 con Claudio Costa, Angelica Thomas, Antonino Bove e Igor Sacharov Ross fonda il gruppo \"Kraftzellen - Cellule di Energia\", con il quale partecipa alla prima edizione di Arte Sella e, un anno dopo, a documenta a Kassel.\nIl 20 febbraio del 1992 ha contestato pubblicamente Bruno Hosp, assessore alla cultura in lingua tedesca della Provincia autonoma di Bolzano, interrompendo il suo discorso alla mostra \"Positionen\" a Bolzano e rovesciandogli addosso un milione di lire in monetine.\nSue opere sono conservate al Museion di Bolzano"}
{"id": "5765592", "revid": "436907", "url": "https://it.wikipedia.org/wiki?curid=5765592", "title": "Messenger (Tesseract)", "text": "Messenger \u00e8 un singolo del gruppo musicale britannico Tesseract, il primo estratto dal terzo album in studio \"Polaris\" e pubblicato il 3 agosto 2015.\nLa canzone.\nSettima traccia dell'album, \"Messenger\" \u00e8 stata descritta dal bassista Amos Williams come \u00abuna canzone molto naturale [...] Ha quel grande ed impennante ritornello e quello zenit musicale che \u00e8 diventato sinonimo con l'atmosfera [tipica dei] Tesseract, ma \u00e8 anche abbastanza incisiva.\u00bb\nIl brano \u00e8 stato pubblicato per la prima volta il 3 agosto 2015 sotto forma di lyric video attraverso il canale YouTube della Kscope, venendo reso disponibile per il download digitale poco dopo."}
{"id": "5765593", "revid": "192549", "url": "https://it.wikipedia.org/wiki?curid=5765593", "title": "Astro instabile", "text": ""}
{"id": "5765594", "revid": "1543377", "url": "https://it.wikipedia.org/wiki?curid=5765594", "title": "Salute mobile", "text": "La salute mobile, in inglese \"mobile health\" (mHealth), si riferisce all'uso di dispositivi mobili per le pratiche della medicina e della salute. Il termine \u00e8 comunemente utilizzato per intendere l'uso di strumenti di comunicazione mobile come telefoni cellulari, smartphone, tablet e palmari e dispositivi indossabili come gli smart watch per la prevenzione, promozione, trattamento e mantenimento della salute, l'informazione e la raccolta di dati. Nasce come campo emergente della \"salute digitale\" (eHealth), la quale usa la tecnologia dell'informazione e della comunicazione (TIC). \nGli interventi di salute mobile (\"mHealth\") e salute digitale (\"eHealth\") sono vantaggiosi per diversi motivi, come ad esempio la loro disponibilit\u00e0 e accessibilit\u00e0; infatti possono essere utilizzati ovunque e in qualsiasi momento; e hanno una distribuzione economicamente conveniente. Si caratterizzano inoltre per la capacit\u00e0 di personalizzazione dei contenuti, la possibilit\u00e0 di fornire strategie in tempo reale agli utenti e infine la capacit\u00e0 di calibrare l'intensit\u00e0 dell'intervento in base alle esigenze dell'utente stesso.\nUna percentuale sempre crescente della popolazione accede alle informazioni e ai servizi sanitari attraverso telefoni cellulari. \u00c8 stata sviluppata una vasta gamma di soluzioni basate su dispositivi mobili - dagli SMS a complesse applicazioni per smartphone - per migliorare l'accesso alla salute, le conoscenze e i comportamenti in una gamma di contesti e gruppi target. \nSebbene la salute mobile (\"mHealth\") abbia certamente un utilizzo importante nelle nazioni industrializzate, \u00e8 emerso come la stessa sia fondamentale per i paesi in via di sviluppo e nelle nazioni a basso reddito per le quali si registra un rapido aumento della penetrazione della telefonia mobile. Il campo, quindi, emerge in gran parte come mezzo per fornire un maggiore accesso a segmenti sempre pi\u00f9 ampi di popolazione nei paesi in via di sviluppo, oltre ovviamente a migliorare la capacit\u00e0 dei sistemi sanitari in questi paesi fornendo un'assistenza sanitaria di qualit\u00e0. La salute mobile, attraverso dispositivi mobili, prevede la raccolta di dati clinici e l'invio di informazioni di assistenza sanitaria a medici, ricercatori e pazienti, realizzando un monitoraggio in tempo reale dello stato di salute del paziente proponendo una cura diretta e personalizzata (telemedicina mobile). \nLe tecnologie digitali stanno diventando una risorsa importante sia per l'erogazione di servizi sanitari sia per la salute pubblica. Le tecnologie wireless mobili sono particolarmente rilevanti, grazie alla loro facilit\u00e0 d'uso, l'ampia portata e la vasta fruibilit\u00e0. Secondo l'ITU, nel 2015 c'erano oltre 7 miliardi di telefoni mobili in tutto il mondo, di cui oltre il 70% erano in paesi a basso o medio reddito.\nLe tecnologie digitali, come le tecnologie wireless mobili, hanno tutto il potenziale per rivoluzionare come le popolazioni interagiscono con i servizi sanitari nazionali; infatti la salute digitale e in particolare la salute mobile hanno dimostrato di migliorare la qualit\u00e0 e la copertura delle cure, aumentando l'accesso alle informazioni sanitarie e ai servizi, promuovendo cambiamenti positivi nei comportamenti di salute per prevenire l'insorgere di malattie acute e croniche."}
{"id": "5765596", "revid": "54354", "url": "https://it.wikipedia.org/wiki?curid=5765596", "title": "Mobile health", "text": ""}
{"id": "5765597", "revid": "54354", "url": "https://it.wikipedia.org/wiki?curid=5765597", "title": "MHealth", "text": ""}
{"id": "5765598", "revid": "192549", "url": "https://it.wikipedia.org/wiki?curid=5765598", "title": "L'anno del diagramma", "text": ""}
{"id": "5765601", "revid": "1645873", "url": "https://it.wikipedia.org/wiki?curid=5765601", "title": "William Fox (politico)", "text": "Biografia.\nNato nel nord est dell'Inghilterra in una famiglia di imprenditori di successo, studi\u00f2 legge nel prestigioso Wadham College dell'Universit\u00e0 di Oxford, conseguendo la laurea e l'abilitazione alla professione di avvocato. Dopo il matrimonio scelse di emigrare in Nuova Zelanda insieme alla moglie, intraprendendo anche qui la professione legale, tuttavia a causa del poco lavoro integr\u00f2 le proprie entrate scrivendo per dei giornali locali.\nNegli anni '40 inizi\u00f2 anche il suo impegno in politica e fu eletto al parlamento nel distretto di Wanganui nel 1855. L'anno seguente riusc\u00ec a far dimettere Henry Sewell dalla carica di primo ministro, succedendogli sulla poltrona, ma il suo incarico dur\u00f2 solo 13 giorni prima di dover cedere la carica ad Edward Stafford. In seguito alle dimissioni spar\u00ec dalla vita politica per quasi un anno, per poi ritornare come leader dell'opposizione. Nel 1861 riusc\u00ec a far passare una mozione di sfiducia verso Stanford e prese nuovamente il posto di primo ministro, mantenendo la carica per circa un anno. Durante questo mandato Fox cerc\u00f2 di ridurre i conflitti con i nativi m\u0101ori e stabilizz\u00f2 l'assetto costituzionale del nuovo stato neozelandese. Nel 1862 perse la fiducia del parlamento e diede nuovamente le dimissioni.\nNel 1869 riusc\u00ec nuovamente a far cadere il governo del rivale Stafford e riprendersi il governo, mantenendolo fino al 1872. Ricopr\u00ec anche la carica una quarta volta nel 1873 per pochi giorni, come figura di garanzia in un momento di crisi politica."}
{"id": "5765602", "revid": "124123", "url": "https://it.wikipedia.org/wiki?curid=5765602", "title": "Joseph Pardee", "text": "Fece importanti scoperte riguardanti l'origine della Lago Missoula, delle inondazioni di Missoula e delle Channeled Scablands. \nBiografia.\nJoseph Pardee nacque ad Salt Lake City, primerogenito di James Knox Pardee e di Marie Pardee. All'et\u00e0 di tre anni, la famiglia si trasfer\u00ec a Philipsburg in Montana. Il padre ha aperto ad est di Pittsburg del \"Algonquin miniera\". Pardee frequent\u00f2 il Presbyterian College of Montana a Deer Lodge. In seguito frequent\u00f2 la University of California, Berkeley.\nDopo la sua formazione, ha fondato un laboratorio per l'analisi dei metalli preziosi e corse una miniera d'oro e zaffiro. Il suo crescente interesse per la geologia ha portato nel 1909 alla fine di United States Geological Survey (USGS breve), un'autorit\u00e0 scientifica e la pi\u00f9 importante istituzione degli Stati Uniti per la cartografia ufficiale, dove \u00e8 stato impiegato fino al 1941. \nPardee era dal 1 settembre 1904 sposata con Rubino Estella Schoonover Pardee (1886-1976). La coppia ebbe una figlia, Mary P. Pardee Kelly (1905-1994).\nRicerche.\nDurante il 1920 il geologo J Harlen Bretz suggerito che il Channeled Scablands sono stati causati da Alluvioni catastrofiche. La teoria \u00e8 stata veemenza rifiutato da altri geologi, perch\u00e9 Bretz non ha potuto fornire alla spiegazione per l'origine della ricerca di enormi masse d'acqua."}
{"id": "5765617", "revid": "640277", "url": "https://it.wikipedia.org/wiki?curid=5765617", "title": "Hitomi (satellite)", "text": "Hitomi, indicato prima del lancio come ASTRO-H e New X-ray Telescope (NeXT), \u00e8 stato un satellite per l'astronomia a raggi X sviluppato dalla agenzia spaziale giapponese JAXA per lo studio dei processi ad alta energia presenti nell'universo. Il telescopio spaziale \u00e8 stato ideato con l'intenzione di estendere le ricerche gi\u00e0 condotte attraverso l'Advanced Satellite for Cosmology and Astrophysics (ASCA o ASTRO-D) con osservazioni nella banda dei raggi X caratterizzata da energie superiori ai 10 keV.\nHitomi \u00e8 stato lanciato il 17 febbraio 2016, dal Centro spaziale di Tanegashima a bordo di un razzo H-IIA. Il 27 marzo si sono persi i contatti con il telescopio e nell'aprile del 2016 la Jaxa ha annunciato che non ritiene possibile recuperarne il controllo.\nCaratteristiche tecniche.\nHitomi era un telescopio spaziale di 14 metri di lunghezza, con una massa di 2700\u00a0kg. Il corpo principale del satellite, lungo 5,6 metri, ospitava le principali ottiche del telescopio. Da esso, si estendeva, nella direzione del suo asse principale, un braccio lungo 6,4 metri alla cui estremit\u00e0 era collocato il rilevatore HXI. In tal modo, il telescopio raggiungeva la lunghezza focale di 12 metri necessaria per eseguire osservazioni nella banda dei raggi X duri con i due rilevatori posti alle estremit\u00e0 opposte del satellite. Dal corpo principale si estendeva inoltre l'ala che ospitava i pannelli fotovoltaici, in grado di fornire una potenza di .\nLe comunicazioni con il centro di controllo a terra avveniva nella banda X delle microonde, con una velocit\u00e0 di 8 Mbit/s. La capacit\u00e0 di archiviazione a bordo era di 12 Gbit.\nLancio.\nNel 2008 il lancio del satellite \u00e8 stato programmato per il 2013, tuttavia nel 2013 \u00e8 stato rinviato di due anni e successivamente programmato per il 12 febbraio 2016.\nCon alcuni giorni di ritardo per le cattive condizioni meteo, Astro-H \u00e8 stato lanciato dal centro spaziale di Tanegashima il 17 febbraio 2016 alle 08:45\u00a0UTC. Il lanciatore H-IIA ha immesso il telescopio in un'orbita terrestre bassa circolare di circa 575\u00a0km di quota, con un'inclinazione di 31\u00b0 e un periodo di circa 96 minuti. La separazione dal razzo \u00e8 avvenuta 14 minuti dopo il lancio e i pannelli fotovoltaici sono stati dispiegati correttamente. A questa fase \u00e8 seguita la ridenominazione della missione in \"Hitomi\".\nPerdita delle comunicazioni.\nIl 26 marzo il satellite ha eseguito una rotazione per puntare il proprio telescopio verso la galassia Markarian 205. Il sistema di determinazione dell'assetto del satellite era composto da due sottosistemi: un sensore stellare ed un'unit\u00e0 inerziale. Il sistema ha utilizzato il sensore stellare per controllare la posizione del satellite e poi avrebbe dovuto aggiornare l'unit\u00e0 inerziale, ma questo non \u00e8 avvenuto.\nMentre compiva tale manovra, il satellite stava attraversando l'anomalia del Sud Atlantico, e questo ha avuto due conseguenze importanti: ha reso impossibili le comunicazioni con la Terra, impedendo qualunque intervento umano per evitare il problema, e le particelle ad alta energia hanno verosimilmente danneggiato l'elettronica di bordo.\nPoich\u00e9 l'unit\u00e0 inerziale non \u00e8 stata aggiornata con la nuova posizione, vi era una discrepanza tra la posizione indicata dall'unit\u00e0 e quella indicata dal sensore stellare. In una tale situazione, il sistema \u00e8 progettato per dare priorit\u00e0 all'unit\u00e0 inerziale, la quale forniva informazioni sbagliate, indicando una rotazione del satellite di circa 20 gradi all'ora, che in realt\u00e0 non c'era.\nA questo punto il satellite ha tentato di fermare la sua apparente rotazione prima usando le ruote di reazione e quindi, poich\u00e9 sembravano non avere effetto, azionando anche i propulsori d'assetto. Questi hanno causato una rotazione del satellite, questa volta reale, che ha continuato ad aumentare fino a superare i limiti di progetto, causando il cedimento dei supporti dei pannelli solari e di altre parti del satellite. Alcune osservazioni fatte nei giorni successivi mostravano il corpo principale del satellite circondato da almeno altri 5 oggetti di grosse dimensioni."}
{"id": "5765619", "revid": "124123", "url": "https://it.wikipedia.org/wiki?curid=5765619", "title": "Palladio Negri", "text": "Tra il 1480 e il 1491 \u00e8 citato come \"Negri\" (\"Niger\"), poi col cognome \"Fosco\" (\"Fuscus\"), sia come autore che in altri documenti. Non \u00e8 chiaro il motivo di questo cambio di nome, e non lo era ai contemporanei; ad esempio, Nardino Celinese scrisse un'invettiva contro di lui dicendo \"Non so con che nome chiamarti\".\nBiografia.\nCompletata la formazione letteraria nel 1483, fu in contatto epistolare con Marco Antonio Sabellico, che lo loda con Coriolano Cippico per aver introdotto lo studio della \"Romanae litterae\" in Dalmazia, in particolare a Tra\u00f9, dove fu maestro di scuola. Era andato a Tra\u00f9 con Alvise Cippico, figlio di Coriolano, studente a Padova, che in seguito fu vescovo di Famagosta e di Zara.\nNegli anni 1490 frequent\u00f2 gli ambienti universitari di Padova. Nel 1496 pubblic\u00f2 una edizione commentata di Catullo (\"Catullus una cum commentariis eruditi viri Palladii Fusci Patavini\"). Quest'opera fu il secondo commento completo a Catullo, dopo Antonio Partenio da Lazise, ma non ebbe molto successo; molte note sono riprese da altri filologi, tra cui Sabellico, senza esplicita citazione.\nFino al 1516 insegn\u00f2 a Zara, dove continu\u00f2 l'attivit\u00e0 letteraria e scrisse \"De situ orae Illyrici\", descrizione delle coste dalmate, e \"Commentarii de bello Turcico\", sulla guerra turco-veneziana (1499-1503). Pass\u00f2 poi a insegnare a Capodistria, dove ebbe tra i suoi allievi Annibale Grisonio, e dove mor\u00ec nel 1520 durante una lezione."}
{"id": "5765622", "revid": "11959", "url": "https://it.wikipedia.org/wiki?curid=5765622", "title": "Abu Sa\u02bf\u012bd ibn Abi l-Khair", "text": ""}
{"id": "5765624", "revid": "1645873", "url": "https://it.wikipedia.org/wiki?curid=5765624", "title": "Alfred Domett", "text": "Biografia.\nNato in Inghilterra in una famiglia di armatori, frequent\u00f2 l'universit\u00e0 di Cambridge ma non consegu\u00ec la laurea abbandonando nel 1833. Nonostante tutto fu ammesso alla Middle Temple e pratic\u00f2 professioni nell'ambito legale.\nNel 1833 pubblic\u00f2 due volumi di poesie e successivamente collabor\u00f2 stabilmente con la rivista \"Blackwood's Magazine\". Successivamente continuer\u00e0 a pubblicare libri, tra cui i pi\u00f9 celebri sono \"Ranolf and Amohia\", \"a South Sea Day Dream\" (sulla vita dei m\u0101ori). Nel 1842 emigr\u00f2 in Nuova Zelanda e ricopr\u00ec diverse cariche amministrative (tra cui segretario coloniale) e politiche venendo eletto in parlamento nel 1855.\nNel 1862 divenne primo ministro, mantenendo l'incarico per circa un anno e mezzo."}
{"id": "5765629", "revid": "281779", "url": "https://it.wikipedia.org/wiki?curid=5765629", "title": "Palladio Fosco", "text": ""}
{"id": "5765634", "revid": "729019", "url": "https://it.wikipedia.org/wiki?curid=5765634", "title": "Lodovico Barbieri", "text": ""}
{"id": "5765635", "revid": "4711", "url": "https://it.wikipedia.org/wiki?curid=5765635", "title": "Val Taro", "text": ""}
{"id": "5765651", "revid": "37401", "url": "https://it.wikipedia.org/wiki?curid=5765651", "title": "Gli scrupoli di Mister Harding", "text": ""}
{"id": "5765657", "revid": "729019", "url": "https://it.wikipedia.org/wiki?curid=5765657", "title": "Gerhard Plei\u00df", "text": ""}
{"id": "5765659", "revid": "729019", "url": "https://it.wikipedia.org/wiki?curid=5765659", "title": "Heinrich Springer", "text": ""}
{"id": "5765667", "revid": "124639313", "url": "https://it.wikipedia.org/wiki?curid=5765667", "title": "Franklin Templeton Investments", "text": "Franklin Resources Inc \u00e8 un'azienda statunitense: insieme alle sue filiali viene chiamata Franklin Templeton Investments ed \u00e8 un'impresa di investimenti globale fondata a New York nel 1947 come Franklin Distributors. Nel 1973 la sede viene trasferita da New York a San Mateo, California.\nNel 2017 \u00e8 uno dei pi\u00f9 grandi gruppi al mondo di risparmio gestito con oltre 750 miliardi di dollari di beni in gestione per conto di oltre 25 milioni di privati, investitori professionali e istituzionali.\n\u00c8 quotata alla Borsa di New York, sotto la sigla BEN, in onore di Benjamin Franklin, di cui era ammiratore il fondatore Rupert Johnson sr.\nStoria.\nGli inizi.\nFondata nel 1947 a New York da Rupert H. Johnson sr., gestore di una societ\u00e0 di intermediazione commerciale con ufficio a Wall Street, ricorrendo al nome di Benjamin Franklin perch\u00e9 l'immagine di Franklin \u00e8 legata alla parsimonia e alla prudenza in temi di risparmio e investimenti. La prima linea di fondi comuni di investimento della societ\u00e0, Franklin Custodian Funds, consiste in una serie di fondi azionari e obbligazionari gestiti in modo conservativo, progettati per attrarre il maggior numero di investitori.\nQuando Rupert sr. si ritira nel 1957, \u00e8 suo figlio, Charles B. Johnson (Charlie), a prendere il posto di presidente e amministratore delegato all'et\u00e0 di 24 anni. All'epoca c'erano solo pochi dipendenti e i fondi avevano un totale attivo in gestione di 2,5 milioni di dollari.\nAll'inizio degli anni sessanta la societ\u00e0 cresce, anche se lentamente. Con Charlie che svolge contemporaneamente diversi ruoli: gestore di fondi, grossista, contabile. Nel 1965 entra in azienda anche il fratello di Charlie, Rupert Johnson jr., costretto anche lui a ricoprire vari ruoli.\nDa New York a San Mateo.\nNel 1971 la societ\u00e0 diventa una public company, aprendo a terzi. In questo modo la famiglia Johnson ha il capitale necessario per far crescere il business. Nel 1973 acquisisce Winfield &amp; Company, una societ\u00e0 di investimento con sede a San Mateo, in California. Da qui la decisione di trasferire gli uffici della Franklin da New York in California. Il nuovo gruppo gestisce quasi 250 milioni di dollari di risparmi e ha una sessantina di dipendenti. Nel 1979 inizia la crescita di Franklin Money Fund: sar\u00e0 il primo fondo a toccare la soglia del miliardo di risparmi in gestione. E a partire dal 1980 il patrimonio della societ\u00e0 comincia a raddoppiare. Nel 1986 le azioni sono quotate alla Borsa di New York. Nello stesso anno la societ\u00e0 apre il suo primo ufficio al di fuori del Nord America, a Taiwan. Due anni pi\u00f9 tardi, nel 1988, Franklin acquisisce la LF Rothschild Fund Management Company. Le attivit\u00e0 gestite dalla Franklin passano dai 2 miliardi di dollari del 1982 agli oltre 40 miliardi del 1989 (il crollo del 1987 ha avuto un impatto minimo sui fondi di reddito e obbligazionari della Franklin).\nDiventa Franklin Templeton.\nNell'ottobre 1992 Franklin acquisisce per 913 milioni di dollari la Templeton, Galbraith &amp; Hansberger Ltd., una societ\u00e0 specializzata in gestione del risparmio, fondata da sir John Templeton che ha il 70% dell'azienda insieme al figlio e a John Kenneth Galbraith. Con questa acquisizione, la Franklin cambia anche il nome in Franklin Templeton.\nNel novembre 1996 altra acquisizione: Heine Securities Corporation, specializzata nella gestione di fondi, si fonde nel gruppo Franklin Templeton. Nell'ottobre 2000 Franklin rileva Bissett Funds per aumentare la sua presenza in Canada, con Bissett che rimane come marchio chiave in quel mercato. Un anno pi\u00f9 tardi, nell'aprile 2001, viene acquisita la Fiduciary Trust Company che ha un ufficio di oltre 650 dipendenti nel Two World Trade Center al momento degli attacchi dell'11 settembre 2001: 87 dipendenti muoiono nel crollo.\nNel 2013 Charlie Johnson va in pensione e suo figlio Greg Johnson diventa chairman e CEO. L'azienda, con uffici in 38 paesi e clienti in oltre 150, \u00e8 specializzata in fondi comuni gestiti in modo conservativo. Offre prodotti con i marchi Franklin, Templeton, Mutual Series e Fiduciary. Proprio quell'anno rileva il controllo (dopo averne acquisito gi\u00e0 il 20% nel 2010) di Pelagos Capital Management, societ\u00e0 con sede a Boston specializzata in fondi alternativi.\nAlla fine del 2015 lancia la divisione dedicata agli EFT (Exchange-Trade Fund), assumendo da Ishares, societ\u00e0 controllata da BlackRock, Patrick O'Connor, uno dei fondatori nel 1999. I primi prodotti nel 2016. Alla base della scelta la necessit\u00e0 di frenare i riscatti, molto pesanti, al punto da registrare nel 2017 il secondo peggior risultato dopo Goldman Sachs.\nNel gennaio 2018 porta i primi cinque fondi EFT anche in Italia e contemporaneamente rileva la Edinburgh Partners, societ\u00e0 di gestione di fondi specializzati in prodotti a lungo termine, con sede a Edimburgo, due uffici a Londra e due negli Usa e una massa amministrata di circa 10 miliardi di dollari."}
{"id": "5765670", "revid": "54354", "url": "https://it.wikipedia.org/wiki?curid=5765670", "title": "Franklin Resources", "text": ""}
{"id": "5765674", "revid": "729019", "url": "https://it.wikipedia.org/wiki?curid=5765674", "title": "Francesco Campo", "text": "Biografia.\nNato nella Palermo borbonica la sua prima intenzione \u00e8 quella di conseguire la laurea in legge per poi esercitare la professione di avvocato. Consegue il titolo nel 1845 ma cambia programma tre anni dopo, quando prende parte alla rivoluzione siciliana del 1848 nelle file dei rivoltosi indipendentisti. Fallita l'impresa viene fatto prigioniero e internato a Castel Sant'Elmo, dove rimane detenuto diciotto mesi per essere poi liberato per intercessione inglese ed esiliato. Ripara in Piemonte dove si guadagna da vivere con l'insegnamento di italiano e latino nei licei fino al 1859. Nella seconda guerra d'indipendenza \u00e8 capitano dei Cacciatori della Magra e partecipa all'annessione di Emilia e Toscana, dopo le quali entra ufficialmente a far parte del Regio esercito italiano. Sbarcati i Mille a Marsala si unisce alla seconda spedizione guidata dal generale Giacomo Medici guadagnandosi la promozione sul campo a maggiore nella battaglia di Milazzo, combattendo in seguito a Caiazzo e sul Volturno. Prende parte alla terza guerra d'indipendenza nella battaglia di Custoza e nelle operazioni in Val Vestino. In occasione del cinquantenario dell'annessione della Sicilia, ormai a riposo per limiti di et\u00e0, viene nominato senatore a vita."}
{"id": "5765676", "revid": "729019", "url": "https://it.wikipedia.org/wiki?curid=5765676", "title": "Rudolf Lehmann", "text": ""}
{"id": "5765680", "revid": "1061700", "url": "https://it.wikipedia.org/wiki?curid=5765680", "title": "Senelasia", "text": ""}
{"id": "5765681", "revid": "729019", "url": "https://it.wikipedia.org/wiki?curid=5765681", "title": "Josef Armberger", "text": ""}
{"id": "5765687", "revid": "124123", "url": "https://it.wikipedia.org/wiki?curid=5765687", "title": "Anastasija Platonovna Zueva", "text": "Biografia.\nLavor\u00f2 per moltissimi anni al Teatro d'arte di Mosca. Ha ricevuto nel 1952 il Premio Stalin di secondo grado, mentre nel 1957 \u00e8 stata insignita del titolo di Artista del popolo dell'Unione Sovietica."}
{"id": "5765705", "revid": "228587", "url": "https://it.wikipedia.org/wiki?curid=5765705", "title": "My Darkest Days (album)", "text": "My Darkest Days \u00e8 l'album di debutto dell'omonimo gruppo musicale canadese. Pubblicato il 21 settembre 2010 dalla 604 Records, \u00e8 stato prodotto da Joey Moi e Chad Kroeger."}
{"id": "5765721", "revid": "110157", "url": "https://it.wikipedia.org/wiki?curid=5765721", "title": "Dreamin' (album Johnny Burnette)", "text": "Dreamin' \u00e8 un album discografico di Johnny Burnette, pubblicato dall'etichetta discografica Liberty Records nel 1960.\nSecondo album della sua discografia ma il primo a proprio nome.\nDa non confondere con la compilation (con lo stesso titolo) pubblicata nel 1967 dall'etichetta \"Sunset Records\" (SUM-1179).\nMusicisti.\nDreamin' / Kaw-Liga\n\"Possibili musicisti partecipanti\":\nLovesick Blues / Cincinnati Fireball / Finders Keepers\nPlease Help Me, I'm Falling / Why Don't You Haul Off and Love Me / Love Me / I Want to Be with You Always / My Special Angel / I Really Don't Want to Know\nSettin' the Woods on Fire"}
{"id": "5765755", "revid": "729019", "url": "https://it.wikipedia.org/wiki?curid=5765755", "title": "Stazione di Caldosa", "text": "La stazione di Caldosa \u00e8 una fermata ferroviaria situata nel comune di Arzachena lungo la ferrovia Sassari-Tempio-Palau, utilizzata esclusivamente per i servizi turistici legati al Trenino Verde.\nStoria.\nLa fermata venne costruita in contemporanea con la ferrovia tra Sassari e Palau tra gli anni venti e trenta del Novecento ad opera delle Ferrovie Settentrionali Sarde, che dell'impianto furono anche il primo gestore. Le FSS inaugurarono lo scalo insieme alla porzione terminale della linea, tra Luras e Palau, il 18 gennaio 1932, e nei primi anni di esercizio la fermata di Caldosa fu impiegata come fermata a richiesta. La gestione di linea e impianto pass\u00f2 poi alle Strade Ferrate Sarde nel 1933, e da questa societ\u00e0 alle Ferrovie della Sardegna nel 1989.\nLo scalo venne utilizzato per i servizi di trasporto pubblico sino al 16 giugno 1997, data in cui il tronco tra Nulvi e Palau della linea, comprendente la fermata di Caldosa, venne chiuso al traffico ordinario restando in uso esclusivamente per i servizi turistici del Trenino Verde. Dal 2010 la fermata \u00e8 gestita dall'ARST.\nStrutture e impianti.\nLo scalo si trova a sud-ovest dell'abitato di Arzachena e presenta configurazione di fermata passante. Nell'impianto \u00e8 quindi presente il solo binario di corsa avente scartamento da 950 mm, affiancato da una banchina.\nLa fermata, impresenziata, \u00e8 dotata di un fabbricato viaggiatori (chiuso al pubblico) avente sviluppo su due piani con pianta quadrata e tetto a falde, con due luci sul lato binari. Presente inoltre un ulteriore locale per i servizi igienici.\nMovimento.\nServita in passato dai treni per il servizio di trasporto pubblico delle varie concessionarie ferroviarie che hanno gestito la linea, la fermata dal giugno 1997 \u00e8 utilizzata esclusivamente per le relazioni turistiche del Trenino Verde, effettuate a partire dal 2010 a cura dell'ARST.\nServizi.\nLa fermata \u00e8 dotata di servizi igienici, sebbene di norma non accessibili all'utenza."}
{"id": "5765758", "revid": "1543377", "url": "https://it.wikipedia.org/wiki?curid=5765758", "title": "Sick and Twisted Affair", "text": "Sick and Twisted Affair \u00e8 il secondo album in studio del gruppo musicale canadese My Darkest Days, pubblicato il 26 marzo 2012 dalla 604 Records."}
{"id": "5765760", "revid": "287204", "url": "https://it.wikipedia.org/wiki?curid=5765760", "title": "Stili delle pietre runiche", "text": "Lo stile o motivo delle pietre runiche vari\u00f2 durante l'epoca vichinga. Le prime pietre runiche erano semplici come motivo, ma verso la fine dell'era delle pietre runiche divennero sempre pi\u00f9 complesse e fatte da maestri runici itineranti come \u00d6pir e Vis\u00e4te.\nUna categorizzazione degli stili fu sviluppata da Anne-Sophie Gr\u00e4slund negli anni 1990. La sua sistematizzazione \u00e8 stata considerata una conquista ed \u00e8 oggi uno standard. Gli stili sono RAK, Fp, Pr1, Pr2, Pr3, Pr4 e Pr5, e coprono il periodo 980-1130, che fu il periodo durante il quale furono fatte la maggior parte delle pietre runiche. \nGli stili Pr1 e Pr2 corrispondono allo stile di Ringerike, mentre Pr3, Pr4 e Pr5 appartengono a quello che \u00e8 pi\u00f9 ampiamente conosciuto come lo stile di Urnes. \nSotto segue una breve presentazione dei vari stili mostrando alcune pietre runiche campione secondo l'annotazione del Rundata.\nRAK.\nRAK \u00e8 lo stile pi\u00f9 antico e copre il periodo 980-1015 d.C., ma il progetto Rundata include in questo gruppo anche le pietre runiche pi\u00f9 antiche, come pure quelle pi\u00f9 giovani. Questo stile non ha teste di lindworm (drago nordico) e le estremit\u00e0 delle fasce runiche sono diritte.\nFp.\nQuesto stile \u00e8 del periodo dal 1010-1015 ca. al 1040-1050 ca., quando apparve il Pr3. \u00c8 caratterizzato da fasce runiche che finiscono con teste di animali viste dall'alto.\nPr (stili di profilo).\nNegli stili chiamati Pr1, Pr2, Pr3, Pr4 e Pr5, le fasce runiche finiscono con teste di animali viste di profilo.\nPr1 (stile di Ringerike).\nQuesto stile \u00e8 contemporaneo all'FP datato al 1010-1050 ca., quando fu sostituito dal Pr3.\nPr2 (stile di Ringerike).\nQuesto stile \u00e8 solo un po' pi\u00f9 giovane dello stile precedente; \u00e8 datato 1020-1050 ca. e anch'esso fu sostituito dal Pr3.\nPr3 (stile di Urnes).\nQuesto stile succedette all'Fp, Pr1 e Pr2 ed \u00e8 datato al 1050-1080 ca.\nPr4 (stile di Urnes).\nQuesto stile apparve un po' pi\u00f9 tardi nel 1060-1070 ca. e dur\u00f2 fino al 1100 ca.\nPr5 (stile di Urnes).\nQuesto stile fu l'ultimo adottato prima che le pietre runiche cessassero di essere erette. Esso apparve nel 1080-1100 ca. e dur\u00f2 fino al 1130 ca.\nKB.\nQuesto stile si usa nel progetto Rundata, sebbene non appartenga al modello di Gr\u00e4slund. Lo stile \u00e8 comune nel S\u00f6dermanland occidentale ed \u00e8 caratterizzato da croci circondate dalle fasce."}
{"id": "5765775", "revid": "287204", "url": "https://it.wikipedia.org/wiki?curid=5765775", "title": "Giuseppe Felice Tosi", "text": "Biografia.\nDi Tosi non si hanno notizie certe riguardo ai suoi primi cinquantotto anni di vita, in quanto intraprese la carriera compositiva in et\u00e0 piuttosto avanzata; si pu\u00f2 tuttavia desumere che ebbe modo di formarsi musicalmente nella citt\u00e0 natale e che inizi\u00f2 la sua carriera musicale come cantore alla Basilica di San Petronio di Bologna, dato che risulta essere nella lista dei musicisti pagati presso tale istituzione tra il 1636 ed il 1641.\nPartecip\u00f2 inoltre alla fondazione dell'Accademia Filarmonica di Bologna, nel 1666, della quale fu nominato presidente nel 1679.\nTra il 1680 ed il 1683 fu maestro di cappella dell'Oratorio dell'Annunziata di Ferrara, nel quale operava la colta e rinomata Accademia della Morte.\nDal 1682 al 1683 fu anche maestro di cappella della Cattedrale di Ferrara.\nDal 1686 assunse l'incarico di maestro di cappella della Chiesa di San Giovanni in Monte a Bologna, mentre, dal luglio 1692 al dicembre 1693, torn\u00f2 a lavorare in San Petronio nel ruolo di secondo organista."}
{"id": "5765787", "revid": "158913", "url": "https://it.wikipedia.org/wiki?curid=5765787", "title": "Cura dimagrante", "text": ""}
{"id": "5765792", "revid": "834", "url": "https://it.wikipedia.org/wiki?curid=5765792", "title": "Master of Disguise (Savage Grace)", "text": "Master of Disguise \u00e8 il primo album in studio del gruppo musicale statunitense heavy metal Savage Grace, pubblicato nel 1985 dall'etichetta discografica Black Dragon Records.\nIl disco.\nIl disco usc\u00ec ad un anno di distanza dell'EP \"The Dominatress\" e vide l'ingresso di un nuovo cantante e di un nuovo chitarrista.\nL'album presenta delle sonorit\u00e0 speed metal e in alcuni casi si avvicinano al thrash. Nonostante l'elevata velocit\u00e0 delle ritmiche, le composizioni sono anche caratterizzate da riff ed assoli melodici, entrambi elementi tipici dell'US power metal di quegli anni. Il cantato \u00e8 sempre incentrato su un timbro piuttosto roco, salvo sfociare in alcuni acuti.\nLa versione in CD usc\u00ec nel 1995 con l'aggiunta del precedente EP. Nel 2010 la Limb Music pubblic\u00f2 una ristampa contenente altre quattro tracce bonus provenienti dai demo."}
{"id": "5765795", "revid": "124871973", "url": "https://it.wikipedia.org/wiki?curid=5765795", "title": "Bill Wallace", "text": "Biografia.\nAlle scuole superiori pratica il wrestling. Passa poi al judo, anche come agonista, ma deve abbandonarlo per la rottura completa dei legamenti della gamba destra. Malgrado ci\u00f2, nel febbraio 1967, mentre presta servizio militare in aviazione, inizia a praticare il karate Sh\u014drin-ry\u016b. Comincia ben presto a frequentare tornei di karate per passare nel 1974 al circuito agonistico di \"karate full-contact\" (che si differenzia dal kickboxing full-contact per il divieto di colpi sotto la cintura, come i \"low kick\"), della neoformata Professional Karate Association.\nIl primo campionato \"mondiale\" si tiene nel settembre 1974 presso la Los Angeles Memorial Sports Arena e viene trasmesso dalla ABC. Wallace vince il titolo dei pesi medi.\nAllenato dal veterano Jim 'Ronin' Harrison, Wallace non perde nemmeno un incontro tra il 1974 e il 1980, rimanendo ininterrottamente campione dei pesi medi della PKA e ritirandosi imbattuto dopo un ultimo combattimento nel giugno 1980. Combatter\u00e0 ancora in un paio di occasioni negli anni successivi, a scopo celebrativo, salendo sul ring un'ultima volta nel 1990 contro un altro campione del karate professionistico, Joe Lewis, in un incontro risoltosi in parit\u00e0. Non potendo praticamente usare la gamba destra, divenne noto come \"superfoot\" per i rapidissimi colpi che era in grado di infliggere con la gamba sinistra. Nei 7 anni di attivit\u00e0 fu considerato una figura talmente dominante da venir nominato due volte \"Combattente dell'anno\" e una \"Uomo dell'anno\" da \"Black Belt\", storica rivista di arti marziali.\nOttiene una laurea magistrale in chinesiologia all'Universit\u00e0 di Memphis nel 1976. Insegnando karate a Memphis ha modo di conoscere Elvis Presley, con cui entra in confidenza. Nel 1980 viene assunto da John Belushi come allenatore e fisioterapista, in occasione delle riprese di Chiamami aquila. Lo assister\u00e0 negli ultimi due anni di vita, tentando inutilmente di tenerlo lontano dall'abuso di varie droghe, e sar\u00e0 lui a ritrovarlo morto per overdose in una stanza del \"Chateau Marmont Hotel\" a Hollywood il 5 marzo 1982.\nNel 1985 prese parte al film The Protector con Jackie Chan, dove combatte con il divo di Hong Kong nel finale di pellicola.\n\u00c8 autore di diversi libri autobiografici e sulle arti marziali e ha partecipato a diversi film."}
{"id": "5765820", "revid": "287204", "url": "https://it.wikipedia.org/wiki?curid=5765820", "title": "Fluminense de Feira Futebol Clube", "text": "Il Fluminense de Feira Futebol Clube, noto anche semplicemente come Fluminense de Feira, \u00e8 una societ\u00e0 calcistica brasiliana con sede nella citt\u00e0 di Feira de Santana, nello stato di Bahia.\nStoria.\nIl 1\u00ba gennaio 1941, il Fluminense de Feira Futebol Clube \u00e8 stato fondato. Il Fluminense de Feira divenne professionistico nel 1954. Due anni dopo, il club \u00e8 stato finalista del Campionato Baiano. Nel 1963, il club ha vinto il Campionato Baiano, questo \u00e8 stato il primo titolo professionistico del club. Nel 1968, il club \u00e8 stato di nuovo finalista del Campionato Baiano. L'anno successivo, il club ha vinto di nuovo il campionato statale.\nNel 1992, il Fluminense de Feira \u00e8 stato finalista del Campeonato Brasileiro S\u00e9rie C, perdendo la finale contro il Tuna Luso. Tuttavia, nessuna delle due squadre ottenne la promozione, perch\u00e9 non furono disputate n\u00e9 la seconda divisione n\u00e9 la terza divisione nel 1993.\nNel 1998, dopo una pessima campagna, ha terminato al 10\u00ba posto su 12 squadre, e cos\u00ec il club venne retrocesso nel Campeonato Baiano Segunda Divis\u00e3o. Nel 1999, il Fluminense de Feira ha partecipato al Campeonato Baiano Segunda Divis\u00e3o, terminando la competizione come finalista, dopo un pareggio di 1-1 all'andata e un pareggio di 0-0 al ritorno contro il Colo Colo di Ilh\u00e9us. La squadra ottenne cos\u00ec la promozione per la massima divisione statale dell'anno successivo."}
{"id": "5765829", "revid": "339392", "url": "https://it.wikipedia.org/wiki?curid=5765829", "title": "\u1e6e\u0101\u02bc", "text": ""}
{"id": "5765831", "revid": "298229", "url": "https://it.wikipedia.org/wiki?curid=5765831", "title": "Albino Ag\u00fcero", "text": ""}
{"id": "5765833", "revid": "21880", "url": "https://it.wikipedia.org/wiki?curid=5765833", "title": "Louisiade", "text": ""}
{"id": "5765835", "revid": "21880", "url": "https://it.wikipedia.org/wiki?curid=5765835", "title": "Arcipelago delle Louisiade", "text": ""}
{"id": "5765838", "revid": "287204", "url": "https://it.wikipedia.org/wiki?curid=5765838", "title": "Manuel Aguero", "text": ""}
{"id": "5765840", "revid": "298229", "url": "https://it.wikipedia.org/wiki?curid=5765840", "title": "Albino Aguero", "text": ""}
{"id": "5765841", "revid": "21880", "url": "https://it.wikipedia.org/wiki?curid=5765841", "title": "Louisiadi", "text": ""}
{"id": "5765842", "revid": "110157", "url": "https://it.wikipedia.org/wiki?curid=5765842", "title": "Arcus (esogeologia)", "text": "Arcus (plurale: arc\u016bs) \u00e8 un termine latino, dal significato originario di \"arco\", utilizzato nell'ambito dell'esogeologia per indicare una caratteristica superficiale arcuata.\nL'unica struttura ufficialmente classificata come arcus \u00e8 Hotei Arcus su Titano.\nDa un punto di vista geologico non \u00e8 ancora chiarito cosa possa averne portato alla formazione. Le teorie pi\u00f9 accreditate ipotizzano la presenza di un criovulcano."}
{"id": "5765843", "revid": "92723", "url": "https://it.wikipedia.org/wiki?curid=5765843", "title": "Turanoceratops", "text": "Il Turanoceratopo (Turanoceratops) che significa (faccia cornuta di Turan) \u00e8 un genere di ceratopside vissuto in Uzbekistan alla fine del Cretaceo (dai 90 ai 65 milioni di anni fa) dal Turoniano al Maastrichtiano. Alcuni suoi resti fossili come il cranio indicano che aveva un paio di corna molto lunghe come quelli visti negli altri ceratopsidae, sebbene egli sembra essere stato un genere di transizione tra tutte le Ceratopsidae, si \u00e8 scoperto in seguito che era una specie a s\u00e9 stante.\nDescrizione.\nRispetto ad altri ceratopsidae il \"Turanoceratopo\" aveva le stesse dimensioni di una Mucca. Nel 2010, Gregory S. Paolo ha stimato la sua lunghezza che arrivava fino a due metri alto 1,5\u00a0m e mezzo, con un peso che si aggirava intorno ai 175\u00a0kg. Precedentemente nel 2009 Sue Hendrickson determin\u00f2 alcuni tratti tipicamente basali sull'animale, che gli permise di indicare che aveva una posizione molto bassa nell'albero evolutivo dei ceratopsidi, ma anche una molto alta. Altre sue caratteristiche basali sono i crinali secondari sviluppatisi sui denti che possedevano due o tre file adatte per la masticazione delle piante di cui si nutriva. Inoltre si \u00e8 anche scoperto che aveva alcuni tratti molto derivati e relativi a quelli dello \"Zuniceratopo\". Altri tratti pi\u00f9 generali sono l'esclusione dell'osso frontale dal bordo superiore della cavit\u00e0 oculare e la presenza di cavit\u00e0 incipienti nella parte superiore del cranio.\nClassificazione.\nIl significato del nome del Turanoceratopo significa (faccia cornuta di Turan), ed appartiene alla famiglia dei ceratopsidi un gruppo di dinosauri erbivori con un becco simile a quello dei pappagalli, rinvenuti in Nord America e in Asia durante il Cretaceo, dove hanno vissuto fino ai 65,5 milioni di anni fa. Tutti i ceratopsidi si estinsero alla fine di questo periodo. Uno studio del 2009 condotto da Hans-Dieter Sues analizzato un materiale fossile aggiuntivo sull'animale e ha concluso che, contrariamente alle aspettative, ha rappresentato un vero e proprio (anche se \"di transizione\"), membro di questa famiglia. Se \u00e8 corretta, rappresenterebbe un ceratopside asiatico. Al momento della pubblicazione questo sarebbe stato un esemplare unico, come tutti gli altri ceratopsidi noti nel Nord America. Alcuni scienziati, come Andrew Farke, erano in disaccordo con i risultati Sues. Farke e i suoi colleghi fecero un'analisi filogenetica indipendente dei nuovi fossili dell'animale e hanno scoperto che si trattava di un parente stretto dei ceratopsidae (gruppo immediato), ma non era un vero membro di quella famiglia. Per\u00f2 un altro scienziato Alexander Averianov criticato da questa analisi, sostenendo che Farke e i suoi colleghi fraintesero o codificarono alcune caratteristiche del fossile nella loro analisi. Tuttavia, Xu Xing (2010) ha condotto un'analisi filogenetica e ha concluso che il Turanoceratopo era una specie che assomigliava di pi\u00f9 allo \"Zuniceratopo\" ed era anche molto diverso, perch\u00e9 nel suo scheletro manca di alcuni importanti sinapomorfie di questo gruppo."}
{"id": "5765844", "revid": "21880", "url": "https://it.wikipedia.org/wiki?curid=5765844", "title": "Isole Luisiadi", "text": ""}
{"id": "5765845", "revid": "21880", "url": "https://it.wikipedia.org/wiki?curid=5765845", "title": "Luisiadi", "text": ""}
{"id": "5765846", "revid": "287204", "url": "https://it.wikipedia.org/wiki?curid=5765846", "title": "Elida Aguero", "text": ""}
{"id": "5765850", "revid": "287204", "url": "https://it.wikipedia.org/wiki?curid=5765850", "title": "Raul Anganuzzi", "text": ""}
{"id": "5765879", "revid": "1005847", "url": "https://it.wikipedia.org/wiki?curid=5765879", "title": "Camera del popolo", "text": "La Camera del popolo \u00e8 la camera bassa di alcuni parlamenti:"}
{"id": "5765880", "revid": "339392", "url": "https://it.wikipedia.org/wiki?curid=5765880", "title": "Volkskammer", "text": ""}
{"id": "5765885", "revid": "1305772", "url": "https://it.wikipedia.org/wiki?curid=5765885", "title": "Gava", "text": ""}
{"id": "5765893", "revid": "1573940", "url": "https://it.wikipedia.org/wiki?curid=5765893", "title": "Scopoides", "text": "Scopoides \u00e8 un genere di ragni appartenente alla famiglia Gnaphosidae.\nDistribuzione.\nLe 18 specie note di questo genere sono state reperite in America settentrionale e centrale, India e Cina: 5 specie sono endemiche del Messico e 4 dell'India.\nTassonomia.\nQuesto genere ha cambiato nome nel 1989 in quello attuale, in quanto Scopodes , gi\u00e0 indicava un genere di coleotteri carabidi della trib\u00f9 Pentagonicini.\nProbabilmente le specie asiatiche vanno riesaminate, in quanto ascrivibili ad altri generi.\nNon sono stati esaminati esemplari di questo genere dal 2007.\nAttualmente, a dicembre 2015, si compone di 18 specie:"}
{"id": "5765897", "revid": "729019", "url": "https://it.wikipedia.org/wiki?curid=5765897", "title": "174\u00aa Brigata SAP &quot;Oreste Garati&quot;", "text": "La 174\u00aa Brigata SAP \"Oreste Garati\" era una brigata partigiana italiana delle Squadre di Azione Patriottica, costituita il 2 giugno 1944 come 174\u00aa Brigata Garibaldi. Oper\u00f2 nel Lodigiano.\nCostituzione.\nDopo l'8 settembre 1943 la direzione lodigiana del Partito Comunista Italiano, costituita da Pietro Ferrari, Celestino Trabattoni ed Edgardo Alboni, decise di organizzare un reparto armato di resistenza. Il primo nucleo si costitu\u00ec a Cornegliano Laudense. L'armamento, costituito da due mitragliatori, quattro fucili tedeschi e alcune rivoltelle, venne tenuto nascosto sotto una catasta di legna.\nNell'ottobre dello stesso anno si costitu\u00ec il Comitato di Liberazione cittadino, composto da Pietro Ferrari (PCI), Giuseppe Arcaini (DC), Ettore Archinti (PSI) e dall'industriale Aldo Simonini (PLI). Prima sede degli incontri fu il collegio San Francesco di Lodi, grazie all'ospitalit\u00e0 del padre barnabita Giulio Granata.\nAvvenimenti importanti.\nL'intensa attivit\u00e0 di propaganda clandestina all'interno delle fabbriche produsse giorni di sciopero. In novembre scioperarono le operaie del Lanificio Varesi. Il 16 dicembre scioperarono nuovamente le operaie del Lanificio Varesi, insieme alle Officine Meccaniche Lodigiane al completo e le Officine Adda.\nIl 7 gennaio 1944, in base agli accordi resi tra i Comitati sindacali clandestini, gli operai di sette delle pi\u00f9 grosse fabbriche cittadine scioperarono, dando di fatto una grande prova di forza e coesione.\nIl 2 giugno 1944 fu ufficialmente costituita la 174\u00aa Brigata Garibaldi. Alboni venne elevato a grado di comandante, Celestino Trabattoni fu prescelto quale vicecomandante e Pietro Ferrari venne nominato commissario politico. Il Partito Comunista ordin\u00f2 ai suoi militanti di mobilitarsi militarmente e di entrare nei ranghi della 174\u00aa, che ben presto pot\u00e9 contare di un centinaio di uomini.\nL'8 giugno, al termine di alcuni rastrellamenti, cinque antifascisti vennero deportati in Germania. Il gruppo partigiano comandato da Oreste Garati (nome di battaglia \"Falco Rosso\"), il 10 luglio, in pieno centro cittadino, colp\u00ec Paolo Baciocchi, squadrista della prima ora dalla grande influenza in citt\u00e0. Baciocchi mor\u00ec cinque giorni pi\u00f9 tardi.\nLa rappresaglia fascista non si fece attendere: il 26 luglio, dopo oltre un'ora di torture, il gruppo \"Resega\" giustizi\u00f2 l'agricoltore della Cascina Cagnola e tre suoi contadini. Il 3 agosto il partigiano Walter Martani venne ucciso e gettato nell'Adda. Il 22 agosto i partigiani Garati (a cui venne intitolata la Brigata), Guarnieri (21 anni), Mad\u00e8 (19 anni), Sabbioni (17 anni) e Moretti (16 anni), dopo ore di torture, furono fucilati al Poligono di tiro; nello stesso luogo il 31 dicembre fu la volta di altri cinque.\nIl 24 aprile 1945 la 174\u00aa Brigata Garibaldi port\u00f2 a compimento un'azione armata contro il Distretto Militare. La reazione fu violenta: il partigiano Luigi Peveri, detto \"Nape\", fu arrestato e fucilato. Il 26 aprile, al termine dell'insurrezione armata, il Comitato di Liberazione Nazionale cittadino prese ufficialmente possesso del governo della citt\u00e0, insediando una giunta comunale provvisoria. Tuttavia i combattimenti contro i tedeschi non si placarono: alla frazione Fontana, nel corso di uno scontro con un reparto tedesco in ritirata, caddero in combattimento tre garibaldini. Altri partigiani caddero nel corso di altri scontri all'interno della citt\u00e0. In serata, in localit\u00e0 Gatta, una formazione tedesca in ritirata intercett\u00f2 una volante partigiana in azione di polizia: 25 partigiani furono giustiziati. Il 27 aprile, in localit\u00e0 Torre de' Dardanoni, caddero Rosolino Grignani e Domenico Scorbati, detto \"Gino\"."}
{"id": "5765898", "revid": "110157", "url": "https://it.wikipedia.org/wiki?curid=5765898", "title": "Gerry Melnyk", "text": "Nel corso della carriera milit\u00f2 nella National Hockey League.\nCarriera.\nMelnyk gioc\u00f2 a livello giovanile per tre stagioni in WCJHL nella citt\u00e0 natale di Edmonton con la maglia degli Oil Kings arrivando fino alla finale della Memorial Cup del 1954. Anche il suo debutto nel mondo professionistico giunse con una formazione di Edmonton, gli Edmonton Flyers della Western Hockey League. Nel corso della stagione 1955-1956 Melnyk ebbe modo di esordire in NHL grazie alla chiamata dei Detroit Red Wings come rinforzo in occasione dei playoff.\nFra il 1959 e il 1961 riusc\u00ec a trovare un posto da titolare con i Red Wings ed ebbe modo di giocare un NHL All-Star Game, mentre nella stagione 1961-1962 vest\u00ec la maglia dei Chicago Blackhawks. Nelle stagioni successive rest\u00f2 all'interno dell'organizzazione dei Blackhawks ma in American Hockey League presso il farm team dei Buffalo Bisons vincendo una Calder Cup. In due occasioni venne richiamato dai St. Louis Braves e dai Chicago Blackhawks sempre per rinforzare la squadra durante i playoff.\nMelnyk gioc\u00f2 la stagione 1966-1967 nella Central Hockey League con i St. Louis Braves e fu scelto nel Second All-Star Team della lega. Nel 1967, rimasto senza squadra, venne selezionato in occasione dell'NHL Expansion Draft dai St. Louis Blues, una delle sei nuove franchigie iscritte alla NHL. Nella stagione 1967-1968 totalizz\u00f2 50 punti in 73 partite e avanz\u00f2 fino alla finale della Stanley Cup, persa per\u00f2 contro i Montreal Canadiens.\nNell'ottobre del 1968 venne ceduto ai Philadelphia Flyers ma decise subito dopo di ritirarsi; per questo motivo al posto di giocare rimase nella squadra ma con il ruolo di osservatore. Durante il Draft NHL 1969 Melnyk fu decisivo per convincere la dirigenza dei Flyers a selezionare il futuro membro della Hall-of-Fame Bobby Clarke. Mantenne tale ruolo fino al 1997, mentre quattro anni pi\u00f9 tardi si spense a causa della leucemia. "}
{"id": "5765902", "revid": "2043251", "url": "https://it.wikipedia.org/wiki?curid=5765902", "title": "Maturino di Langres", "text": "Originario del G\u00e2tinais ed evangelizzatore delle Gallie, \u00e8 famoso per le sue conoscenze mediche per le quali pare abbia guarito dalla follia la figlia dell'imperatore Massimiano. \u00c8 patrono dei folli, dei lunatici, dei buffoni e dei marinai.\nAgiografia.\nLa prima fonte a parlare di Maturino \u00e8 il Martirologio di Usuardo, scritto nell'875; nel secolo successivo, fu composta una biografia di Maturino. \nSecondo tale fonte leggendaria, Maturinus era nato a Larchant, i suoi genitori, Marino ed Eufemia, erano pagani e a suo padre fu affidato da Massimiano il compito di sterminare i cristiani della regione.\nMaturino, tuttavia, fu segretamente battezzato da Policarpo, quando il ragazzo aveva dodici anni. Secondo la leggenda, presto inizi\u00f2 a compiere miracoli, a scacciare i demoni e a calmare gli individui turbolenti o riottosi. Infine convert\u00ec i suoi genitori al cristianesimo. \nDivenne sacerdote all'et\u00e0 di vent'anni e si prese cura della diocesi in cui il vescovo locale si era recato a Roma. \nLa sua fama crebbe e l'imperatore stesso Massimiano gli chiese di recarsi a Roma in modo che la figliastra Flavia Massimiana Teodora, che era posseduta da uno spirito maligno, potesse essere curata dal santo. Il demone nel corpo di Teodora fu scacciato. Maturino visse per altri tre anni a Roma, intercedendo con l'imperatore a nome dei cristiani perseguitati. Mor\u00ec il 1\u00ba novembre e fu sepolto in un cimitero romano. Tuttavia, Maturino miracolosamente indic\u00f2 di voler essere sepolto a Larchant; il suo corpo fu portato a Sens e poi a Larchant.\nCulto.\nLe reliquie di Maturino sono stati conservate nella chiesa di Saint-Mathurin, a Larchant, cos\u00ec come nella chiesa di Saint-Mathurin a Parigi, situata nel Quartiere Latino. Saint-Mathurin a Larchant \u00e8 diventata un luogo di pellegrinaggio popolare.\nIl culto per Maturino \u00e8 diventato popolare durante il Medioevo. Egli \u00e8 stato invocato contro la malattia mentale e l'infertilit\u00e0. A causa della sua associazione con la follia e la malattia mentale, \u00e8 divenuto il santo patrono di attori comici, giullari e clown. \u00c8 stato anche il patrono dei marinai (in Bretagna), dei lattonieri (a Parigi) e degli idraulici.\nIn Francia, i frati trinitari erano conosciuti in Francia come \"Mathurins\", perch\u00e9 i Trinitari erano stanziati nella chiesa di Saint-Mathurin a Parigi dal 1228 in poi. \nLe sue reliquie sono state distrutte dagli Ugonotti.\nLa memoria liturgica \u00e8 riportata nel Martirologio Romano al 1\u00ba novembre: \"A Larchant nella regione del G\u00e2tinais in Francia, san Maturino, sacerdote\". \nPer la concomitanza con la festivit\u00e0 di tutti i Santi, la commemorazione \u00e8 stata fissata anche al 9 novembre."}
{"id": "5765904", "revid": "287204", "url": "https://it.wikipedia.org/wiki?curid=5765904", "title": "Mutua Madrid Open 2015 - Singolare maschile", "text": "Rafael Nadal era il detentore del titolo, ma \u00e8 stato sconfitto in finale da Andy Murray con il punteggio di 6-3, 6-2.\nTeste di serie.\nLe prime otto teste di serie ricevono un bye per il secondo turno."}
{"id": "5765905", "revid": "729019", "url": "https://it.wikipedia.org/wiki?curid=5765905", "title": "Gloster Gorcock", "text": "Il Gloster Gorcock fu un aereo da caccia sperimentale, monoposto, monomotore e biplano, sviluppato dall'azienda aeronautica britannica Gloster Aircraft Company negli anni venti.\nDestinato fin dalla sua concezione a rimanere allo stadio di prototipo il modello, valutato dal personale del Royal Aircraft Establishment, serv\u00ec per avviare una serie di prove atte a valutare le prestazioni di un caccia realizzato con struttura metallica.\nStoria del progetto.\nNel maggio 1924 la Gloster ricevette un contratto sottoscritto dall'Air Ministry, il ministero che in quel periodo era deputato alla gestione dell'intera aviazione nel Regno Unito, concernente la fornitura di tre esemplari di caccia monoposto biplani da avviare a prove sperimentali.\nL'iniziativa era atta allo scopo di valutare la differenza di prestazioni tra un modello realizzato con struttura realizzata in tecnica mista ed uno con struttura interamente metallica; l'azienda fu invitata a presentare i primi due prototipi dotati della sola fusoliera con componenti in acciaio abbinata ad una velatura con piani alari in legno ricoperti da tela trattata, mentre il terzo con anche le due ali metalliche. Il modello doveva essere equipaggiato con il propulsore che aveva motorizzato l'idrocorsa Gloster III, il Napier Lion, un motore W12, ovvero un 12 cilindri con tre bancate da 4 cilindri ciascuna, con sistema di raffreddamento a liquido. Altro scopo delle prove era la comparazione della soluzione di trasmissione del moto all'elica, o in presa diretta o tramite riduttore di velocit\u00e0.\nL'ufficio tecnico dell'azienda, sotto la direzione dell'ingegnere Henry Folland, elabor\u00f2 il progetto di un velivolo indicato come Gorcock, caratterizzato da una velatura biplano-sesquiplana, ovvero con piani alari dalla diversa apertura, a scalamento positivo, dalla forte somiglianza con un altro modello, il Gamecock a motore radiale, in quel momento in fase di sviluppo. Rispetto a quest'ultimo il diverso tipo di motorizzazione conferiva al Gorcock una linea pi\u00f9 filante grazie al naso pi\u00f9 lungo, di circa 1,95 m (6 ft 5 in), e liscio, inoltre l'apertura alare risultava leggermente inferiore. Il primo Gorcock realizzato venne motorizzato con un motore Lion IV, dotato di riduttore di velocit\u00e0 ed erogante una potenza pari a 450 hp (335 kW), mentre il secondo venne equipaggiato con un Lion VIII da 525\u00a0hp (390\u00a0kW) a presa diretta sull'elica. Il radiatore del circuito di raffreddamento venne posizionato sotto la fusoliera, tra le gambe di forza del carrello d'atterraggio. Entrambi i velivoli erano equipaggiati con un'elica bipala lignea a passo fisso da 2,74 m (9 ft) di diametro. Inizialmente il modello adott\u00f2 un impennaggio ispirato a quello adottato dal Gloster Grebe, con timone di forma squadrata e non bilanciato, per passare successivamente ad una soluzione simile a quella del Gamecock, con elemento verticale pi\u00f9 esteso e bilanciato.\nL'ultimo Gorcock, quello totalmente metallico, venne equipaggiato con un motore Lion IV dotato di riduttore; questo fu il primo velivolo dalla struttura interamente metallica mai realizzato dall'azienda britannica. Quest'ultimo nelle prove che lo riguardavano riusc\u00ec a raggiungere una velocit\u00e0 massima di 280 km/h (174 mph) alla quota di m ( ft), di circa 48 km/h (30 mph) pi\u00f9 veloce dei caccia contemporanei. Tutti e tre i velivoli vennero consegnati entro il mese di giugno del 1927.\nImpiego operativo.\nGli esemplari vennero utilizzati a scopo di ricerca sia dall'azienda costruttrice che dalla Royal Aircraft Establishment a Farnborough per diversi anni. Il secondo prototipo, ad esempio, venne impiegato per sperimentare varie combinazioni nei parametri dell'elica, volando nel 1929 con diverse eliche metalliche in duralluminio. I Gorcock sono stati inoltre dotati di una variet\u00e0 di radiatori ventrali dalle diverse sezioni e configurazioni di aspirazione. Nonostante il modello fosse stato concepito senza prospettive di reale uso in ambito operativo, gli esemplari vennero armati con una coppia di mitragliatrici Vickers calibro .303 in (7,7 mm), camerate per il munizionamento .303 British, installate nel naso."}
{"id": "5765917", "revid": "767487", "url": "https://it.wikipedia.org/wiki?curid=5765917", "title": "Rafael Teixeira", "text": "Carriera.\nClub.\nCentrale difensivo schierato all'occorrenza come laterale, debutta nella Liga Futsal con il Londrina. Nel 2002 viene acquistato dalla Lazio con cui vince immediatamente la Coppa Italia. La stagione seguente si trasferisce alla BNL dove viene utilizzato anche nella formazione Under-21 che vince la Coppa Italia di categoria. Gioca in Serie A anche con il Nepi, conquistando una seconda Coppa Italia, quindi accetta di scendere in Serie A vincendo per due stagioni consecutive il campionato con il Cinecitt\u00e0 e con la Pro Scicli. Le ultime esperienze italiane sono con lo Sport Five e il Verona, sempre nella seconda serie. Nel 2012 accetta la proposta di Rosario Persichetti, allenatore dell' di origine molisana, tentando l'avventura nel campionato belga. Nel 2013 si trasferisce all'Halle-Gooik con cui vince nella stagione seguente il campionato ed esordisce in Coppa UEFA. Oggi, conta 5 campionati del Belgio e 4 coppe, oltre a tre Supercoppe e due Benecup.\nNazionale.\nIn possesso della cittadinanza italiana, all'inizio della carriera ha preso parte ad alcuni stage della Nazionale Under-21 di calcio a 5 dell'Italia, della Nazionale sperimentale e infine ad alcuni della nazionale maggiore. Con la maglia \"azzurra\" ha disputato in totale due incontri amichevoli. Ottenuta la cittadinanza belga, il 15 settembre 2019 debutta anche nella Nazionale di calcio a 5 del Belgio nel corso dell'amichevole vinta per 4-2 dai \"diavoli rossi\" contro i Paesi Bassi."}
{"id": "5765920", "revid": "228587", "url": "https://it.wikipedia.org/wiki?curid=5765920", "title": "Casa del popolo", "text": ""}
{"id": "5765922", "revid": "116525375", "url": "https://it.wikipedia.org/wiki?curid=5765922", "title": "Fretum", "text": "Fretum (plurale: freta) \u00e8 un termine latino, dal significato originario di \"stretto\", utilizzato nell'ambito dell'esogeologia per indicare una caratteristica superficiale di dimensioni contenute e che colleghi due aree maggiori che accolgano dei liquidi.\nLe uniche strutture ufficialmente classificate come freta sono state individuate su Titano dove collegano i laghi e i mari di idrocarburi di cui \u00e8 ricca la superficie.\nLa parola \"fretum\" appare inoltre nella denominazione di due caratteristiche di albedo su Marte: Nereidum Fretum, Pandorae Fretum."}
{"id": "5765923", "revid": "1971044", "url": "https://it.wikipedia.org/wiki?curid=5765923", "title": "Johnny Burnette (album)", "text": "Johnny Burnette \u00e8 il terzo album discografico di Johnny Burnette, pubblicato dall'etichetta discografica Liberty Records nel 1961.\nMusicisti.\nYou're Sixteen / I Beg Your Pardon\nCrying in the Chapel\nDream Lover / You're so Fine\nO Lonesome Me / It's Only Make Believe / Singing the Blues / Let's Think About Living\nI Love My Baby / I Go Down to the River\nDreamin'\n\"Possibili altri musicisti presenti\":"}
{"id": "5765925", "revid": "339392", "url": "https://it.wikipedia.org/wiki?curid=5765925", "title": "Isola Sitka", "text": ""}
{"id": "5765927", "revid": "287204", "url": "https://it.wikipedia.org/wiki?curid=5765927", "title": "Francesco Crucitti", "text": "Biografia.\nFamiglia e formazione.\nFrancesco Crucitti nacque a Reggio Calabria il 17 novembre 1930, da un ferroviere e da una casalinga. Essendo stato il primo di tre figli, gli fu data l'opportunit\u00e0 di studiare: frequent\u00f2, cos\u00ec, il liceo scientifico. All'et\u00e0 di sedici anni, consegu\u00ec la maturit\u00e0 da privatista in modo da poter iniziare subito a studiare medicina a Bologna, alla facolt\u00e0 di Medicina e Chirurgia, dove si laure\u00f2 a ventidue anni il 30 luglio 1952 con il massimo dei voti e la lode.\nMedico e docente universitario.\nSi trasfer\u00ec a Padova nell'autunno del 1953 per iniziare la specializzazione in Chirurgia toracica, alla scuola di Vittorio Pettinari che consegu\u00ec il 18 luglio 1958. In seguito, nel 1960 ottenne la specializzazione anche in Urologia. In quello stesso anno egli ottenne il premio per \"Operosit\u00e0 scientifica\", per il suo lavoro sulla patologia toracica e sulla chirurgia del mediastino.\nA partire dal 1963 consegu\u00ec svariate libere docenze ed in particolare: Patologia Chirurgica, Chirurgia Toracica, Chirurgia Generale, Terapia Chirurgica e Semeiotica Chirurgica. Dal 1966 al 1972 divenne aiuto di Clinica Chirurgica a Roma presso l'Istituto di Clinica Chirurgica e Terapia Chirurgica della Facolt\u00e0 di Medicina e Chirurgia dell'Universit\u00e0 Cattolica del Sacro Cuore. A partire dal 1972 egli coordin\u00f2 la cattedra di Urologia e dal 1973 divenne direttore dell'Istituto di Semeiotica Chirurgica; inoltre istitu\u00ec la cattedra di Semeiotica Chirurgica e fu anche direttore del corso di Specializzazione in Chirurgia d\u2019urgenza e Pronto soccorso. Dal 1987 fu direttore dell'Istituto di Patologia Chirurgica e poi dell'Istituto di Clinica Chirurgica; nel biennio 1990-1992 egli fu anche Vicepresidente della Societ\u00e0 Italiana di Chirurgia.\nPrincipali contributi scientifici.\nFrancesco Crucitti sostenne fortemente le tecniche di terapia integrata in Chirurgia Oncologica ed utilizz\u00f2 le tecniche importate dal Giappone e dagli Stati Uniti per l'utilizzo della Radioterapia Intraoperatoria (I.O.R.T.) per i tumori del retto, dello stomaco e del pancreas. Egli, inoltre, ader\u00ec al registro delle ri-resezioni epatiche per metastasi da cancro colo-rettale e svilupp\u00f2 una codifica dei principi di nutrizione parenterale ed enterale nei pazienti oncologici affetti da malnutrizione preoperatoria. Negli ultimi anni di carriera Francesco Crucitti si impegn\u00f2 sul fronte del trapianto polmonare ed infatti egli fece parte del team chirurgico che port\u00f2 a termine i primi sei casi di trapianto presso il Policlinico Universitario A. Gemelli di Roma, uno dei primi centri in Italia.\nIncarichi di rilievo.\nEgli \u00e8 stato membro di molte societ\u00e0 di ambito chirurgico, come per esempio la \u201cSociet\u00e0 Italiana di Chirurgia Toracica e Geriatrica\u201d, di alcune di esse \u00e8 stato anche presidente o vice presidente, come nel caso della \u201cSociet\u00e0 Italiana di Riabilitazione Medico-Chirurgica\u201d o della \u201cSociet\u00e0 Italiana di Chirurgia Oncologica\u201d. Egli \u00e8 stato anche socio fondatore e membro del Consiglio Direttivo della \"Societ\u00e0 Italiana di Chirurgia Endoscopica\u201d.\nIl 13 giugno 1985 fu nominato Commendatore dal Presidente della Repubblica Francesco Cossiga e in quello stesso anno egli ricevette la Medaglia d\u2019Oro al Merito della Sanit\u00e0 Pubblica. \nNegli anni '90 Francesco Crucitti fu designato dal Governo come consulente della regione Calabria e divenne membro del Comitato di Coordinamento e Progettazione del Centro di Ricerca e di Formazione ad Alta Tecnologia nelle Scienze Biomediche dell'Univerisit\u00e0 Cattolica di Campobasso.\nVita privata.\nL'intensa attivit\u00e0 di Crucitti si frapponeva al suo forte desiderio di tornare in Calabria, dai suoi familiari, nella sua citt\u00e0 natia. Durante una delle passeggiate sul lungomare con gli amici, incontr\u00f2 l'allora diciassettenne Alessandra de Lieto, che spos\u00f2 nel mese di luglio del 1961. Si trasferirono a vivere a Padova, dove gi\u00e0 lavorava Crucitti. Dalla loro unione nacquero: il primo figlio, Antonio (1962), Roberta (1964) e Pierfilippo (1968).\nNel 1990 scopr\u00ec di essere affetto da un tumore alla prostata, perci\u00f2 fu operato presso il Johns Hopkins University Medical Center, negli U.S.A.. Nonostante ci\u00f2, la sua patologia si aggrav\u00f2, ma egli continu\u00f2 a praticare la professione fino agli ultimi mesi prima della morte, come infatti ricorda il suo assistente Giambattista Doglietto:\nFrancesco Crucitti \u00e8 morto a Roma il 26 agosto 1998 all'et\u00e0 di 67 anni: i funerali sono stati celebrati dal cardinale Sodano nella chiesa dell'Universit\u00e0 Cattolica e Giovanni Paolo II si \u00e8 recato nella sua abitazione per impartirgli l'ultima benedizione e ringraziare i suoi familiari. In occasione della sua morte i cittadini di Reggio Calabria gli hanno porto l'estremo saluto sfilando in silenzio nella sala consiliare e nella cattedrale.\nL'intervento su papa Giovanni Paolo II.\nIl 13 maggio 1981 fu la data che rese noto al pubblico Crucitti: diresse l'operazione chirurgica di urgenza di papa Giovanni Paolo II, al quale Mehmet Ali A\u011fca aveva sparato durante un'udienza. Il successo dell'intervento fece s\u00ec che fosse sempre lui ad essere scelto come chirurgo del Papa. Nel 1992, infatti, egli oper\u00f2 nuovamente Karol Wojty\u0142a a causa di un polipo cancerizzato del colon discendente e l'8 ottobre 1996 egli oper\u00f2, sorretto da un busto a causa del tumore, per l'ultima volta su Karol Wojty\u0142a un'appendicectomia per appendicite subacuta. Francesco Crucitti \u00e8 stato il primo medico nella storia ad aver operato quattro volte un Papa.\nVenuto a conoscenza della morte di Crucitti, il Papa si rec\u00f2 in via delle Fornaci, dopo la sua udienza settimanale in Vaticano e prima di recarsi nella sua casa estiva a Castel Gandolfo: parl\u00f2 con la moglie Alessandra ed i figli e benedisse la salma dopo avergli carezzato lievemente una guancia. Prima di andarsene disse: \nFrancesco Crucitti intrattenne una relazione amichevole con Karol Wojtyla con frequenti e lunghe chiacchierate, ma dal punto di vista professionale il loro era un rapporto conflittuale: Crucitti, difatti, ammoniva molto spesso il Papa riguardo alla sua \u201c\"iperattivit\u00e0\"\u201d e gli consigliava frequentemente di assumere uno stile di vita meno frenetico, ma senza essere ascoltato. \u201c\u00c8 un \u201ccattivo\u201d malato. Avr\u00e0 bisogno soprattutto di nuova serenit\u00e0\u201d aveva affermato in un'intervista per il Corriere della Sera dell'8 Ottobre 1996.\nMonumenti e ricordi.\nVia Francesco Crucitti.\nIn occasione dell'anniversario di nascita di Francesco Crucitti e a dieci anni dalla sua morte, il 17 novembre 2008 gli \u00e8 stata dedicata una targa toponomastica: Via Francesco Crucitti (ex Via Agostino Gemelli) locata di fronte all'ospedale in cui il chirurgo aveva trascorso la maggior parte della sua carriera. La celebrazione \u00e8 stata presieduta dal sindaco di Roma, on. Gianni Alemanno.\nSurgical Research Association \u201cFrancesco Crucitti\u201d.\nL'8 aprile 2011 \u00e8 stata inaugurata un'associazione per la promozione della ricerca clinica e traslazionale in ambito chirurgico. Essa \u00e8 aperta a tutti i laureandi o laureati in Medicina e Chirurgia con tesi di laurea o lavori scientifici attinenti alle discipline chirurgiche di: Chirurgia Generale, Chirurgia Toracica, Chirurgia Vascolare, Chirurgia dell\u2019apparato digerente, Ginecologia, Urologia, Chirurgia maxillo-facciale.\nPremio \u201cFrancesco Crucitti\u201d.\n\u00c8 stato istituito un premio riservato al miglior chirurgo italiano under 40 che si distingue per l'attivit\u00e0 interventistica, professionale clinica e scientifica svolta durante la carriera. Il premio \u00e8 assegnato annualmente con l'Alto Patrocinio della Presidenza della Repubblica Italiana e consta di una medaglia del Presidente della Repubblica e una targa d'argento del Presidente della Societ\u00e0 Polispecialistica Italiana Giovani Chirurghi (SPIGC).\nCuriosit\u00e0"}
{"id": "5765930", "revid": "77417323", "url": "https://it.wikipedia.org/wiki?curid=5765930", "title": "San Pabo", "text": ""}
{"id": "5765931", "revid": "287204", "url": "https://it.wikipedia.org/wiki?curid=5765931", "title": "Casa di Marco Lucrezio Frontone", "text": "La casa di Marco Lucrezio Frontone \u00e8 una casa di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Pompei: \u00e8 una delle case ad atrio pi\u00f9 raffinate della citt\u00e0.\nStoria.\nLa casa di Marco Lucrezio Frontone venne costruita nel II secolo a.C., ma fu durante il periodo augusteo, nell'arco di tempo compreso tra la fine del I secolo a.C. e l'inizio del I secolo, che venne ampliata e decorata. Era probabilmente abitata da una delle famiglie pi\u00f9 potenti di Pompei, appartenendo a Marco Lucrezio Frontone, secondo alcuni un parente di Tito Lucrezio Caro: questo era un uomo politico, candidato alle maggiori cariche pubbliche cittadine, come edile, duoviro e quinquennale; a sostegno dell'ipotesi sul proprietario diverse prove, che comunque non bastano a darne la certezza, come un graffito ritrovato in giardino inneggiante al nome di Frontone e quattro manifesti elettorali dipinti sui muri esterni della casa, tra cui uno che lo definiva:\nLa casa venne danneggiata dal terremoto di Pompei del 62, in particolare la zona del giardino, tant'\u00e8 che si dovette procedere ad un restauro quasi totale: i lavori non erano ancora terminati, come dimostrato da pitture ancora incomplete, realizzate tutte in quarto stile dalla mano dello stesso pittore, che venne sepolta sotto una coltre di ceneri e lapilli a seguito dell'eruzione del Vesuvio del 79.\nDurante le prime esplorazioni borboniche tra la fine del XVIII e l'inizio del XIX secolo venne solo parzialmente indagata, in quanto al suo interno sono state ritrovate intatte la maggior parte delle pitture; esplorazioni sistematiche si svolsero nel 1899, tra aprile e dicembre del 1900 e tra il 1971 e il 1974, quest'ultima eseguita da un gruppo di archeologi dei Paesi Bassi, i quali effettuarono studi stratigrafici soprattutto nell'area del giardino. A seguito del progetto Grande Pompei, la casa venne restaurata tra il 2012 e il 2014, anno delle riapertura, alla presenza del ministro dei beni e delle attivit\u00e0 culturali Dario Franceschini.\nDescrizione.\nL'ingresso principale della casa di Marco Lucrezio Frontone si trova lungo una traversa di via di Nola, nel vicolo di Marco Lucrezio Frontone, in parte ancora da scavare: un secondo ingresso, di servizio, \u00e8 posto lungo il vicolo dei Gladiatori. Le dimensioni della casa si aggirano intorno ai 460 metri quadrati e le principali decorazioni pittoriche interne sono in terzo e quarto stile.\nLe facciata \u00e8 semplice. Le fauci d'ingresso presentano alle pareti decorazioni in terzo stile con zoccolatura in nero, una zona centrale rossa divisa in pannelli tramite fasce ornamentali bianche, e una parte superiore con decorazioni architettoniche e ghirlande; il pavimento in cocciopesto con pezzi di marmo sparso. Si accede all'atrio: questo \u00e8 di tipo tuscanico, presenta stanze su ogni lato, eccetto lungo quello nord, e al centro ha un \"impluvium\" con vasca in marmo, bordata da un mosaico con tessere bianche e nere, mentre il resto dell'ambiente \u00e8 pavimentato in lavapesta con pezzi di marmi colorati. Le pareti sono decorate con zoccolatura rossa, zona mediana con pennelli neri con al centro scene di caccia, separati da strisce gialle, e zona superiore sempre a fondo nero con motivi architettonici e geometrici. Nella stanza sono stati ritrovati un \"cartibulum\" in marmo con zampe di leone, sul quale venivano poggiate le suppellettili pi\u00f9 pregiate, e diversi oggetti di ceramica, tra cui un vaso contenente vernice blu e un altro con ossa di uccelli, forse utilizzati per i lavori di pitturazione della casa.\nSul lato ovest, accanto all'ingresso, sulla destra, si apre un cubicolo, con il segno dell'incavo per il letto e decorazioni in terzo stile con zoccolo nero, zona centrale bianca e zona superiore con raffigurazioni di ghirlande e architetture, mentre la pavimentazione \u00e8 in parte a mosaico disposto a stella, con tessere in bianco e nero. e in parte a cocciopesto; dal cubicolo si accede ad un altro ambiente il quale conteneva una scala in legno per il piano superiore, con le pareti intonacate in rosa. Sul lato sinistro dell'ingresso un'altra stanza, era probabilmente adibita a deposito o utilizzata dal portiere, che fu ristrutturata a seguito del terremoto del 62, quando venne aperte anche una finestra: la parete est \u00e8 semplicemente intonaca in bianco, forse per dare pi\u00f9 luce all'ambiente, mentre quella ovest ha uno zoccolo nero e zona mediana in rosso con i pannelli separati da fasce bianche con rombi e decorazioni di cani da caccia e ornamenti miniaturistici; questa parete e quella nord avevano anche degli scaffali; la pavimentazione \u00e8 in cocciopesto.\nLungo il lato sud dell'altro si aprono due ambienti: il triclinio e un cubicolo. Nel triclinio si notano i resti degli incassi per i letti nelle pareti: l'intera stanza \u00e8 stato ridipinta con zoccolatura in nero, zona mediana in giallo ocra, abbellita da decorazioni tipiche del quarto stile riproducenti bordi di tappeti e motivi floreali e al centro di un pannello l'affresco dell\"'Uccisione di Neottolemo da parte di Oreste davanti al tempio di Apollo a Delfi\", e zona superiore in bianco; il pavimento \u00e8 il lavapesta, disposto a quadrati, con l'inserto di tessere bianche. Il cubicolo invece era probabilmente destinato alla padrona di casa come si evince dagli affreschi in esso presenti, prevalentemente di stampo femminile: lo zoccolo \u00e8 in rosso scuro con una predella nera decorata con nature morte, uccelli, maschere satiresche, rane e aironi e un \"hortus conclusus\", la zona mediana \u00e8 in giallo, con al centro, sulla parete destra \"Arianna che porge il filo a Teseo\", mentre su quella sinistra \"Venere allo specchio mentre si lascia acconciare i capelli\", e la parte superiore con decorazioni di sfingi dove si riconosce un affresco sopra la porta, rovinato, ritraente una scena della \"Battaglia di Troia\".\nAltre tre stanze si aprono lungo il lato est dell'atrio: un cubicolo, il tablino ed un corridoio. Il cubicolo presenta un soffitto a volta ed era probabilmente destinato ai figli del proprietario, come dimostrato dall'affresco all'ingresso di due medaglioni raffiguranti ritratti di fanciulli: un ragazzo nelle vesti di Mercurio e una ragazza. Il cubicolo \u00e8 stato affrescato a seguito del terremoto del 62 e presenta uno zoccolo in rosso scuro decorato con piante, una zona mediana in giallo ocra con al centro due quadretti contornati entrambi da amorini, raffiguranti da un lato \"Narciso che si riflette in acqua\" e dall'altro \"Perona che allatta Micone\", suo padre, salvandolo dalla morte a cui era stato condannato: questo affresco presenta nel angolo superiore dei distici elegiaci che cos\u00ec recitano:\nLa parte superiore \u00e8 decorata con raffigurazioni di ghirlande e frutta. L'ambiente \u00e8 illuminato da una finestra rotonda nella quale sono stati ritrovati pezzi di vetro, mentre il pavimento \u00e8 cocciopesto con un tappeto di rombi e ottagoni; al suo interno sono state ritrovate cinque brocche e un piatto.\nIl tablino, da un lato aperto sull'atrio e dall'altro sul giardino, presenta affreschi in terzo stile: lo zoccolo \u00e8 in nero con la raffigurazione di un \"hortus conclusus\", con esedra e fontane tra due piante, un pluteo, uccelli e giardino spoglio, la predella con simboli cari ad Apollo, come lire e cigni, e a Dioniso, come anfore e pantere, disposte sotto una ghirlanda filiforme, la zona mediana con pannelli a fondo rosso e nero, separati tra loro da elementi architettonici fantasiosi decorati con corde di frutta e fiori, con al centro due quadretti a tema mitologico, ossia dal lato destro il \"Trionfo di Dioniso e Arianna\", mentre su quello sinistro \"Venere e Marte\", contornati da raffigurazioni di ville marittime sostenute da candelabri, e la parte superiore abbellita con \"scaenae frons\". Il pavimento \u00e8 in lavapesta e all'interno della camera sono stati rinvenuti alcuni oggetti in bronzo e un mortaio in marmo. Il corridoio si presenta intonacato in bianco e unisce l'atrio con la zona di servizio.\nSi accede quindi al giardino, il quale ha una forma irregolare ed \u00e8 caratterizzato da due pareti affrescate in quarto stile: superata la zoccolatura in nero, abbellita con raffigurazioni di piante, si arriva alla zona centrale dove su un fondo rosso sono dipinti episodi di caccia tra belve, come leoni, pantere, orsi e animali domestici quali buoi, tori e cavalli; una scena di questo affresco rappresenta un leone che si avventa su un animale, probabilmente un orso, quasi irriconoscibile in quanto rovinato da un foro prodotto dagli esplorati borbonici, i quali indagavano le rovine di Pompei tramite cunicoli. L'affresco \u00e8 protetto da una tettoia, ma originariamente era scoperto: le decorazioni si completano con finestroni rossi con affreschi di statue bianche su piedistalli come un satiro danzante e ninfe che reggono una fontana. Al centro del giardino \u00e8 stato ritrovato un puteale, probabilmente la testa di una cisterna e numerosi vasi in terracotta, circa ventidue, cinque dei quali utilizzati come fioriere.\nSul lato est del giardino si aprono diversi ambienti di servizio: una stanza, la cui funzione \u00e8 ancora incerta, forse destinata a essere un cubicolo o un deposito, ha pareti affrescate in quarto stile, con zoccolatura in scomparti rossi, separati da bande verdi o nere; diversi i reperti ritrovati al suo interno come un manico d'osso, un'ascia in ferro, una brocca, una pentola in bronzo, delle lanterne e un'anfora colma di calce. Accanto a questo ambiente, con accesso dal giardino, altre tre stanze sempre di servizio: si passa attraverso un'anticamera con pavimento in terra battuta e pareti color rosa per arrivare, da un lato, alla cucina, anch'essa con pavimento in terra battuta e intonaco alle pareti con un larario ben conservato al momento dello scavo lungo la parete ovest e all'interno della quale sono stati ritrovati oggetti in ceramica e una pala in ferro, e una stanza, divisa in due, identificata nella parte meridionale come un deposito, intonacata in bianco, e in quella settentrionale come una latrina, intonacata in rosa.\nUn portico con tre colonne in mattoni stuccati divide il giardino da ambienti di soggiorno posti sul lato sud: oltre ad una stanza dal ruolo ancora incerto, probabilmente utilizzata come pozzo di luce o per la raccolta di acqua piovana, e priva di qualsiasi decorazione se non un intonaco grigio, si accede al triclinio o biclinio, restaurato dopo il terremoto del 62, affrescato in quarto stile con zoccolatura nera, parte superiore bianca e zona centrale con alternanza di pannelli verdi e rossi, separati da motivi architettonici dove \u00e8 posto l'affresco di \"Dioniso poggiato ad un Sileno con lira\". Segue il triclinio estivo: la stanza al momento dell'eruzione era ancora in fase di restauro come testimoniato dalla decorazione incompleta e in cattivo stato di conservazione; tuttavia questa \u00e8 in quarto stile, con zoccolo nero diviso in scomparti da bande ornamentali e pannelli rossi nella parte centrale e gialli in quelli laterali, mentre la parte superiore \u00e8 incompleta. Il pavimento \u00e8 in cocciopesto, con parte centrale in \"opus sectile\", e tra i reperti ritrovati due piedi in bronzo, forse appartenenti ad un divano, un vaso in vetro, una lastra in marmo colorata, oggetti in bronzo e una bacchetta di vetro utilizzata per la preparazione di prodotti da cosmesi. Successiva a questa, un'altra stanza, forse utilizzata sia come camera da pranzo che da letto, dalla decorazione incompleta nella parte superiore ma con zoccolatura in nero, abbellita con piante, e zona centrale sempre in nero con pannelli divisi da candelabri gialli: al momento dello scavo al suo interno furono ritrovati otto scheletri, cinque di adulti e tre di bambini, uccisi probabilmente dal crollo della parete est; oltre agli scheletri sono stati rinvenuti un orecchino in argento, un anello in bronzo, delle lampade in ceramica, tre monete in bronzo e due chiavi in ferro. Concludono la casa, nei pressi dell'ingresso secondario, il cui corridoio presenta zoccolo con scomparti in rosso, divisi da linee bianche e decorato con motivi floreali, e parte superiore in bianco, due stanze di servizio, poste una di fronte all'altra, una con pareti verniciate in bianco e l'altra intonacata in rosa nella parte basse e bianca in quella superiore, probabilmente utilizzata come stalla, in quanto al suo interno sono state ritrovate le ossa di un quadrupede, forse un cane, e di un pollo.\nLa casa era dotata di un piano superiore, quasi interamente crollato, di cui rimangono solo pezzi di pavimentazione e di affreschi parietali in terzo stile su fondo nero."}
{"id": "5765942", "revid": "729019", "url": "https://it.wikipedia.org/wiki?curid=5765942", "title": "Wilhelm Beck", "text": ""}
{"id": "5765943", "revid": "1573940", "url": "https://it.wikipedia.org/wiki?curid=5765943", "title": "Scotocesonia demerarae", "text": "Scotocesonia demerarae \u00e8 un ragno appartenente alla famiglia Gnaphosidae.\n\u00c8 l'unica specie nota del genere Scotocesonia.\nDistribuzione.\nL'unica specie oggi nota di questo genere \u00e8 stata rinvenuta nella Guyana.\nTassonomia.\nDal 1948 non sono stati esaminati altri esemplari, n\u00e9 sono state descritte sottospecie al 2015."}
{"id": "5765944", "revid": "797136", "url": "https://it.wikipedia.org/wiki?curid=5765944", "title": "Cavin Lobo", "text": ""}
{"id": "5765945", "revid": "1543377", "url": "https://it.wikipedia.org/wiki?curid=5765945", "title": "Tanzania Commission for Science and Technology", "text": "La Tanzania Commission for Science and Technology in sigla COSTECH (\"Commissione della Tanzania per le scienze e la tecnologia\") \u00e8 un'organizzazione parastatale affiliato con il governo della Tanzania. COSTECH fu creato da una legge dell'Assemblea nazionale della Tanzania nel 1986 come successore del Consiglio di ricerca scientifico nazionale della Tanzania (Tanzania National Scientific Research Council)\nLa commissione \u00e8 una fililae del ministro delle comunicazioni, scienze e tecnologia (MCST).\nLa sede principale \u00e8 a Dar es Salaam."}
{"id": "5765946", "revid": "54354", "url": "https://it.wikipedia.org/wiki?curid=5765946", "title": "COSTECH", "text": ""}
{"id": "5765947", "revid": "729019", "url": "https://it.wikipedia.org/wiki?curid=5765947", "title": "Hans Dauser", "text": ""}
{"id": "5765948", "revid": "757396", "url": "https://it.wikipedia.org/wiki?curid=5765948", "title": "Shaquielle McKissic", "text": ""}
{"id": "5765950", "revid": "298229", "url": "https://it.wikipedia.org/wiki?curid=5765950", "title": "Francisco Camet", "text": ""}
{"id": "5765951", "revid": "149485", "url": "https://it.wikipedia.org/wiki?curid=5765951", "title": "Campionato mondiale di street hockey 2011", "text": "Il 10\u00ba Campionato mondiale di street hockey, si tenne nel periodo fra il 19 e il 26 giugno 2011 in Slovacchia, nella citt\u00e0 di Bratislava.\nIl torneo \u00e8 stato vinto dalla Republica Ceca, la quale ha conquistato il suo terzo titolo sconfiggendo in finale la Canada per 3-1. La Slovacchia, sconfiggendo la Stati Uniti per 7-2 ottenne la medaglia di bronzo."}
{"id": "5765952", "revid": "31886", "url": "https://it.wikipedia.org/wiki?curid=5765952", "title": "Scotocesonia", "text": ""}
{"id": "5765954", "revid": "729019", "url": "https://it.wikipedia.org/wiki?curid=5765954", "title": "Martin Gro\u00df", "text": ""}
{"id": "5765956", "revid": "1355461", "url": "https://it.wikipedia.org/wiki?curid=5765956", "title": "Puzz Loop", "text": "Puzz Loop \u00e8 un videogioco arcade sviluppato nel 1998 da Mitchell. Convertito per numerose piattaforme come Ballistic, il videogioco ha ottenuto un seguito denominato \"Puzz Loop 2\" e un remake per Nintendo DS dal titolo \"Actionloop\".\nModalit\u00e0 di gioco.\nIn \"Puzz Loop\" si controlla un cannone posizionato al centro dello schermo in grado di lanciare sfere colorate. Lo scopo del gioco \u00e8 eliminare le sfere che scorrono lungo un binario, allineandone tre dello stesso colore.\nCloni.\n\"Puzz Loop\" ha ricevuto numerosi cloni tra cui \"Zuma\" di PopCap Games, \"Luxor\", \"Tumblebugs\" e i rispettivi seguiti. Roy Ozaki, presidente della Mitchell, ha criticato pi\u00f9 volte la violazione della propriet\u00e0 intellettuale. PopCap si \u00e8 difesa sostenendo di non aver violato alcun brevetto.\nNel 2006 Mitchell ha pubblicato \"Actionloop\" per Nintendo DS e successivamente \"Actionloop Twist\" per Wii, distribuito nel 2008 tramite WiiWare. Un altro titolo sviluppato nel 2012 da Mitchell basato su \"Puzz Loop\" \u00e8 \"Tokyo Crash Mobs\" per Nintendo 3DS."}
{"id": "5765957", "revid": "22475", "url": "https://it.wikipedia.org/wiki?curid=5765957", "title": "Puzz Loop 2", "text": ""}
{"id": "5765962", "revid": "287204", "url": "https://it.wikipedia.org/wiki?curid=5765962", "title": "Jose Maria Casanovas", "text": ""}
{"id": "5765965", "revid": "767487", "url": "https://it.wikipedia.org/wiki?curid=5765965", "title": "These Final Hours - 12 ore alla fine", "text": "These Final Hours - 12 ore alla fine (\"These Final Hours\") \u00e8 un film del 2013 scritto e diretto da Zak Hilditch.\nTrama.\nUn meteorite si \u00e8 scontrato con la Terra nel Nord Atlantico, lasciando circa dodici ore fino a che la conseguente tempesta di fuoco globale raggiunga l'Australia Occidentale. A Perth James e la sua amante Zoe hanno un rapporto sessuale per l'ultima volta nella sua casa al mare, dove lei gli rivela di essere incinta. Sapendo di avere ormai le ore contate e che la loro morte \u00e8 inevitabile, James lascia la ragazza per partecipare ad una festa e concludere nel migliore dei modi la sua esistenza. Durante il tragitto per la festa, James salva una bambina di nome Rose dalle grinfie di due uomini. La bambina spiega di essere stata separata da suo padre mentre si recavano da sua zia a Roleystone. Non volendo sprecare benzina, James intende lasciare Rose con sua sorella, ma arrivato trova la sorella e suo marito morti sotto la doccia e le figlie seppellite in giardino, in un apparente omicidio-suicidio.\nJames raggiunge la festa con Rose al seguito. Nel delirante party, fatto di orge e droghe, James ritrova la fidanzata Vicki fortemente intossicata dalle droghe. James lascia Rose in piscina, mentre discute con Vicki. La ragazza spiega che suo fratello Freddy ha costruito un bunker nel garage ma James, provato, le spiega che non funzioner\u00e0 e che moriranno tutti comunque. Nel frattempo, all'esterno, una donna instabile segue Rose, sostenendo che lei \u00e8 sua figlia Mandy. Costringe la bambina a prendere una pillola di ecstasy, sostenendo che l'aiuter\u00e0 a ritrovare la sua famiglia. James trova Rose in preda alle allucinazioni e al vomito e decide di lasciare la festa. James porta Rose a casa della madre, con cui non ha rapporti da molto tempo e dove ha modo di riconciliarsi con lei.\nSuccessivamente arrivano a casa della zia di Rose, ma non trovano nessuno. Poco dopo James scopre i corpi dell'intera famiglia di Rose, compreso il padre, in un prato in quello che sembra essere un suicidio di massa. Rose decide di rimanere accanto al padre fino alla fine. James e Rose si dicono addio e il ragazzo inizia una corsa disperata per raggiungere Zoe prima che sia troppo tardi. Trova Zoe sulla spiaggia, che sta guardando la tempesta di fuoco avvicinarsi. Lei \u00e8 inizialmente ostile verso James, ma i due si riappacificano e si confessano il loro reciproco amore. La coppia si abbraccia e si gira verso l'oceano venendo investita dalla tempesta di fuoco.\nDistribuzione.\nPresentato in anteprima al Melbourne International Film Festival ad agosto 2013, successivamente \u00e8 stato presentato nella sezione \"Quinzaine des R\u00e9alisateurs\" al Festival di Cannes 2014.\n\u00c8 stato distribuito nelle sale cinematografiche australiane il 31 luglio 2014. In Italia \u00e8 stato distribuito il 20 novembre 2014 a cura della Indie Pictures.\nIncassi.\n\"These Final Hours\" in distribuzione limitata in Australia, ha guadagnato 360.234 dollari, mentre in Italia ha guadagnato 40.361 \u20ac.\nCritica.\nRotten Tomatoes, riporta che l'81% della critiche sono recensioni positive; il punteggio medio \u00e8 stato di 7.2 su 10. La critica ha dichiarato: \"Il regista-sceneggiatore Zak Hilditch con la sua sceneggiatura provocante- e una performance stellare da parte di Angourie Rice - fanno di \"These Final Hours\" un film valido, anche se l'argomento \"fine del mondo\" \u00e8 fin troppo familiare.\" Metacritic ha classificato il film come 57 su 100, basandosi su 6 recensioni."}
{"id": "5765966", "revid": "11959", "url": "https://it.wikipedia.org/wiki?curid=5765966", "title": "Abu l-Muta'hhar al-Azdi", "text": ""}
{"id": "5765968", "revid": "71433", "url": "https://it.wikipedia.org/wiki?curid=5765968", "title": "These Final Hours", "text": ""}
{"id": "5765969", "revid": "729019", "url": "https://it.wikipedia.org/wiki?curid=5765969", "title": "Konrad Heubeck", "text": ""}
{"id": "5765972", "revid": "640469", "url": "https://it.wikipedia.org/wiki?curid=5765972", "title": "Isole Fox (Alaska)", "text": ""}
{"id": "5765984", "revid": "1935652", "url": "https://it.wikipedia.org/wiki?curid=5765984", "title": "Innocenzo d'Alaska", "text": "Biografia.\nNato ad Angiskoe da una famiglia di religiosi, entr\u00f2 in seminario a 10 anni. Ordinato parroco di Irkutsk nel 1821, all'epoca si faceva chiamare Padre Ioann.\nCarriera ecclesiastica.\nAlaska.\nAgli inizi del 1823, venne chiesto al vescovo di Irkutsk, Michele Burdukov, di mandare un prete ad Unalaska, in Alaska. Ivan si offr\u00ec volontario e a maggio dello stesso anno part\u00ec con la moglie e i figli, arrivando a destinazione a luglio 1824 dopo un viaggio lungo e travagliato.\nEssendo il territorio della diocesi diviso in varie isole, Ioann viaggi\u00f2 molto in canoa tra le isole Fox e Pribilof, dedicandosi agli indigeni e studiandone lingue e dialetti, arrivando addirittura ad introdurre l'alfabeto cirillico per l'aleutino e a tradurre nelle lingue locali passi della Bibbia. Infine, nel 1834, si trasfer\u00ec sull'isola Sitka dove si occup\u00f2 dei Tlingit, ricominciando le sue traduzioni.\nKam\u010datka.\nNel 1838 gir\u00f2 per San Pietroburgo, Mosca e Kiev per riferire dei risultati del suo lavoro, ma venne poi informato della morte di sua moglie in Alaska e rientr\u00f2.\nNel novembre 1840 fu ordinato monaco e scelse di chiamarsi \"Innocenzo\" in onore di Sant'Innocenzo di Irkutsk. Un mese dopo, fu nominato vescovo della Kam\u010datka, con un territorio che per\u00f2 comprendeva anche l'America russa e con sede a Novo-Archangelsk, la moderna Sitka. Il 21 aprile 1850 fu elevato arcivescovo. Nel 1853 la sede fu trasferita a Jakutsk, e da allora Innocenzo cominci\u00f2 a tradurre le Sacre Scritture in lingua sacha.\nNell'aprile 1865 divenne membro del Santissimo Sinodo della Chiesa Ortodossa Russa.\nMosca, morte e canonizzazione.\nInfine, il 19 novembre 1867, venne eletto vescovo metropolita di Mosca, e si insedi\u00f2 il 5 gennaio 1868.\nMor\u00ec il 31 marzo 1879 e fu sepolto nel monastero della Trinit\u00e0 di San Sergio a Sergiev Posad.\nVenne canonizzato il 6 ottobre 1977 dal patriarca Pimen di Mosca."}
{"id": "5765986", "revid": "640469", "url": "https://it.wikipedia.org/wiki?curid=5765986", "title": "Innocenzo (metropolita di Mosca)", "text": ""}
{"id": "5765988", "revid": "77418935", "url": "https://it.wikipedia.org/wiki?curid=5765988", "title": "Discovery of Vinland", "text": ""}
{"id": "5765990", "revid": "22475", "url": "https://it.wikipedia.org/wiki?curid=5765990", "title": "Magnetica", "text": ""}
{"id": "5765994", "revid": "154059", "url": "https://it.wikipedia.org/wiki?curid=5765994", "title": "Stile Fp", "text": ""}
{"id": "5765995", "revid": "729019", "url": "https://it.wikipedia.org/wiki?curid=5765995", "title": "Heinrich Kling", "text": ""}
{"id": "5765996", "revid": "154059", "url": "https://it.wikipedia.org/wiki?curid=5765996", "title": "Stile RAK", "text": ""}
{"id": "5765998", "revid": "154059", "url": "https://it.wikipedia.org/wiki?curid=5765998", "title": "Stile Pr2", "text": ""}
{"id": "5765999", "revid": "287204", "url": "https://it.wikipedia.org/wiki?curid=5765999", "title": "Zuma (disambigua)", "text": ""}
{"id": "5766000", "revid": "287204", "url": "https://it.wikipedia.org/wiki?curid=5766000", "title": "Roman Quinos", "text": ""}
{"id": "5766001", "revid": "123462883", "url": "https://it.wikipedia.org/wiki?curid=5766001", "title": "Oleg Alexandrovi\u010d Maskaev", "text": "\u00c8 stato campione del mondo dei pesi massimi WBC. \nDopo essere stato un pugile dilettante negli anni ottanta, pass\u00f2 professionista nel 1993. Divenne campione del mondo battendo Hasim Rahman nel 2006, ma perse poco dopo il titolo contro Samuel Peter.\nNel 2004 ha acquisito la cittadinanza statunitense."}
{"id": "5766003", "revid": "729019", "url": "https://it.wikipedia.org/wiki?curid=5766003", "title": "Herbert Kuhlmann", "text": ""}
{"id": "5766013", "revid": "932603", "url": "https://it.wikipedia.org/wiki?curid=5766013", "title": "Twinbee Da!!", "text": ""}
{"id": "5766015", "revid": "1776051", "url": "https://it.wikipedia.org/wiki?curid=5766015", "title": "Vincenzo Cosenza", "text": "Biografia.\nLaureato nel 1863 si dedica inizialmente alla professione forense ma dal 1865, vinto un concorso in magistratura, si dedica unicamente alla carriera giudiziaria. \u00c8 stato sostituto procuratore a San Miniato, facente funzioni di procuratore a Breno, Lagonegro, Fermo, Palermo e Santa Maria Capua Vetere, consigliere di Corte d'appello a Messina, Napoli, Roma procuratore generale reggente presso la Corte d'appello di Messina e Palermo primo presidente della Corte d'appello di Catanzaro, Firenze e Napoli. Ha fatto parte del Consiglio superiore della magistratura e della Giunta per l'inchiesta sulle condizioni della Sicilia ed ha ricoperto l'incarico di capo di gabinetto del Ministero di grazia e giustizia."}
{"id": "5766024", "revid": "1971044", "url": "https://it.wikipedia.org/wiki?curid=5766024", "title": "Johnny Burnette Sings", "text": "Johnny Burnette Sings \u00e8 il quarto album discografico di Johnny Burnette, pubblicato dall'etichetta discografica Liberty Records nel 1961.\nMusicisti.\nLittle Boy Sad\nMona Lisa / I'm Still Dreamin' / In the Chapel in the Moonlight / Red Sails in the Sunset / The Treasure of Love / The Fool / Memories Are Made of This\nBig Big World / Ballad of the One Eyed Jacks\nBlue Blue Morning / Pledge of Love"}
{"id": "5766027", "revid": "1305772", "url": "https://it.wikipedia.org/wiki?curid=5766027", "title": "Cultures (videogioco)", "text": "Cultures: Discovery of Vinland \u00e8 un videogioco di tipo gestionale con componenti di strategia in tempo reale, nel quale si deve costruire e controllare un villaggio dei Vichinghi e ci si deve occupare di ogni aspetto della loro vita; sviluppato da Funatics Development e distribuito nell'anno 2000.\nQuesto ha avuto un seguito, \"\", distribuito nell'anno 2006 e realizzato dalla stessa casa di sviluppo."}
{"id": "5766031", "revid": "11959", "url": "https://it.wikipedia.org/wiki?curid=5766031", "title": "Al-Aggia'g", "text": ""}
{"id": "5766039", "revid": "118443911", "url": "https://it.wikipedia.org/wiki?curid=5766039", "title": "Giuseppe De Riseis", "text": "Figlio del senatore Panfilo De Riseis, grande proprietario terriero abruzzese, \u00e8 stato consigliere e vicepresidente della provincia di Teramo, assessore, sindaco e ispettore per gli scavi e i monumenti di Chieti, promotore dei consorzi agrari di L'Aquila e Chieti. Deputato per undici legislature, dal 1874 al 1909, ha promosso l'industrializzazione e le costruzioni ferroviarie abruzzesi. Nominato senatore nel 1909.\nGli \u00e8 intitolata la piazza principale di Scerni, sua patria, dove si affaccia il palazzo di famiglia."}
{"id": "5766045", "revid": "1104133", "url": "https://it.wikipedia.org/wiki?curid=5766045", "title": "Music to Watch Boys To", "text": "Music to Watch Boys To \u00e8 un brano musicale della cantautrice statunitense Lana Del Rey, estratto come secondo singolo dal suo quarto album in studio, \"Honeymoon\" del 2015. La canzone \u00e8 stata scritta e composta da Lana Del Rey e Rick Nowels ed \u00e8 stata pubblicata in formato digitale l'11 settembre 2015.\nDescrizione.\nIl titolo della canzone \u00e8 stato nel repertorio della Del Rey per diversi anni, ma solo nel gennaio 2015 la cantante rivel\u00f2 in un'intervista che scrisse la canzone avendo bene in mente le immagini che essa evoca, disse \"il titolo stesso conduce a una visione di ombre di uomini che passano davanti a questa ragazza, i suoi occhi, il suo volto. Nella mia testa vedo molto chiare queste cose.\" Nell'agosto 2015 la cantante torn\u00f2 a parlare della canzone affermando \"\"Music to Watch Boys To\" \u00e8 una delle mie preferite del nuovo album, amo i 30 secondi a cappella all'inizio. Mi ricorda come se Les Baxter avesse avuto una bonus track nel suo album \"Jewels of the Sea\".\" La canzone doveva essere inizialmente estratta come primo singolo ufficiale dall'album, infatti il 3 giugno 2015 il modello Jake Mast scrisse su Twitter di aver girato a inizio anno un video insieme a Lana Del Rey per la canzone \"Music to Watch Boys To\" e che sarebbe uscito entro la fine del mese, cosa che per\u00f2 non avvenne.\nVideoclip.\nUno snippet del video fu inserito nel trailer dell'album contenente altri snippet di tre canzoni, pubblicato sul canale VEVO della cantante l'8 settembre 2015. Il videoclip di \"Music to Watch Boys To\" \u00e8 stato diretto da Kinga Burza ed \u00e8 stato pubblicato il 30 settembre 2015 sul canale VEVO della cantante. Il video presenta Lana Del Rey rilassarsi su una sedia a sdraio ascoltando musica mentre degli uomini giocano a basket in un campo da gioco e un gruppo di giovani ragazze nuota insieme sott'acqua, scambiandosi baci. Scene di una Lana Del Rey vestita in nero e ricoperta di glitter si alternano a scene di ragazzi che giocano a basket. Le riprese in acqua sono le uniche a colori, mentre il resto del videoclip \u00e8 completamente in bianco e nero. Il video si conclude con la Del Rey e le ragazze che si tengono per mano e saltano insieme in acqua."}
{"id": "5766046", "revid": "287204", "url": "https://it.wikipedia.org/wiki?curid=5766046", "title": "Campionato oceaniano femminile di pallacanestro 1978", "text": "Il 2\u00ba Campionato Oceaniano Femminile di Pallacanestro FIBA (noto anche come FIBA Oceania Championship for Women 1978) si \u00e8 svolto dal 28 al 30 luglio 1978 in Nuova Zelanda.\nI Campionati oceaniani femminili di pallacanestro sono una manifestazione biennale tra le squadre nazionali femminili del continente, organizzata dalla FIBA Oceania.\nCampione.\nCampione d'Oceania 1978\nAustralia(2\u00ba titolo)"}
{"id": "5766047", "revid": "729019", "url": "https://it.wikipedia.org/wiki?curid=5766047", "title": "Stazione di Arzachena", "text": "La stazione di Arzachena \u00e8 una stazione ferroviaria situata nel comune di Arzachena lungo la ferrovia Sassari-Tempio-Palau, utilizzata esclusivamente per i servizi turistici legati al Trenino Verde.\nStoria.\nLe origini della stazione si ricollegano a quelle della ferrovia tra Sassari e Palau: entrambe furono infatti realizzate tra la fine degli anni venti e i primi anni trenta del Novecento dalla Ferrovie Settentrionali Sarde, societ\u00e0 che ebbe la concessione della linea ferroviaria e che dell'impianto fu il primo gestore. La data di inaugurazione della stazione coincise con quella dell'apertura dell'ultima parte della ferrovia da cui sarebbe stata servita, tra Luras e Monti, avvenuta il 18 gennaio 1932. La gestione di linea e impianto pass\u00f2 successivamente alle Strade Ferrate Sarde nel 1933, e da queste alle Ferrovie della Sardegna nel 1989.\nLo scalo venne utilizzato per i servizi di trasporto pubblico sino al 16 giugno 1997, data in cui il tronco tra Nulvi e Palau della linea, comprendente la stazione, venne chiuso al traffico ordinario restando attivo esclusivamente per i servizi turistici del Trenino Verde. Dal 2010 l'impianto \u00e8 gestito dall'ARST; a partire dal 2016 parte del fabbricato viaggiatori ospita anche un museo archeologico.\nStrutture e impianti.\nLa stazione si trova nella periferia ovest di Arzachena nei pressi della strada provinciale 115 ed ha caratteristiche di scalo passante. Nell'impianto sono presenti complessivamente tre binari a scartamento da 950 mm, di cui il primo di corsa ed il secondo passante attrezzati per la ricezione di treni passeggeri e dotati ognuno di una propria banchina.\nUn terzo binario si distacca dal primo in direzione Sassari e termina tronco nell'area dello scalo merci della stazione (dismesso), affiancandone il piano caricatore ed il vicino magazzino. L'infrastruttura si completa con una pesa carri con annesso locale per il personale addetto alle rilevazioni.\nSeguendo uno schema comune a molte stazioni delle linee a scartamento ridotto sarde il magazzino merci \u00e8 adiacente al fabbricato viaggiatori dello scalo: quest'ultimo \u00e8 un edificio a due piani con pianta rettangolare, avente tetto a falde in laterizi e tre ingressi sui lati maggiori, caratterizzato come gli altri fabbricati di stazione da una serie di archi e cornici in mattoncini rossi che contornano gli infissi del piano terra, circoscrivendo l'edificio in tutto il perimetro. Parte della struttura \u00e8 in uso anche per fini extraferroviari, ospitando un'esposizione museale.\nIn un ulteriore costruzione sono dislocate le ritirate dell'impianto.\nLa stazione dal punto di vista ferroviario \u00e8 impresenziata e comprende inoltre una torre dell'acqua, a cui attingono due rifornitori posti tra i binari principali dello scalo.\nMovimento.\nServita in passato dai treni per il servizio di trasporto pubblico delle varie concessionarie ferroviarie che hanno gestito la linea, la stazione dal giugno 1997 \u00e8 utilizzata esclusivamente per le relazioni turistiche del Trenino Verde, effettuate a partire dal 2010 a cura dell'ARST. L'attivit\u00e0 ferroviaria prevede una serie di collegamenti a calendario tra la primavera e l'inizio dell'autunno, a cui si aggiungono eventuali convogli noleggiati dalle comitive di turisti durante tutto l'anno.\nServizi.\nNella stazione sono presenti una sala d'attesa ed i servizi igienici, inoltre \u00e8 presente una biglietteria del Trenino Verde, attiva nel periodo in cui vengono espletate le corse a calendario."}
{"id": "5766049", "revid": "1573940", "url": "https://it.wikipedia.org/wiki?curid=5766049", "title": "Scotognapha", "text": "Scotognapha \u00e8 un genere di ragni appartenente alla famiglia Gnaphosidae.\nDistribuzione.\nLe 14 specie note di questo genere sono state reperite alle isole Canarie.\nTassonomia.\nNon sono stati esaminati esemplari di questo genere dal 2011.\nAttualmente, a dicembre 2015, si compone di 14 specie:"}
{"id": "5766057", "revid": "106456", "url": "https://it.wikipedia.org/wiki?curid=5766057", "title": "Hyannis (Massachusetts)", "text": "Hyannis \u00e8 un \"village\" della citt\u00e0 statunitense di Barnstable, sita nell'omonima contea dello stato del Massachusetts. Si trova al centro della costa meridionale di Capo Cod. \u00c8 il \"perno\" del commercio e dei trasporti di Capo Cod e nel 1990 fu denominato area urbana. Per questo motivo ci si riferisce a Hyannis come la \"capitale del Capo\". In essa risiedono la maggioranza degli uffici della citt\u00e0 di Barnstable e due importanti distretti commerciali.\nHyannis \u00e8 la principale destinazione turistica e ospita il principale collegamento via ferry-boat ed aviazione civile per passeggeri e merci diretta all'isola di Nantucket.\nHyannis fornisce anche un secondario collegamento navale all'isola detta Martha's Vineyard. Per l'ampiezza del suo porto naturale, Hyannis \u00e8 il porto pi\u00f9 grande per la navigazione da diporto e il secondo per quella della pesca di Capo Cod.\nIl Museo Hyannis di JFK nell'antico municipio su Main Street raccoglie le testimonianze dell'attivit\u00e0 svolta a Hyannis da John F. Kennedy. Vi \u00e8 inoltre un monumento eretto dai cittadini di Barnstable nel 1966 in memoria del Presidente Kennedy. Il monumento comprende una fontana e una grossa pietra su cui \u00e8 inciso il sigillo presidenziale e la frase: \u00abIo credo che sia importante per questo Paese navigare e non stare solo in porto.\u00bb Qui il Presidente Kennedy pronunci\u00f2 il suo discorso sulla vittoria elettorale il 9 novembre 1960.\nIl nome del villaggio viene da Iyannough, nome di un \"sachem\" della trib\u00f9 indiana dei Cummaquid.\nIl villaggio ha anche dato il nome a un rimorchiatore."}
{"id": "5766059", "revid": "1305772", "url": "https://it.wikipedia.org/wiki?curid=5766059", "title": "Critical Mass (videogioco 1985)", "text": "Critical Mass \u00e8 un videogioco pubblicato da Durell Software nel 1985 per Amstrad CPC e ZX Spectrum e nel 1986 per Commodore 64. La versione Commodore 64 venne pubblicata anche con il titolo Power in America da Avantage, un marchio della Accolade.\n\u00c8 un videogioco d'azione ambientato sulla superficie un asteroide, dove si controlla un veicolo o un astronauta a piedi.\nTrama.\nI terrestri hanno installato un impianto di conversione dell'antimateria su un asteroide disabitato di un lontano sistema stellare, per rifornire di energia i coloni del sistema.\nGli alieni per\u00f2 hanno preso possesso a sorpresa dell'asteroide e minacciano di far autodistruggere l'impianto, generando un buco nero che spazzerebbe via l'intero sistema.\nIl protagonista viene inviato sulla superficie desertica dell'asteroide e deve tentare di raggiungere e infiltrarsi nell'impianto per sabotarlo, prima che gli alieni raggiungano la massa critica necessaria a farlo implodere.\nModalit\u00e0 di gioco.\nLa superficie dell'asteroide viene mostrata con visuale isometrica e schermo a scorrimento libero in tutte le direzioni. Il giocatore inizialmente si trova lontano dall'impianto ed \u00e8 alla guida di un veicolo spaziale che si muove rasoterra, come un hovercraft.\nLa superficie \u00e8 pianeggiante, ma ci sono rocce e altri ostacoli da evitare. I nemici sono veicoli e mine degli alieni, sempre pi\u00f9 numerosi e attrezzati man mano che ci si avvicina all'impianto, fino a comprendere missili guidati.\nInoltre ci sono le forme di vita animali native, degli enormi vermi che sbucano da sotto terra e possono attaccare il protagonista quando \u00e8 senza veicolo.\nIl veicolo del giocatore \u00e8 dotato di inerzia e i controlli sono rotazione e spinta in avanti. Nella versione Commodore 64 si pu\u00f2 selezionare a inizio partita il tipo di volo, normale o vettoriale; nel primo caso c'\u00e8 la possibilit\u00e0 di frenare, altrimenti, come sugli altri computer, per rallentare \u00e8 necessario ruotare nella direzione opposta.\nIl veicolo pu\u00f2 sparare dei raggi ed \u00e8 dotato di una riserva di energia, che si consuma quando si subiscono danni e quando si usa l'arma, ma che si ricarica lentamente da sola a riposo. Terminata l'energia il veicolo \u00e8 distrutto, ma il pilota viene eiettato e pu\u00f2 muoversi con un jet pack, con lo stesso tipo di controlli, per cercare di raggiungere una cupola contenente un veicolo di rimpiazzo. Il pilota in questa fase \u00e8 disarmato e vulnerabile ai vermi, ma \u00e8 aiutato da una freccia che indica in che direzione si trova il nuovo veicolo.\nA seconda del livello di difficolt\u00e0 si dispone di un certo numero di veicoli, ma se muore il pilota la partita finisce subito.\nPer superare un livello bisogna percorrere una certa distanza verso destra. Scopo finale \u00e8 superare le difese perimetrali dell'impianto e colpirlo nel punto giusto prima che scada il tempo. L'impianto stesso \u00e8 pericoloso e dev'essere colpito prima che risucchi e vaporizzi il veicolo."}
{"id": "5766062", "revid": "1718925", "url": "https://it.wikipedia.org/wiki?curid=5766062", "title": "Zeminiana", "text": "Zeminiana \u00e8 una frazione del comune italiano di Massanzago, in provincia di Padova.\nStoria.\nLe origini di Zeminiana sono probabilmente romane, come testimoniato dal toponimo (un prediale legato al personale latino \"Gemellius\") e soprattutto dalle tracce del cosiddetto graticolato, la centuriazione settentrionale dell'agro di Padova. \nLa vicinanza al confine con l'agro di Altino, segnato dal Muson Vecchio, fa pensare alla presenza di un fortilizio, i cui resti sarebbero stati individuati in corrispondenza della chiesa durante alcuni restauri. Confermerebbe ci\u00f2 l'esistenza di un paleoalveo che formava con il Muson una sorta di isola a difesa del \"castrum\".\nMonumenti e luoghi d'interesse.\nChiesa parrocchiale.\nHa origini antichissime (come testimoniato dalla sua intitolazione) e fu forse fondata, come gi\u00e0 accennato, sui resti di un \"castrum\" romano posto ai confini dell'agro di Padova. Nonostante ci\u00f2, essa dipese (e dipende tuttora) dalla diocesi di Treviso il cui territorio si estende prevalentemente al di l\u00e0 del Muson. Si pu\u00f2 supporre, quindi, che la chiesa sia nata in seno alla diocesi di Padova, ma che fosse stata volutamente fondata alla sua estremit\u00e0 per irradiare la fede al di fuori dei suoi confini, verso la diocesi di Treviso dalla quale fu poi assorbita. Non sarebbe un caso, quindi, se le sue cappelle (Noale, Stigliano, Sandono, Briana, Santa Maria di Sala) si trovavano tutte a nord e a est.\nSub\u00ec vari restauri e ricostruzioni. Secondo alcuni, durante la consacrazione del 1777 ad opera del vescovo Paolo Francesco Giustiniani, gli fu aggiunto come compatrono san Prosdocimo in ricordo della sua origine patavina.\nDelle opere qui conservate, si cita il \"Mistero Eucaristico\", affresco di Giambattista Crosato situato sulla volta del presbiterio.\nVilla Bonomi, Franceschetto.\nSi trova a est del centro, verso Briana e Stigliano. \nLa casa padronale ha origini tardo secentesche, a pianta quadrangolare e sviluppata su due piani, cui si aggiunge una sopraelevazione della fascia centrale (corrispondente al salone passante dei livelli inferiori). Le due facciate presentano cinque assi forometrici e sono ingentilite dalle fasce marcapiano pi\u00f9 chiare che collegano fra loro davanzali e architravi. L'accesso avviene tramite il portale architravato, affiancato da due oculi. Al salone passante del piano nobile corrisponde una trifora di porte finestre affacciate su un balconcino; di queste, quella centrale \u00e8 sovrastata da una lunetta archivoltata. Al di sopra, in all'altezza della sopraelevazione, si trova una trifora di finestre analoga a quella sottostante. Il tutto termina con un frontone triangolare con listelli modanati, collegato alla quota di gronda da volute.\nIl complesso comprende anche una cappella e due barchesse.\nVilla Zorzi, Silvestri, Malvestio.\nSorge a ponente dell'abitato, al confine con Sant'Eufemia di Borgoricco. Gi\u00e0 nel 1518 era attestata una \"casa da stazio fu brusada da spagnoli e in parte riparata\" appartenente agli Zorzi, ma solo nel 1617 viene descritta una \"casa dominicale\" con le stesse forme attuali. Nei documenti antichi, invece, mancano citazioni della cappella tuttora esistente.\nL'edificio presenta il tipico aspetto secentesco. Il palazzo padronale ha pianta quadrangolare e si sviluppa su due piani pi\u00f9 soffitte. La facciata principale e quella retrostante sono simmetriche, scandite da cinque assi forometrici. Sopra il portale archivoltato si imposta un grosso architrave su cui poggiano le mensole del terrazzino del piano nobile, protetto da una ringhiera in ferro. Vi si affaccia una trifora di porte finestre archivoltate, corrispondenti al salone passante. Il tutto \u00e8 concluso da una cornice a dentelli su cui poggia il sottotetto.\nDifficile dare una lettura architettonica delle adiacenze laterali in quanto hanno subito numerose manomissioni.\nCampo da calcio\nPiccolo campo, 100 m \u00d7 50m, fa parte dei \"monumenti\" perch\u00e9 \u00e8 stato utilizzato da molte squadre di calcio negli anni come gli amatori."}
{"id": "5766063", "revid": "287204", "url": "https://it.wikipedia.org/wiki?curid=5766063", "title": "Marce della pace a Sarajevo", "text": "Le marce (o carovane) della pace a Sarajevo sono state delle azioni dirette non violente messe in atto durante la guerra dei Balcani dal Movimento pacifista e nonviolento italiano in collaborazione con altre associazioni internazionali.\nLe motivazioni.\nFin dall'inizio del conflitto, scoppiato con la proclamazione di indipendenza da parte del governo Croato nella primavera del 1991, il Movimento pacifista (gi\u00e0 mobilitato in quei tempi dal coinvolgimento dello Stato italiano nella Guerra del Golfo) si mobilit\u00f2 per promuovere iniziative diplomatiche che potessero scongiurare la deriva bellica.\nLo strumento individuato per intervenire nella zona fu quello della interposizione fisica tra le parti in conflitto. Partendo dal presupposto che, al seguito di persone famose e conosciute a livello politico e religioso, la copertura massmediatica internazionale avrebbe garantito la salvaguardia delle vite umane dei partecipanti, alcuni movimenti pacifisti italiani organizzarono carovane itineranti composte da centinaia di persone disarmate, con l'intento di invadere pacificamente i luoghi dove il conflitto era pi\u00f9 acuto.\nLe azioni dovevano risultare neutrali rispetto alle parti in conflitto, puntando sulla necessit\u00e0 di una mediazione che portasse a superare le ostilit\u00e0. Erano quindi rivolte soprattutto ai membri di tutte le confessioni religiose presenti, per mezzo delle quali venivano sovente fomentati gli odi etnici.\nLa prima carovana di pace.\nDal 25 al 29 settembre 1991 ci fu la realizzazione di una prima \"Carovana europea di pace\" promossa dalla co-presidente jugoslava Sonja Licht della Helsinki Citizens' Assembly e sostenuta in Italia dall'Associazione per la pace e dall'Arci.\nScopo principale della carovana era \u201cappoggiare tutti i movimenti e gli sforzi di pace in Jugoslavia, sostenendo la necessit\u00e0 di fermare subito la guerra, cercare una soluzione negoziata del conflitto, sottolineare il valore della democrazia come presupposto essenziale per trovare soluzioni adeguate, rispettare i diritti dei popoli e delle persone, in particolare delle minoranze, testimoniare e sollecitare il coinvolgimento delle istituzioni e dei cittadini europei nella composizione pacifica dei conflitti\u201d.\nCirca 400 cittadini, tra cui alcune autorit\u00e0 politiche (Eugenio Melandri, Luciana Castellina, Birgit Cramon Daiber, Cesare De Piccoli, il vice-presidente Roberto Formigoni, Giorgio Rossetti ed Alex Langer, deputati al Parlamento europeo), partendo a bordo di dieci pullman da Trieste e da Skopje raggiunsero Sarajevo, dove al termine di un'assemblea in piazza, con discorsi e canti in molte lingue, formarono una catena umana mano nella mano collegando la cattedrale cattolica a quella ortodossa alla moschea ed alla sinagoga.\nLa manifestazione si concluse con un concerto al quale presero parte anche i Litfiba, i Nomadi e il jazzista Gaetano Liguori.\nIl Parlamento europeo sostenne esplicitamente la \"carovana europea di pace\" nella sua risoluzione sulla Jugoslavia dell'11 settembre 1991 (punto 18).\nLa marcia a Sarajevo.\nLa dichiarazione di indipendenza da parte del governo bosniaco il 3 marzo 1992 e il conseguente assedio alla citt\u00e0 di Sarajevo, capitale della Bosnia ed Erzegovina il 6 aprile 1992 da parte delle forze serbe (conclusosi nell'ottobre 1995) fecero precipitare la situazione nei Balcani.\nL'associazione padovana Beati costruttori di pace, guidata dal prete diocesano don Albino Bizzotto, decise di lanciare, dalle colonne del numero di settembre della omonima rivista (\"Disarmati a Sarajevo\"), un'iniziativa aperta a chi, interpretando le teorie della nonviolenza, voleva unirsi a loro per invadere pacificamente la citt\u00e0 e interrompere cos\u00ec, anche se per pochi giorni, l'assedio, con lo slogan \"In 100.000 a Sarajevo\" poi corretto pi\u00f9 realisticamente in \"Anch'io a Sarajevo\". Risposero un centinaio di associazioni religiose e laiche, tra cui Arci, Acli, Pax Christi e l'Associazione per la pace.\nL'azione diretta era supportata da una proposta politica elaborata dal prof. Antonio Papisca dell'Universit\u00e0 di Padova che mirava a sostituire nei meccanismi decisionali l'Onu, visto come un organismo internazionale non pi\u00f9 super partes, con una Onu (o diplomazia) dei popoli, costruita dal basso e avente come ossatura le organizzazioni umanitarie maggiormente riconosciute. Il prof. Papisca chiar\u00ec i motivi politici dell'iniziativa dalle colonne di diversi giornali.\nPer preparare i 1.500 aderenti all'iniziativa vennero organizzati dei training di formazione alle tecniche di azione diretta nonviolenta e all'applicazione del Metodo del consenso in collaborazione con la Rete di Formazione alla Nonviolenza (a Bologna, Roma, Napoli e a Torino, dove furono ospitati dai Salesiani dell'oratorio del Valdocco). Furono creati dei gruppi di affinit\u00e0 di circa 10 persone l'uno, dotati ognuno di uno speaker ufficiale votato dai componenti, allo scopo di velocizzare la comunicazione ed i processi decisionali.\nLa campagna fu completamente autofinanziata con una raccolta fondi che coinvolse anche la Campagna di obiezione alle spese militari e i giocatori del .\nDon Bizzotto comp\u00ec un viaggio esplorativo nell'ottobre 1992, incontrando il vicesindaco della citt\u00e0, il rappresentante del centro internazionale di pace Ibrahim Spahic ed altre autorit\u00e0 politiche e raccogliendo la loro richiesta di intervento, che venne fissato nella settimana tra il 7 ed il 13 dicembre. L'obiettivo era quello di giungere nella capitale il 10 dicembre in occasione della giornata internazionale dei diritti umani.\nIntanto una parte della stampa nazionale accusava il movimento di ignavia e di connivenza con i carnefici.\nNonostante le numerose pressioni da parte del governo italiano per farli desistere, partiranno da Ancona 496 persone, tra i 18 e i 72 anni, di 8 diversi paesi (la stragrande maggioranza italiani, 43 spagnoli, una decina di inglesi e cinque monaci giapponesi), suddivisi in 36 gruppi di affinit\u00e0. Tra loro 18 medici e 18 infermieri, i parlamentari Eugenio Melandri, Martino Dorigo, Chicco Crippa, Paolo Zanini e Galileo Guidi, il giornalista del Tg3 Raniero La Valle, il saggista Gianfranco Bettin, gli inviati di Avvenire, Giuliano Ragno, de Il manifesto, Mario Boccia, di Avvenimenti, Michele Gambino, e di Famiglia Cristiana, Alberto Chiara, il padre dehoniano Angelo Cavagna, il guardiano francescano del Convento di Assisi Nicola Giandomenico, il vescovo di Ivrea monsignor Luigi Bettazzi e il leader spirituale della marcia, il vescovo di Molfetta monsignor Tonino Bello. Il deputato Roberto Formigoni, dopo aver dato la sua adesione, decider\u00e0 all'ultimo momento di non partire, mentre il deputato Giovanni Bersani raggiunger\u00e0 autonomamente la carovana a Spalato e la accompagner\u00e0 fino a Kiseljak.\nL'appuntamento viene fissato per la sera del 7 dicembre 1992 ad Ancona, dove ad attenderli \u00e8 la motonave Liburnija. Ogni partecipante ha con se cibo ed acqua per quattro giorni. La carovana \u00e8 composta da dieci bus, due ambulanze della Regione Veneto e un pulmino verde che apre la strada.\nIl viaggio \u00e8 turbolento e la nave, rischiando il naufragio, arriva a Spalato la sera del giorno dopo con quasi dodici ore di ritardo. Subito dopo l'approdo la carovana prosegue per Makarska dove alloggia in un albergo. Il giorno seguente raggiunge il posto di blocco di Kiseljak dove viene fermata per due giorni dalle autorit\u00e0 serbe, alloggiando in una scuola offerta dal sindaco della cittadina.\nL'11 dicembre alle 17, dopo lunghe contrattazioni e aver rifiutato ogni tipo di accompagnamento armato da parte delle truppe Onu, avviene l'ingresso in Sarajevo. Un gruppo di dieci persone, tra cui il giornalista Alfio Nicotra, viene accolto dal vicepresidente del distretto di Ilid\u017ea (la parte occidentale della citt\u00e0 in mano ai serbi), il comandante Velibor Veselinovic, che li trattiene nella zona sotto la sua influenza. Gli altri raggiungono la zona in mano ai musulmani e, dopo una notte passata in una scuola, partecipano il giorno successivo a varie iniziative con le confessioni religiose presenti. Don Tonino Bello pronuncia un discorso nel cinema \"Prvi Maj\" ricordando i motivi dell'iniziativa: \nNel pomeriggio avviene il raduno presso il cinema Radnik, il ritorno a Kiseljak e poi l'imbarco a Zara per il ritorno. Le ambulanze verranno donate ai due contendenti.\nCome detto, l'attenzione dei mass media era tra gli obiettivi principali dell'iniziativa per garantire copertura politica ai partecipanti e anche per sperare in un ravvedimento da parte dell'Onu di fronte all'eco creata. Oltre ad alcuni quotidiani schierati politicamente, come l'Avvenire, L'Unit\u00e0, Famiglia Cristiana e il Manifesto (che pubblicher\u00e0 il diario della marcia di Monsignor Tonino Bello), e alle riviste di area (Rocca, le riviste missionarie e pacifiste), il percorso della marcia fu seguito quotidianamente dall'inviato speciale del Tg5 Mimmo Lombezzi e da La Stampa, che attraverso il giornalista Oreste Del Buono manifest\u00f2 una chiara simpatia per l'iniziativa, dedicando molti spazi nella rubrica \u201cRisponde Odb\u201d da lui curata e un articolo in prima pagina. L'iniziativa fu invece stigmatizzata dai quotidiani di destra, da Angelo Panebianco dalle colonne del Corriere della Sera e, con sorpresa, anche dal Movimento nonviolento, che in un editoriale su Azione nonviolenta a firma del presidente Stefano Benini e del direttore della rivista Massimo Valpiana critic\u00f2 l'iniziativa per aver posto obiettivi irrealizzabili senza calibrarli in base alle reali possibilit\u00e0.\nL'eco dell'iniziativa, che aveva comunque interrotto l'assedio alla citt\u00e0 dopo 250 giorni, dimostrando la possibilit\u00e0 di intervenire anche pacificamente per risolvere il conflitto, fatic\u00f2 per\u00f2 a superare i confini nazionali. Sulla marcia si addensarono inoltre alcuni sospetti per la presenza, con compiti organizzativi di alto livello, di due personaggi fondamentali per il successo dell'iniziativa: l'americano (di origine palestinese) Curtis Dobbler ed il siriano (con passaporto inglese) Atris Sadallah, che avrebbero irritato i componenti di una delle fazioni presenti: l'avvertimento giunto qualche mese dopo ai Beati costruttori di pace presenti a Sarajevo (\"state attenti che ve la facciamo pagare\") potrebbe essere legato all'assassinio del pacifista e membro dell'associazione Gabriele Moreno Locatelli l'anno successivo la marcia.\nLa marcia Mir Sada.\nAl ritorno da Sarajevo i Beati costruttori di pace pensano di avere individuato un metodo per influire nel conflitto balcanico e per rispondere anche ad alcune critiche sulla marcia di dicembre, considerata estemporanea; rilanciano nel marzo successivo il progetto \"Si vive una sola pace\" che consiste nell'organizzare una presenza a rotazione continua dal 25 giugno al 15 settembre 1993, nella citt\u00e0 bosniaca e nelle cittadine limitrofe Ilid\u017ea e Kiseljak, di gruppi di pacifisti composti da 60/80 persone, sfruttando il ponte aereo garantito dalle associazioni internazionali umanitarie.\nIn quei giorni viene aperto un ufficio nella citt\u00e0 assediata da dove viene smistata la posta che giornalisti e volontari, usando il ponte aereo, trasportano dentro e fuori dalla citt\u00e0, distribuendola alla popolazione e ricongiungendola idealmente con il mondo esterno. Vengono inoltre attuate piccole attivit\u00e0 di mediazione e di riavvicinamento tra le due parti in conflitto.\nL'obiettivo principale \u00e8 per\u00f2 organizzare un'altra marcia, dal 4 al 14 agosto, nel momento di massima disponibilit\u00e0 delle persone, composta da migliaia di pacifisti. Annunciata in aprile, prender\u00e0 il nome di Mir Sada (\"pace subito\" in serbo-bosniaco) e verr\u00e0 aperta anche ad altre organizzazioni internazionali come la lionese Equilibre, il cui presidente Alain Michel diventer\u00e0 responsabile della marcia, e la setta Nipponza Myohoju, che vede in prima linea la reverenda Catharina Reholn, svedese, e il reverendo Gjoso Morishita. Pax Christi partecipa con il suo esponente don Renato Sacco, i Cappuccini con il segretario nazionale padre Fabrizio Forti, le Acli con il loro vicepresidente Franco Passuello ed il presidente Giovanni Bianchi, l'Arci con Tom Benetollo e il presidente Giampietro Rasimelli, mentre il comune di Collegno (TO) delega alla partecipazione il suo assessore alla pace Lucetta Palitto. I parlamentari sono rappresentati da Chicco Crippa, tra i giornalisti Dino Frisullo e Marinella Correggia de Il Manifesto, Massimo Gramellini per La Stampa. Presente anche l'ex militante di Lotta continua Ovidio Bompressi.\nPartecipano ufficialmente anche tre obiettori di coscienza in servizio civile di Torino, partiti nonostante i comandi militari abbiano rifiutato la concessione del permesso per l'espatrio; sono sostenuti anche dal consiglio comunale e dal sindaco della citt\u00e0 Valentino Castellani che scrivono al Ministro della Difesa Fabio Fabbri chiedendogli di autorizzare la missione. Saranno i primi di un gruppo di cinquanta che nel corso di due anni trasgrediranno alla legge, aprendo cos\u00ec la strada ad una sua modifica che avverr\u00e0 con la legge 230 del 1998 e che permetter\u00e0 agli obiettori di coscienza in servizio civile di prendere parte a missioni al di fuori dei confini nazionali.\nIl posto di don Tonino Bello, morto in aprile per un male incurabile, verr\u00e0 rilevato idealmente da un altro vescovo, quello di Santa Rufina, Diego Natale Bona, che rappresenter\u00e0 anche la Caritas e parteciper\u00e0 insieme a monsignor Luigi Bettazzi.\nAd attenderli la sera del 1\u00ba agosto sul molo di Ancona la motonave Ivan Zaic, che imbarcher\u00e0 solo 1200 dei 2000 aderenti (circa 638 gli italiani, 150 i francesi, 60 statunitensi) a causa della insicurezza del viaggio, con 44 automezzi e tre tir contenenti 150 tonnellate di generi alimentari e medicinali, per arrivare a Spalato la mattina successiva. Altri pacifisti italiani si congiungono con le prime colonne di pacifisti europei provenienti da Ginevra attraverso la costa dalmata. \nMa le condizioni politiche sono mutate rispetto ad un anno prima: pressati dai consiglieri dell'ONU, le autorit\u00e0 croate rifiutano i visti e i mezzi per il passaggio nel territorio da loro controllato; e a molti partecipanti torna in mente quanto accaduto a tre pacifisti italiani il 29 maggio precedente.\nDopo aver bivaccato allo stadio di Spalato per due giorni, il 4 agosto la carovana si muove verso Sarajevo, ma a causa della scarsa disponibilit\u00e0 dei mezzi, partono solo in 400 accampandosi sulle rive del lago Ramsko, a 15\u00a0km da Prozor. \nIl 6 agosto i vertici di Equilibre decidono di abbandonare la carovana perch\u00e9 considerano il viaggio troppo pericoloso, creando lo scompiglio tra i promotori e una insanabile dicotomia. \nL'8 agosto, seguendo il consiglio dell'ex presidente Acli Domenico Rosati comparso sulle pagine di Avvenire, don Bizzotto proclama il fallimento dell'iniziativa e propone di tornare indietro a Spalato. Ma dopo molte discussioni 58 pacifisti di diversi paesi (35 francesi della organizzazione Harmony International di Cannes, 7 greci, 7 italiani, 6 spagnoli, 4 norvegesi, 3 belgi tra cui il senatore Paul-Joseph Benker e 4 olandesi, decidono di proseguire e, sfruttando il passaggio settimanale di convogli umanitari, raggiungono Sarajevo assediata l'11 agosto dove sosteranno tre giorni. Nel frattempo il gruppo principale, stipato in sette autobus, decide di raggiungere Mostar come obiettivo secondario, entrando nella citt\u00e0 il 9 agosto; non essendo ricevuta da nessuna delegazione croata, la carovana decide di ripartire e pernottare a Medjugorie. Il rientro dei partecipanti in Italia avverr\u00e0 in pi\u00f9 riprese tra il 10 e il 12 agosto.\nQuesta volta l'eco della marcia supera i confini nazionali, grazie anche alla partecipazione diretta di Tim McCarthy del National Catholic Reporter (USA) e di Miguel \u00c1ngel Villana di El Pa\u00eds (Spagna).\nL'esito negativo della spedizione per\u00f2 attira le critiche da pi\u00f9 parti, a partire dal Movimento nonviolento che con un articolo del direttore Valpiana accusa i promotori di non avere centrato nessun obiettivo a causa di una organizzazione carente e di strategie incerte. L'europarlamentare Gianni Baget Bozzo afferma che \"il pacifismo \u00e8 morto\". Il sociologo Alberto L'Abate, presente all'iniziativa, parla di occasione mancata e anche Il Manifesto e Liberazione, sostenitori fin dalla prima ora, criticano quanto avvenuto. Albino Bizzotto commenter\u00e0 in lacrime: \"Alcuni di noi in questo momento abbassano lo sguardo, spero che un giorno potremo di nuovo fissarci tutti negli occhi\"."}
{"id": "5766064", "revid": "367445", "url": "https://it.wikipedia.org/wiki?curid=5766064", "title": "Chiesa di San Giovanni ai Catecumeni", "text": ""}
{"id": "5766066", "revid": "298229", "url": "https://it.wikipedia.org/wiki?curid=5766066", "title": "Lou Jones", "text": ""}
{"id": "5766068", "revid": "124123", "url": "https://it.wikipedia.org/wiki?curid=5766068", "title": "Maurizio De Negri", "text": "Biografia.\nMaurizio De Negri nasce a Serravalle Scrivia il 27 luglio del 1926.\nSi specializza in \"Clinica delle malattia nervose e mentali\" nel 1954 e subito inizia il suo servizio in neuropsichiatria infantile presso l'istituto Giannina Gaslini di Genova come assistente incaricato. Tale ruolo gli permette di assistere i bambini affetti da paralisi cerebrali infantili, poliomielite, corea infantile e altri disturbi del sistema nervoso centrale (SNC). \nDal 1957 ricopre il ruolo di aiuto fino a quando, il 1\u00ba agosto del 1961, riceve la promozione a primario.\nNegli anni a venire, a causa di una discussione con Germana Gaslini, riguardante l'impossibilit\u00e0 di conciliare la posizione universitaria e ospedaliera, nel momento in cui il neuropsichiatra vince la prima idoneit\u00e0 nazionale come professore ordinario di neuropsichiatria infantile, \u00e8 costretto a scegliere tra le due posizioni, optando per la prosecuzione del suo progetto al Gaslini.\nSoltanto nel 1967, dopo l'ulteriore conseguimento dell'idoneit\u00e0 nazionale, il consiglio di amministrazione del Gaslini accorda il riconoscimento di professore ordinario al primario dell'istituto. Pertanto, nell'Anno Accademico 67-68 De Negri prende la cattedra di neuropsichiatria infantile presso l'Universit\u00e0 di Genova e negli anni successivi diventa professore associato, ordinario e direttore della Scuola di Specializzazione di tale disciplina.\nTra gli anni sessanta e settanta frequenta gli Oxford Meeting della Medical, Educational and Information Unit of the Spastic Society, che venivano organizzati ogni due anni da Ronnie Mac Keith. Grazie alla partecipazione ad una vasta gamma di congressi, ha stabilito relazioni e rapporti con colleghi italiani e stranieri, che lo hanno portato a conseguire numerosi riconoscimenti presso istituzioni e societ\u00e0 scientifiche nazionali e internazionali.\nDe Negri e la nascita della neuropsichiatria infantile.\nInizialmente, negli anni cinquanta, il primo nucleo dell'Istituto Gaslini dedicato alla neurologia e alla neuropsichiatria infantile \u00e8 affidato alla dottoressa Rosina Mesina, che a causa di una malattia si vede costretta ad abbandonare l'incarico. Pertanto, il senatore Gerolamo Gaslini, in cerca di un sostituto, si rivolge al direttore della clinica delle malattie nervose e mentali Lionello De Lisi, che subito raccomanda il suo allievo Maurizio De Negri.\nDopo aver ottenuto il ruolo di primario, meno di dieci anni dopo essere diventato assistente incaricato, il giovane medico, affiancato dal neurologo Cornelio Fazio, promuove lo sviluppo del reparto di neuropsichiatria infantile del Gaslini.&lt;br&gt;\nQuesto progetto si compone di due fasi: \nLa validit\u00e0 di questi due punti fornisce un'efficace metodologia per cui l'istituto diviene, da allora, uno dei principali centri di riferimento.\n\u00c8 importante sottolineare come la scuola creata al Gaslini da De Negri ad indirizzo neurologico, affiancata dalla scuola romana di Giovanni Bollea nata anni prima presso l'Universit\u00e0 Sapienza di Roma ad indirizzo psichiatrico, abbiano avuto un ruolo fondamentale nella configurazione italiana della disciplina della neuropsichiatria infantile e nella formazione di nuovi specialisti altamente qualificati.\nContributi alla ricerca.\nNel 1958 Maurizio De Negri, in collaborazione con Franca Bertamino, effettua i primi cicli di ormone adrenocorticotropo (ACTH), per il trattamento della sindrome di West (grave forma del lattante che si manifesta con spasmi bruschi e ripetuti e arresto seguito da regressione dello sviluppo psicomotorio del bambino). Esito della cura \u00e8 il controllo degli spasmi e la ripresa delle competenze psicomotorie.\nA partire dal 1968, con l'analisi husserliana del problema genetico della conoscenza infantile, il neuropsichiatra modifica l'approccio fenomenologico ai disturbi neuropsichiatrici, insegnando a raccogliere gli elementi pregnanti nelle pi\u00f9 complesse situazioni psicopatologiche infantili e nelle dinamiche intrafamiliari e socio-ambientali. Particolare rilievo ha questa tecnica nella cura dell'autismo e dell'anoressia nervosa. &lt;br&gt;\nNegli anni successivi, conduce una ricerca sull'importanza della toxoplasmosi nella patogenesi delle encefalopatie \u201cminori\u201d.\nNegli anni ottanta, con Maria Giuseppina Baglietto, studia lo stato di male elettrico (punte-onda continue) in sonno lento nel bambino. Servendosi dell'EEG (elettroencefalografia) descrive il controllo del decadimento cognitivo globale o secondario alla sindrome epilettica con somministrazione di alti dosaggi di benzodiazepine o corticoterapia.\nProgetti.\nNel 1985 e nel 1989, sotto la guida di De Negri, nascono, rispettivamente, al Gaslini il corso di psicomotricit\u00e0 dell'et\u00e0 evolutiva e la scuola diretta a fini speciali in terapia della psicomotricit\u00e0 dell'et\u00e0 evolutiva. Scopo della scuola era, ed \u00e8 ancora oggi, formare gli operatori sanitari della riabilitazione mirata a questa fascia di et\u00e0.\nCollaborando con l'editore Piccin, di Padova, ha introdotto in Italia le basi dottrinali della neuropsichiatria infantile, ampliando gli approcci clinico-culturali nazionali ed internazionali per gli studiosi italiani.\nFondazioni.\n\u00c8 membro fondatore, nel 1964, e presidente, dal 1971 al 1972, della \"Societ\u00e0 Italiana di Neuropsichiatria Infantile\" (SINPI). Organizza il IV Congresso Nazionale (1971) a Genova nella sede di Palazzo Ducale, data la grande partecipazione. &lt;br&gt;\nNegli anni successivi, viene eletto presidente della sezione nazionale per la neurologia infantile, e di numerosi gruppi di studio della SINPI.\nNel 1971 fonda a Parigi la \"Societ\u00e9 Europ\u00e9ene de Neurologie de l'Enfant\", divenuta poi \"Societ\u00e9 Europ\u00e9ene de Neurologie P\u00e9diatrique\" (SENP), ottenendone per alcuni anni il ruolo di presidente. Nel 1981 organizza alla Fiera del Mare di Genova il \u201cCongresso Aperto\u201d, volto a coinvolgere gli specialisti pi\u00f9 all'avanguardia per discutere di argomenti medici e delle novit\u00e0 in ambito medico-sanitario.\nNegli anni settanta il suo interesse \u00e8 catturato da un nuovo progetto, e diviene membro fondatore e vicepresidente del \"Collegium Paedopsichiatrum Europeicum\". Rifiuta, negli stessi anni, la carica di presidente, a causa dei numerosi impegni a cui gi\u00e0 era sottoposto.\nDiventa, in seguito, membro corrispondente del \"Groupment Fran\u00e7ais d'\u00c9tudes en Neuropsychopatologie Infantile\", per un confronto europeo con i maggiori esperti in psichiatria infantile.\nScritti principali.\nLa produzione scientifica a cui si \u00e8 dedicato \u00e8 stata rilevante per numero di pubblicazioni, per l'originalit\u00e0 nello sviluppo delle tematiche e per l'estensione alla maggior parte degli ambiti della disciplina. Varie di queste pubblicazioni rappresentano il primo vero sforzo nell'ambito della psicopatologia infantile, per applicare alla clinica la ricerca fenomenologica husserliana e heideggeriana."}
{"id": "5766070", "revid": "287204", "url": "https://it.wikipedia.org/wiki?curid=5766070", "title": "Teodoro Romza", "text": ""}
{"id": "5766081", "revid": "729019", "url": "https://it.wikipedia.org/wiki?curid=5766081", "title": "Scottish Army", "text": "Il Royal Scots Army (scots: Ryal Scots Airmy), fu l'esercito del Regno di Scozia tra la \"Restaurazione\" nel 1660 e gli Acts of Union del 1707. Il piccolo esercito venne istituito nel corso della Restaurazione, principalmente impegnato a contrastare, sia le ribellioni \"Covenanter\", che la guerriglia dei \"Cameroniani\". Vi furono anche tentativi di fondare una milizia pi\u00f9 grande. Al momento della Gloriosa Rivoluzione, tra il 1688 ed il 1689, l'esercito permanente contava su oltre 3.500 uomini. Diversi nuovi reggimenti vennero creati per difendere il nuovo regime e, anche se alcuni vennero presto sciolti, altri parteciparono alle guerre continentali di Guglielmo II. Al momento degli Acts of Union del 1707, l'esercito possedeva sette unit\u00e0 di fanteria, due di cavalleria e una truppa di \"Guardie a Cavallo\". Le prime unit\u00e0 indossavano uniformi di colore grigio, ma successivamente adottarono il colore rosso, come l'esercito inglese dopo il 1684. Nel 1707 i reggimenti esistenti vennero incorporati nella British Army, mentre nuovi reggimenti scozzesi, ed in particolare i reggimenti delle Highland, dal 1740 si sarebbero sollevati.\nStoria.\nAl tempo della \"Restaurazione\" nel 1660 , il Consiglio della Corona Scozzese istitu\u00ec una forza composta da diversi reggimenti di fanteria ed alcuni soldati di cavalleria. Tra questi, venne creata una truppa di Guardie, di cui una seconda truppa nel 1661, il reggimento di cavalleria del tenente generale William Drummond, cinque truppe indipendenti a cavallo, un reggimento di guardie a piedi, in seguito conosciute come Scots Guards e le regiment de Douglas, formatesi e in servizio in Francia dal 1633, e, una volta restituite divennero il Royal Regiment of Foot. Vi furono anche tentativi di fondare, sul modello inglese, una milizia nazionale di 20 000 soldati e 2 000 cavalieri. Venne poi creata una \"Foote Company of Highland Men\" e, nel 1678, tre truppe di Dragoni scozzesi. Altre tre truppe vennero aggiunte per costituire, nel 1681, il \"The Royal Regiment of Scots Dragoons,\" ma a quel punto erano gi\u00e0 montati su cavalli grigi con il nome di Royal Scots Greys. Alla vigilia della Gloriosa Rivoluzione l'esercito permanente scozzese era formato da circa 3 000 uomini suddivisi tra vari reggimenti ed altri 268 veterani dislocati nelle principali guarnigioni, ad un costo annuale di circa \u00a3 80.000.\nDopo la Gloriosa Rivoluzione del 1688-1689, dieci reggimenti vennero utilizzati per la difesa del regime. Alcuni vennero presto sciolti, ma altri servirono contro i ribelli giacobiti, in Irlanda e sempre pi\u00f9 nelle guerre continentali di Guglielmo II, ad iniziare dalla guerra dei Nove Anni nelle Fiandre (1689-1697). Il loro ruolo era di tale importanza che il Parlamento scozzese costrinse la regina Anna a dare un assenso reale al controverso \"Act of Security del 1704\", minacciando di ritirare tutte le forze scozzesi al di fuori dagli eserciti confederati. Al momento dell'atto di Unione nel 1707, il Regno di Scozia possedeva un esercito permanente composto da sette unit\u00e0 di fanteria, due di cavalleria e una di truppe di Guardie a Cavallo, oltre a vari livelli di fortezza d'artiglieria situate nei castelli presidio di Edimburgo, Dumbarton, e Stirling. Il nuovo British Army, creato dall'Atto di Unione, incorpor\u00f2 i reggimenti scozzesi esistenti. Alcune unit\u00e0 avrebbero avuto una lunga storia reggimentale, mentre i nuovi reggimenti scozzesi, in particolare degli Highlanders, sarebbero stati sollevati dal 1740.\nUniformi.\nI primi gruppi furono probabilmente vestiti di un panno di lana filato in casa in hodden grigio, usato nel 1640, durante la guerra dei tre regni. I dragoni continuarono a indossare il grigio, ma dal 1684 venne importato il panno rosso dall'Inghilterra per rendere le uniformi abbinate a quelle dell'Esercito inglese; alla fine anche i dragoni adottarono il rosso. Le unit\u00e0 di milizia avrebbero potuto essere vestite con un uniforme blu. Le unit\u00e0 erano differenziate, su base reggimentale, per colori contrastanti visibili sui colletti e sui polsini.\nStorie dei reggimenti.\nDi seguito \u00e8 riportato un elenco di reggimenti commissionati tra il 1660 e il 1707."}
{"id": "5766091", "revid": "1632387", "url": "https://it.wikipedia.org/wiki?curid=5766091", "title": "Earthless", "text": "Earthless \u00e8 il terzo album in studio della one man band Doom Metal ."}
{"id": "5766093", "revid": "92723", "url": "https://it.wikipedia.org/wiki?curid=5766093", "title": "8 Klavierstucke", "text": "I Klavierst\u00fccke, opus 76, sono una raccolta di otto pezzi per piano di Johannes Brahms. Composti nel 1878 a Portschach, l'opus venne pubblicata da Simrock nel 1879. \u00c8 costituita da due quaderni, il primo di quattro capricci, il secondo di quattro intermezzi."}
{"id": "5766095", "revid": "77419791", "url": "https://it.wikipedia.org/wiki?curid=5766095", "title": "Raniero da Borgo Sansepolcro", "text": ""}
{"id": "5766098", "revid": "363629", "url": "https://it.wikipedia.org/wiki?curid=5766098", "title": "8 pezzi per pianoforte (Brahms)", "text": ""}
{"id": "5766101", "revid": "117079370", "url": "https://it.wikipedia.org/wiki?curid=5766101", "title": "NGC 672", "text": "NGC 672 \u00e8 un galassia spirale barrata (SB(s)cd) situata nella costellazione del Triangolo alla distanza di circa 8 Megaparsec dalla Terra. La sua massa \u00e8 stimata in circa 8 miliardi di masse solari.\nSi trova a circa 85.000 anni luce da un'altra galassia spirale, la IC 1727 con la quale interagisce gravitazionalmente. Infatti sono stati individuati filamenti di materia oscura che collegano le due galassie.\nNGC 672 e IC 1727 costituiscono il Gruppo NGC 672/IC 1727 insieme a quattro galassie nane irregolari (AGC 110482, AGC 111945, AGC 111946 e AGC 112521)."}
{"id": "5766102", "revid": "287204", "url": "https://it.wikipedia.org/wiki?curid=5766102", "title": "Audomaro di Therouanne", "text": ""}
{"id": "5766106", "revid": "77420041", "url": "https://it.wikipedia.org/wiki?curid=5766106", "title": "San Maturino", "text": ""}
{"id": "5766111", "revid": "287204", "url": "https://it.wikipedia.org/wiki?curid=5766111", "title": "Critical Mass (videogioco)", "text": ""}
{"id": "5766129", "revid": "118694435", "url": "https://it.wikipedia.org/wiki?curid=5766129", "title": "Superpollo", "text": "Superpollo (\"Super Chicken\") \u00e8 una serie televisiva a cartoni animati classica prodotta da Jay Ward e Bill Scott. \u00c8 il segmento di \"George della giungla\"."}
{"id": "5766131", "revid": "1543377", "url": "https://it.wikipedia.org/wiki?curid=5766131", "title": "Hyannis Port", "text": "Hyannis Port \u00e8 un piccolo villaggio residenziale sito nel territorio della citt\u00e0 di Barnstable. \u00c8 la sede estiva di comunit\u00e0 molto benestante sul porto di Hyannis, a un miglio e mezzo a sud-sudovest del villaggio di Hyannis.\nComunit\u00e0.\nIl villaggio residenziale ha un piccolo Ufficio Postale (cod. postale 02647), di fianco ad un piccolo \"convenience store\" ad apertura stagionale. Ospita uno dei primi club di golfisti di Capo Cod, lo Hyannisport Club, ed \u00e8 anche sede degli West Beach Club e Hyannis Port Yacht Club. Vi sono due edifici religiosi: St. Andrew's-by-the-Sea Episcopal Church e Union Chapel.\nResidenze dei Kennedy.\nA Hyannis Port ha sede la residenza estiva dei Kennedy, un complesso edilizio che si affaccia sul mare, composto di tre grossi edifici con terreno circostante per un totale di . Gli edifici appartennero specificatamente a Rose Fitzgerald Kennedy, che vi trascorse gli ultimi anni della sua vita e vi mor\u00ec all'et\u00e0 di 104 anni, John F. Kennedy ed Ethel Skakel Kennedy, mentre Ted Kennedy aveva una sua dimora a Hyannis Port ma fuori dal complesso edilizio degli altri.\nDemografia.\nSecondo il censimento del 2000 il 1 aprile vi erano a Hyannis Port 193 unit\u00e0 abitative con una popolazione residente di 115 persone che vivevano in 46 unit\u00e0 abitative."}
{"id": "5766135", "revid": "182193", "url": "https://it.wikipedia.org/wiki?curid=5766135", "title": "Strutture Trasporto Alto Adige", "text": "La Strutture Trasporto Alto Adige (STA) s.p.a., in tedesco S\u00fcdtiroler Transportstrukturen AG, \u00e8 una societ\u00e0 per azioni italiana appartenente alla Provincia di Bolzano che si occupa della gestione (e in parte dell'esercizio) dell'infrastruttura trasportistica provinciale.\nStoria.\nLa Strutture Trasporto Alto Adige (STA) trae le sue origini dalla SAD S.p.A., societ\u00e0 costituita a Bolzano il 1\u00ba luglio 1979 con il capitale sociale detenuto inizialmente per un terzo dalla Provincia di Bolzano, per un terzo da investitori locali e per il restante terzo da un gruppo di piccole imprese del settore trasportistico, che diventa operativa il 1\u00ba gennaio 1980 dopo aver acquisito il pacchetto azionario della Societ\u00e0 Automobilistica Dolomiti S.p.A., nata a Cortina nel 1927 con la partecipazione paritaria della societ\u00e0 Atesina S.p.A. di Trento e della Ferrovia delle Dolomiti S.p.A..\nNegli anni immediatamente successivi la Provincia di Bolzano acquisisce il pacchetto azionario della FEAR per mezzo della SAD, arrivando a ottenere il controllo quasi completo di quest'ultima.\nL'orientamento della Provincia, contrario a rendere totalmente pubblica la SAD, e il regolamento CEE 1191/69, portano alla completa separazione tra la gestione dell'infrastruttura, che rimane alla SAD S.p.A. (ora controllata al 100% dalla Provincia) e l'esercizio dei servizi di trasporto, che viene trasferita alla nuova Societ\u00e0 Automobilistica Dolomiti S.p.A., creata nel 1987 riprendendo la denominazione di quella che fu operativa tra il 1927 e il 1979.\nNel 2000 la STA \u2013 Strutture Trasporto Alto Adige, che nel frattempo ha preso il posto della SAD S.p.A. del 1980, riceve dalla Provincia autonoma di Bolzano l'incarico di ricostruire la linea ferroviaria Merano-Malles Venosta, dismessa dalle Ferrovie dello Stato nel 1990.\nNel 2002, in previsione dell'avvio dell'esercizio regolare della ferrovia ricostruita, che avverr\u00e0 il 5 maggio 2005, la Provincia Autonoma acquista tramite la controllata STA 12 autotreni Diesel-elettrici GTW 2/6 Stadler, che vengono dati in uso alla SAD \u2013 Trasporto Locale S.p.A. (nuova denominazione assunta nel 1994 dalla Societ\u00e0 Automobilistica Dolomiti del 1987).\nCon l'obiettivo di estendere il modello di esercizio della Merano-Malles alle ferrovie della Val Pusteria e del Brennero, la Provincia Autonoma di Bolzano ordina nel gennaio 2006, sempre tramite la STA, 8 elettrotreni bisistema (3 kV in corrente continua per la rete ferroviaria italiana e 15 kV in corrente alternata monofase per la rete ferroviaria austriaca) Stadler FLIRT, di cui 4 in composizione a quattro casse, immatricolati nel gruppo ETR 155, e 4 in composizione a sei casse, immatricolati nel gruppo ETR 170, che vengono dati in uso alla SAD \u2013 Trasporto Locale.\nNel luglio 2011 la Provincia Autonoma di Bolzano ordina tramite SAT 5 ulteriori elettrotreni a sei casse ETR 170, dei quali tre vengono dati in uso a SAD \u2013 Trasporto Locale e due a Trenitalia (che subentra nell'acquisto degli altri tre previsti inizialmente da SAT), nonch\u00e9 8 casse intermedie per portare a sei casse gli ETR 155 del precedente ordine, trasformandoli cos\u00ec in ETR 170 allo scopo di unificare il parco rotabile assegnato in uso a SAD \u2013 Trasporto Locale.\nAlla fine di novembre 2013 la STA incorpora la societ\u00e0 affiliata Infrastrutture Ferroviarie (SBA) che aveva in carico la gestione della ferrovia Merano-Malles.\nNel 2021 STA rileva da SAD l'esercizio di ferrovia del Renon, funivia del Renon e funicolare della Mendola."}
{"id": "5766136", "revid": "77420327", "url": "https://it.wikipedia.org/wiki?curid=5766136", "title": "SAD \u2013 Trasporto Locale S.p.A.", "text": ""}
{"id": "5766139", "revid": "1573940", "url": "https://it.wikipedia.org/wiki?curid=5766139", "title": "Dibamidae", "text": "I Dibamidi (Dibamidae ) sono una famiglia di sauri, unica famiglia dell'infraordine Dibamia.\nDescrizione.\nLe femmine sono del tutto prive di arti mentre nei maschi essi sono ridotti a vestigia prive di funzione ambulatoria. Gli occhi sono anch'essi vestigiali e sono ricoperti da una squama. Le ossa del cranio sono fuse insieme e formano una struttura compatta atta allo scavo.\nBiologia.\nSono organismi fossori che vivono nel sottosuolo delle foreste.\nTassonomia.\nLa famiglia comprende due generi:\nDistribuzione e habitat.\nLe specie del genere \"Dibamus\" sono diffuse nelle foreste tropicali del sudest asiatico, dell'Indonesia, delle Filippine e della Nuova Guinea. L'unica specie del genere \"Anelytropsis\" (\"A.\u00a0papillosus\") \u00e8 endemica del Messico.\nPer spiegare un tale areale disgiunto sono stati ipotizzati due differenti scenari: una dispersione dal Paleartico al Neartico attraverso lo stretto di Bering avvenuta tra il Paleocene superiore e l'Eocene ovvero una dispersione trans-oceanica attraverso il Pacifico che estenderebbe l'epoca di dispersione al Cretacico superiore."}
{"id": "5766141", "revid": "21880", "url": "https://it.wikipedia.org/wiki?curid=5766141", "title": "Dibamia", "text": ""}
{"id": "5766172", "revid": "1573940", "url": "https://it.wikipedia.org/wiki?curid=5766172", "title": "Cappella Bonacolsi", "text": "La cappella Bonacolsi \u00e8 una cappella situata nel centro storico di Mantova in piazza Sordello.\nStoria e descrizione.\nL'oratorio privato della nobile famiglia Bonacolsi (8,85x3,66 m.) fu costruito alla fine del XIII secolo su un cavalcavia adibito a loggia, che collegava due edifici della \"civitas vetus\" di propriet\u00e0 dal 1281 di Pinamonte, signore di Mantova, e da molti ritenuta erroneamente ubicata nella attigua torre della Gabbia. L'importanza della costruzione \u00e8 forse dovuta dalla presenza di importanti prelati nella famiglia: Bonaccorso e Giovanni dei Bonacolsi, canonici della basilica di Sant'Andrea e di Filippo dei Bonacolsi, vescovo di Trento e poi di Mantova nel 1303. Dopo la cruenta caduta dei Bonacolsi nel 1328, la propriet\u00e0 pass\u00f2 ai Gonzaga.\nLa cappella \u00e8 attualmente di propriet\u00e0 privata e non \u00e8 visitabile (2015).\nAffreschi.\nGli affreschi di scuola giottesca (primo quarto del XIV secolo, realizzati in tre fasi diverse), arricchiti da larghe fasce verticali, che ornano la cappella Bonacolsi vennero casualmente scoperti nel 1857. Dopo il ritrovamento, molti affreschi vennero staccati e venduti. Questi sono conservati in alcuni musei:\nLe pareti mostrano ancora per\u00f2 tracce di dipinti:\nattribuiti al pittore modenese Serafino de' Serafini, autore degli affreschi della cappella Gonzaga nella Chiesa di San Francesco di Mantova.\nTutti gli affreschi sopravvissuti hanno subito danni nel corso dei secoli, a causa soprattutto dell'acqua piovana penetrata dal tetto."}
{"id": "5766174", "revid": "365417", "url": "https://it.wikipedia.org/wiki?curid=5766174", "title": "Praetorium", "text": "Il Praetorium era l'alloggio del comandante romano di un esercito, di una legione e/o di unit\u00e0 ausiliarie, all'interno di un \"castrum\" (accampamento). Il termine derivava da nome di uno dei principali magistrati repubblicani, il \"praetor\".\nIl consiglio di guerra si riuniva in questa tenda, acquisendo cos\u00ec un significato amministrativo e giuridico che venne utilizzato anche durante l'Impero bizantino, dove il \"prait\u014drion\" era la residenza del governatore di una citt\u00e0. Il termine \u00e8 stato utilizzato anche dagli imperatori romani, come termine per indicare il loro quartier generale, dove includevano grandi edifici residenziali o palazzi. Il nome sarebbe stato anche utilizzato per identificare i \"castra praetoria\" della guardia pretoriana di stanza a Roma.\nStoria.\nIn epoca repubblicana, una volta scelto il posto per erigere l'accampamento (\"castra\"), si iniziava dalla tenda del comandante (\"praetorium\"), che doveva sorgere nella zona pi\u00f9 adatta a controllare l'intero campo e a trasmettere gli ordini. Collocata un'insegna dove si aveva intenzione di piantare questa tenda, essa era delimitata intorno da un'area a forma di quadrato, in modo che tutti i suoi lati fossero distanti dall'insegna 100 piedi tolemaici (pari a 120 piedi romani, equivalenti a 35,52 metri) e che la sua superficie fosse di quattro pletri (pari a 5.046 metri quadrati). Lungo poi un lato di questo quadrato, quello nella cui direzione vi fosse un luogo adatto al rifornimento di acqua e di foraggio, erano disposte le legioni romane.\nStruttura nel campo permanente.\nL'aspetto esteriore del pretorio non era simmetrico, anche se gli elementi erano tra loro abbastanza proporzionati. Il pretorio era normalmente costruito attorno a due spazi aperti, che corrispondevano ad \"atrium\" e \"peristylium\" di una casa romana. La maggior parte dei \"praetorium\" erano circondate da zone delegate per l'esercizio fisico e le esercitazioni delle truppe. L'area davanti al campo era occupata dagli alloggiamenti del comandante dei soldati. Erano fatte di mattoni, ricoperte di gesso con molti archi e colonne.\nAll'interno del pretorio gli ufficiali romani erano in grado di svolgere particolari attivit\u00e0 in alcune delle zone a loro predisposte e progettate. Il pretorio normalmente si occupava delle informazioni riguardanti le \"sportulae\" (programma di tassazione e imposte) della regione, scavata direttamente nelle mura delle sue principali aree pubbliche. Spesso si trovava vicino all'ufficio del procuratore finanziario."}
{"id": "5766175", "revid": "767487", "url": "https://it.wikipedia.org/wiki?curid=5766175", "title": "Giovanni Monteforte", "text": "Biografia.\nChitarrista jazz, ha approfondito gli studi musicali a Londra con Peter Ind (allievo e contrabbassista di Lennie Tristano). Attivo con diverse formazioni sin dall'inizio degli anni '70, in particolare a Milano, \u00e8 autore e pubblicista del settore didattico legato alla chitarra jazz, avendo all'attivo diversi libri e DVD. Per oltre dieci anni ha curato la rubrica didattica della rivista Chitarre (ed. Lakota).\nDal 1988 \u00e8 docente di chitarra jazz presso i Civici Corsi di Jazz di Milano diretti da Franco Cerri, Enrico Intra e Maurizio Franco.\nAttualmente insegna chitarra ritmica e voicing nel corso di laurea in jazz presso la \"Fondazione Civica scuola di Musica Claudio Abbado\".\nNella sua quarantennale carriera ha collaborato e suonato con importanti jazzisti del panorama nazionale ed internazionale, tra i quali: Joe Cusumano, Ellade Bandini, Mino Fabiano, Giancarlo Pillot, Marco Ratti, Rick Stone, Christian Meyer, Franco Cerri, Carlo Milano, Carol Sudhalter, Marco Vaggi, Michele Bozza, Rossano Sportiello, Daniela Fantoni, Nando De Luca, Luciano Milanese, Attilio Zanchi, Stefano Bagnoli, Paolo Cattaneo, Roberto Del Piano, Franco Feruglio, Franco Finocchiaro, Lino Liguori, Riccardo Bianchi, Nino Frasio, Roberto Della Grotta, Fabio Lossani, Mario Pelagatti, Ezio Allevi, Fabio Mazzola, Lee Konitz, Ivo Meletti, Bruno De Filippi, Ross de Julio, Mimmo Tripodi, Gigi Cifarelli, Lucio Terzano, Alberto Vigan\u00f2, Piero Pollone, Maurizio Carugno, Riccardo Vigor\u00e8, Luca Garlaschelli, Vanni Stefanini.\nStile.\n\"Giovanni Monteforte appartiene alla sempre pi\u00f9 numerosa schiera di jazzisti oggi poco incline a scendere a compromesso con le tendenze dominanti. Non si pu\u00f2 comprendere pienamente la sua poetica senza affrancarsi dagli ormai vetusti parametri post-modernisti quali l'accademismo e l'eclettismo con le sue improbabili contaminazioni. Pur esibendosi alla chitarra elettrica predilige sonorit\u00e0 semiacustiche e atmosfere rarefatte, come nella tradizione degli anni '40 e '50. Il suo progetto musicale riflette la ricerca di una personale cifra espressiva che pur radicata nella sintassi tonale \u00e8 proiettata verso l'alea dell'improvvisazione atonale. La critica, ricollegandolo stilisticamente ai maestri della chitarra Jimmy Raney, Tal Farlow e Billy Bauer (Giacomo Pellicciotti, La Repubblica, 19 settembre 1986) ha pi\u00f9 volte definito il suo fraseggio 'neo-cool'. \""}
{"id": "5766177", "revid": "125767894", "url": "https://it.wikipedia.org/wiki?curid=5766177", "title": "Palazzo Ducale (Urbania)", "text": "Il Palazzo Ducale \u00e8 un edificio storico nella citt\u00e0 di Urbania, situato in provincia di Pesaro e Urbino. La costruzione, con una superficie di 6000\u00a0m\u00b2, ospita il \"Museo Civico\" che ha sede nei in diversi ambienti del piano nobile strutturati in una libreria, in una galleria d'arte ed archivi storici con preziose collezioni di disegni, manoscritti, incisioni ed i famosi globi di Gerardo Mercatore.\nStoria e descrizione.\nLa residenza \u00e8 costruita a monte del fiume Metauro sul sito di una cittadella preesistente, di propriet\u00e0 della famiglia Brancaleoni di Piobbico, gi\u00e0 feudatari di Casteldurante. Sovvenzionata dai duchi di Urbino, la sua realizzazione fu affidata da Federico da Montefeltro all'architetto Francesco di Giorgio Martini nel 1470.\nSi accede al palazzo attraverso un cortile rinascimentale della seconda met\u00e0 del Cinquecento, dotato di una galleria di portici pedonali con ventidue colonne di travertino che ricorda l'architettura del Palazzo Ducale di Urbino. Una scala conduce al piano nobile, dove il soffitto della sala delle cerimonie ha una volta a vela opera di Girolamo Genga.\nParticolarmente importante \u00e8 la stanza dei Cavalieri con opere del tardo XVI secolo, i due globi di Mercatore: la sfera terrena del 1541 e la sfera celeste del 1551. Di interesse, inoltre, \u00e8 un'incisione monumentale - 11,80 \u00d7 0,36\u00a0m - raffigurante \"il trionfale corteo di Carlo V\", eseguita da Nicola Hogenberg per commemorare l'incoronazione, a Bologna, dell'imperatore da parte di papa Clemente VII nel 1530. La collezione di disegni, oltre ad essere il pi\u00f9 importante nucleo delle collezioni, \u00e8 costituita da 750 disegni d'epoca manierista, probabilmente raccolti dal conte Federico Ubaldini nelle sue residenze tra Siena, Roma e Marche.\nUno spazio \u00e8 dedicato alla ceramica di Casteldurante dove viene esposta, cronologicamente dal XIV al XVIII secolo, la produzione di officine locali di Urbania, con disegni e colori tipici della maiolica durantina.\nVi ha sede il Museo di Storia dell'Agricoltura che \u00e8 ospitato nelle cantine quattrocentesche.\nIl palazzo era la residenza preferita dell'ultimo duca di Urbino Francesco Maria II Della Rovere che vi mor\u00ec il 23 aprile 1631."}
{"id": "5766178", "revid": "1314312", "url": "https://it.wikipedia.org/wiki?curid=5766178", "title": "Xiaomi Mi 4i", "text": "Lo Xiaomi Mi 4i (Cinese: \u5c0f\u7c73\u624b\u673a4i) \u00e8 uno smartphone sviluppato da Xiaomi Inc. Fa parte della gamma media di Xiaomi ed \u00e8 uscito nell'aprile 2015. Xiaomi ha tenuto un evento pubblico al Siri Fort Auditorium di Delhi per presentare lo smartphone. Xiaomi ha anche introdotto alcuni accessori smart come la Xiaomi MiBand, durante lo Xiaomi New Product Launch Event 2015 del 23 aprile 2015.\nIl Mi 4i \u00e8 una variante leggermente depotenziata del suo predecessore, lo Xiaomi Mi4. Il telefono ha un design diverso rispetto al suo predecessore e ha un corpo in policarbonato. Ha a bordo la MIUI 6 (presentata nell'agosto 2014) basata su Android Lollipop (5.0).\nL'accoglienza da parte del pubblico \u00e8 stata generalmente positiva, anche se ci sono state molte critiche da parte degli utenti iPhone a causa di design e qualit\u00e0 costruttiva simile. Alcune aziende hanno sostenuto che si trattasse di uno dei migliori smartphone in commercio grazie al suo hardware di fascia alta venduto ad un prezzo relativamente inferiore rispetto alla concorrenza. \nSviluppo.\nPrima dell'annuncio ufficiale molti media si sono focalizzati sulle voci, in particolare su foto che avrebbero dovuto annunciare l'uscita del smartphone. Anche se l'apparecchio \u00e8 stato annunciato il 23 aprile 2015, non \u00e8 stato reso disponibile fino al 30 aprile, con la MIUI 6 (Android Lollipop) integrata. Xiaomi ha lanciato il Mi 4i specificatamente per il mercato indiano e programma di estendere la vendita attraverso tutto il continente asiatico. Per ora i clienti indiani potranno acquistare il dispositivo attraverso il canale Flipkart, attraverso uno sconto temporaneo tenuto ogni gioved\u00ec, a partire dal 30 aprile.\nCaratteristiche.\nSistema operativo e software.\nLo Xiaomi Mi 4i \u00e8 stato successivamente aggiornato alla MIUI V7, una variante del SO Android elaborata da Xiaomi. L'interfaccia utente della MIUI si basa sul concetto di interazione diretta, attraverso gesture multi-touch. Il controllo dell'interfaccia si compone di slider, interruttori e pulsanti. Le interazioni con l'OS includono gesture come lo swipe, il tap e il pinch to zoom; tutte hanno una definizione specifica all'interno del contesto di Android. I sensori interni, come l'accelerometro sono usati da alcune applicazioni per rispondere al movimento dello smartphone, come ad esempio la sua rotazione. Il dispositivo include un'applicazione per l'aggiornamento automatico del sistema operativo (MIUI).\nDesign.\nLo smartphone presenta uno schermo touchscreen da 5 pollici (12,7\u00a0cm) Sharp/JDI Corning OGS, con una risoluzione di 1080x1920 (FHD) ed una densit\u00e0 di pixel pari a 441 ppi. Il tasto home \u00e8 simile a quello del predecessore (Mi 4), \u00e8 basato su touch con un \"feedback\" tattile regolabile. Il cellulare pesa 130 grammi ed \u00e8 disponibile al momento in due sole colorazioni, bianco e grigio.\nHardware.\nLo Xiaomi Mi 4i presenta un processore Qualcomm Snapdragon 615 (MSM8939), che lo rende un dispositivo Android nella media secondo l'applicazione AnTuTu benchmark. Il processore \u00e8 un octa-core a 1,7\u00a0GHz e 1,1\u00a0GHz con architettura BIG.little mentre la scheda grafica \u00e8 un Adreno 405. Lo smartphone ha una batteria non removibile da 3120\u00a0mAh, che \u00e8 stata progettata per raggiungere le 300 ore in modalit\u00e0 stand-by. La fotocamera posteriore ha un sensore da 13 megapixel, mentre quella anteriore presenta 5 megapixel."}
{"id": "5766187", "revid": "287204", "url": "https://it.wikipedia.org/wiki?curid=5766187", "title": "616 (numero)", "text": "Seicentosedici (616) \u00e8 il numero naturale dopo il 615 e prima del 617."}
{"id": "5766190", "revid": "529641", "url": "https://it.wikipedia.org/wiki?curid=5766190", "title": "Casual Sex", "text": "Casual Sex il primo singolo estratto dall'album \"Sick and Twisted Affair\" dei My Darkest Days."}
{"id": "5766196", "revid": "729019", "url": "https://it.wikipedia.org/wiki?curid=5766196", "title": "Stazione di Surrau", "text": "La stazione di Surrau \u00e8 una fermata ferroviaria situata nel comune di Arzachena lungo la ferrovia Sassari-Tempio-Palau, utilizzata esclusivamente per i servizi turistici legati al Trenino Verde.\nStoria.\nLa fermata fu istituita dalle Strade Ferrate Sarde nel secondo dopoguerra, risultando in esercizio nel 1954. Denominata come un vicino rio, la struttura rest\u00f2 sotto le insegne delle SFS sino al 1989, anno di passaggio alla gestione governativa delle Ferrovie della Sardegna.\nLo scalo venne utilizzato per i servizi di trasporto pubblico sino al 16 giugno 1997, data in cui il tronco tra Nulvi e Palau della linea, comprendente la fermata, venne chiuso al traffico ordinario restando attivo esclusivamente per i servizi turistici del Trenino Verde. Dal 2010 l'impianto \u00e8 gestito dall'ARST.\nStrutture e impianti.\nL'impianto di Surrau \u00e8 una fermata di tipo passante, posta nei pressi dell'omonimio rio nella parte pi\u00f9 settentrionale del territorio comunale di Arzachena, a ridosso di un passaggio a livello sulla SS 125.\nLa dotazione della fermata comprende quindi un singolo binario a scartamento da 950 mm; a ridosso dello stesso \u00e8 presente un fabbricato (dismesso) nato come casa cantoniera, avente sviluppo su due piani pi\u00f9 tetto a falde, con tre aperture sul lato binari. La fermata \u00e8 impresenziata.\nMovimento.\nServita in passato dai treni per il servizio di trasporto pubblico delle varie concessionarie ferroviarie che hanno gestito la linea, la fermata dal giugno 1997 \u00e8 utilizzata esclusivamente per le relazioni turistiche del Trenino Verde, effettuate a partire dal 2010 a cura dell'ARST.\nServizi.\nLa fermata era dotata in passato di servizi igienici."}
{"id": "5766197", "revid": "363629", "url": "https://it.wikipedia.org/wiki?curid=5766197", "title": "8 pezzi op. 76", "text": ""}
{"id": "5766200", "revid": "287204", "url": "https://it.wikipedia.org/wiki?curid=5766200", "title": "Yngvars saga v\u00ed\u00f0f\u00f6rla", "text": "Yngvars saga v\u00ed\u00f0f\u00f6rla (\"Saga di Ingvar il Viaggiatore\") \u00e8 una saga leggendaria che si dice sia stata scritta nel XII secolo da Oddr Snorrason. In passato gli studiosi sono stati scettici nei confronti di questa attribuzione, ma in anni recenti essa ha ottenuto maggiore accettazione.\nLa saga descrive quella che fu l'ultima campagna vichinga nel mar Caspio nel 1041, aggiungendo molta leggenda ai fatti storici. Questa spedizione fu lanciata dalla Svezia da Ingvar il Viaggiatore (Ingvar Vittfarne), che and\u00f2 nella terra dei Saraceni (Serkland). L\u00e0, apparentemente egli e i suoi compagni presero parte alla battaglia georgiano-bizantina di Sasireti.\nCi sono molte pietre runiche di Ingvar erette in commemorazione dei guerrieri che morirono nell'incursione, per la maggior parte nella regione del lago M\u00e4laren dell'Uppland in Svezia. Una pietra per il fratello di Ingvar indica che and\u00f2 a oriente per l'oro ma che mor\u00ec in terra saracena."}
{"id": "5766213", "revid": "767487", "url": "https://it.wikipedia.org/wiki?curid=5766213", "title": "Johannes Kirchner", "text": "Biografia.\nKirchner trascorse la sua giovent\u00f9 a San Pietroburgo, dove lavorava il padre. I suoi primi studi di filologia e storia furono all'universit\u00e0 di Bonn sotto Dittenberger, esperto delle iscrizioni greche. Durante il suo insegnamento al Friedrich-Wilhelm-Gymnasium di Berlino scrisse le sue maggiori opere.\nOpere.\nTra le sue opere principali vi sono:"}
{"id": "5766224", "revid": "1305772", "url": "https://it.wikipedia.org/wiki?curid=5766224", "title": "Deathlord", "text": "Deathlord \u00e8 un videogioco di ruolo sviluppato nel 1987 da Electronic Arts per Apple II e Commodore 64.\nIl gioco \u00e8 stato citato come causa del deterioramento dei rapporti tra Richard Garriott di Origin Systems e l'allora presidente di Electronic Arts, Trip Hawkins.\nTrama.\nAmbientato in Oriente, l'obiettivo del giocatore, affidatogli dall'imperatore Nakamoto, \u00e8 quello di sconfiggere le forze del re delle tenebre.\nModalit\u00e0 di gioco.\nVenne descritto come l'incrocio tra \"Ultima\" e \"Wizardry\". Nel videogioco sono presenti sei differenti razze. Ogni personaggio ha sette diversi attributi e pu\u00f2 appartenere a una delle sedici classi disponibili."}
{"id": "5766245", "revid": "726373", "url": "https://it.wikipedia.org/wiki?curid=5766245", "title": "Arco di trionfo (romanzo)", "text": "Arco di trionfo (titolo originale \"Arc de Triomphe\") \u00e8 un romanzo dello scrittore tedesco Erich Maria Remarque, pubblicato in originale nel 1946, in Italia nel 1948 edito da Gruppo Editoriale Fabbri. Racconta la tormentata storia d'amore tra un medico tedesco riparato clandestinamente a Parigi nel periodo immediatamente precedente alla seconda guerra mondiale ed una giovane donna dotata di un'indole fortemente passionale.\nTrama.\nIl dottor Ravic vive a Parigi in un albergo per chi ha poche pretese, ma una precisa esigenza: rimanere sconosciuto alle autorit\u00e0. Fuggito dalla Germania nazista, si guadagna da vivere facendo i controlli sanitari alle prostitute nei bordelli, e come chirurgo operando con la copertura di colleghi compiacenti che sfruttano la sua abilit\u00e0. Il suo vero nome \u00e8 ovviamente diverso, anche se oramai quasi non se lo ricorda pi\u00f9 dopo anni passati a eludere controlli e passare confini. A fargli compagnia profughi che come lui si ritrovano ad annegare nell'alcol le sconfitte di conflitti passati e presenti che attraversano ogni parte dell'Europa. L'incontro fortuito con una donna che sembra pronta a farla finita con la vita lo costringe per\u00f2 ad esporsi. Dapprima la aiuta ad uscire da una situazione pericolosa, quindi le fa trovare un lavoro, e malgrado la resistenza iniziale dell'uomo, che vorrebbe evitare un coinvolgimento sentimentale, i due diventano amanti. Anche Joan nasconde dietro ad un nome fittizio una storia da dimenticare, e in questa relazione si getta con la disperazione di chi non riesce ad immaginarsi una prospettiva per il futuro. Nel frattempo i fantasmi del passato sembrano inseguire Ravic, che per le vie di Parigi ha per due volte l'impressione di riconoscere la faccia di chi ha distrutto la sua vita precedente. Anche per questo i suoi sentimenti verso Joan non riescono a cancellare del tutto il cinismo di chi \u00e8 abituato ad una precariet\u00e0 perenne. Comunque anche l'animo pi\u00f9 indurito richiede riposo, e Ravic accetta infine di abbandonarsi a quell'amore, senza farsi eccessive illusioni sulla sua durata. Una vacanza in Costa azzurra offre ai due una breve parentesi di serenit\u00e0, ma al ritorno a Parigi la fatalit\u00e0 intrappola l'uomo nel mezzo di un grave incidente. Nell'inchiesta emerge la sua condizione di clandestino, aprendogli le porte della prigione, a cui segue l'inevitabile espulsione dal Paese.\nPassano tre mesi prima che Ravic possa rientrare nella capitale francese, e la scomparsa di Joan non \u00e8 una grande sorpresa per l'uomo, che dalla latitanza ha preferito evitare ogni contatto, per prudenza e per paura. La natura dell'amore di Joan tende a non lasciare spazio a nient'altro, una dolcissima trappola in cui lui si sente fortemente attirato e da cui allo stesso tempo vorrebbe sfuggire. Il ritorno della donna a Parigi lo trova ancora in preda a sentimenti contrastanti, ed un primo incontro casuale non aiuta a chiarire le cose. Ma quando Joan va a trovarlo di notte nella sua camera, le barriere dell'uomo cedono spazzando via in un attimo dubbi e resistenze. Che per\u00f2 ricompaiono nel momento in cui trova conferma dei suoi sospetti riguardo alla presenza di un altro uomo nella sua vita. Il tormento nato da questa consapevolezza lo spinge nuovamente alla decisione di troncare quel rapporto, a cui deve comunque molto, avendogli fatto ritrovare dopo tanto tempo il gusto per aspetti della vita dimenticati. Tutto questo passa in secondo piano nel momento in cui Ravic si ritrova davanti all'uomo che pi\u00f9 odia al mondo, e stavolta non possono esserci dubbi, \u00e8 proprio Haake. Il suo desiderio di vendetta non lascia spazio ad altre considerazioni, e la fortuna sembra aiutarlo, poich\u00e9 \u00e8 l'uomo stesso ad avvicinarlo non riconoscendolo come sua ex vittima ma come connazionale e possibile fonte di informazioni. Purtroppo la sua rapida partenza non permette a Ravic di mettere in atto i suoi propositi, ma il contatto \u00e8 stabilito e le due settimane di attesa per il suo ritorno sono quello che gli serve per prepararsi. Nel frattempo Joan torna a farsi avanti, ed ancora una volta Ravic cede alle sue lusinghe, ma quando viene attirato dalla donna a casa sua con quello che appare uno stupido stratemma decide che \u00e8 davvero finita. Allo scadere delle due settimane Haake non si fa per\u00f2 risentire, ma la fortuna ancora una volta aiuta l'uomo in cerca della sua vendetta, facendoli incontrare nel bordello in cui Ravic \u00e8 di casa. Riesce ad attirare il suo avversario nella trappola gi\u00e0 preparata e ad eliminarlo, facendone sparire il cadavere senza lasciare tracce. Il conto \u00e8 cos\u00ec chiuso, e le ombre sul futuro che sembrano farsi ogni giorno pi\u00f9 dense fanno meno paura, convincendolo a non unirsi agli altri profughi, che visti gli ultimi sviluppi stanno cercando in ogni modo di lasciare il paese. Quando una notte arriva una nuova chiamata d'aiuto da Joan, Ravic decide di non prenderla sul serio, ma dopo che a casa sua giunge l'uomo con cui la donna si divideva parlando di un grave incidente capisce che non \u00e8 una finzione. La trova ferita da un colpo di pistola al collo, e intuendo la gravit\u00e0 della lesione la porta alla clinica dove lavora per cercare di salvarle la vita. Ma \u00e8 inutile, la pallottola ha lesionato il midollo spinale e tutto quello che pu\u00f2 fare \u00e8 assisterla ed alleviare la breve agonia, raccogliendone la dichiarazione d'amore finale. Al suo ritorno in albergo, Ravic trova come previsto la polizia che sta rastrellando tutti i profughi per riunirli in un campo di concentramento, e decide di seguirne volontariamente il destino. Per Ludwig Fresenburg, questo il suo vero nome, \u00e8 finito il tempo di nascondersi.\nAdattamenti.\nDal romanzo nel 1954 fu tratto un omonimo film di successo diretto dal regista Lewis Milestone, con Charles Boyer nella parte di Radic ed Ingrid Bergman nella parte di Joan Maodu.\nNel 1984 fu prodotto un film tv da una rete britannica, con Anthony Hopkins nella parte di Ravic e Lesley-Anne Down in quella di Jean Madou."}
{"id": "5766248", "revid": "124433925", "url": "https://it.wikipedia.org/wiki?curid=5766248", "title": "Generalissimo dell'Unione Sovietica", "text": "Generalissimo dell'Unione Sovietica (russo: \u0413\u0435\u043d\u0435\u0440\u0430\u043b\u0438\u0441\u0441\u0438\u043c\u0443\u0441 \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430; translitterato: Generalissimus Sovetskogo Sojuza), \u00e8 stato un grado militare, creato il 27 giugno 1945, seguendo la tradizione dell'Esercito Imperiale Russo. Il grado venne concesso a Iosif Stalin dopo la seconda guerra mondiale, in riconoscimento del suo ruolo di direzione suprema delle forze armate sovietiche durante il conflitto; tuttavia, Stalin si rifiut\u00f2 di approvare ufficialmente il rango, che sarebbe stato il pi\u00f9 alto grado militare in Unione Sovietica.\nStoria.\nQuesto grado militare venne creato appositamente per Stalin. Il decreto del 26 giugno 1945 stabiliva infatti che la nuova \"suprema carica militare\" di \"generalissimo dell'Unione Sovietica\" sarebbe stata attribuita \"per meriti particolarmente eminenti...nella direzione di tutte le forze armate dello stato in tempo di guerra\"; solo Stalin, che aveva diretto tutto lo sforzo bellico sovietico dall'inizio alla fine, come ministro della Guerra, comandante supremo delle forze armate e presidente del Comitato Statale di Difesa, aveva i requisiti per ricevere un simile riconoscimento.\nTuttavia, secondo il biografo di Stalin Robert Service, Stalin rifiut\u00f2 l'ostentazione di tale titolo, e chiese a Winston Churchill di continuare a riferirsi a lui come al maresciallo.\nStalin respinse anche qualsiasi tipo di distinzione tra il suo grado militare e quello di maresciallo, e mantenne l'originale uniforme con i distintivi di grado di Maresciallo dell'Unione Sovietica uguale a quella degli altri marescialli sovietici.\nLa proposta di creazione del grado di Generalissimo dell'Unione Sovietica fu menzionata dopo la guerra, quando una bozza di decreto sui gradi militari sovietici era stata presentata a Stalin e al generale Andrej Chrul\u0451v - direttore del Dipartimento Generale di Logistica - venne dato il compito di progettare la divisa da Generalissimo per Stalin da utilizzare nella parata per la vittoria il 9 maggio 1947. La divisa venne presentata a Stalin una settimana prima della parata.\nDopo averla esaminata, Stalin prese in mano il decreto sull'istituzione del grado di Generalissimo e dichiar\u00f2: \"Non potr\u00f2 mai firmare questo decreto. L'Armata Rossa sovietica ha come grado pi\u00f9 alto quello di maresciallo.\" Da allora la questione dell'istituzione del nuovo grado non sarebbe mai stata nuovamente sollevata."}
{"id": "5766255", "revid": "1782831", "url": "https://it.wikipedia.org/wiki?curid=5766255", "title": "Clan Alleluia", "text": "Il Clan Alleluia \u00e8 un complesso beat italiano, attivo dal 1969 al 1974. Nei primi anni del 2000 riprese l'attivit\u00e0, chiamandosi Nuovo Clan Alleluia.\nIl gruppo si \u00e8 formato dall'allargamento del gruppo Gli Alleluia a includere anche voci femminili oltre al cambiamento di tutti i cantanti e i musicisti, fatto salvo per Ernesto Brancucci, che continu\u00f2 a rimanere la voce principale.\nMentre nelle prime canzoni si avverte pienamente lo stile proprio della musica beat, in seguito il sound evolver\u00e0 verso la musica progressive, con frequenti richiami non solo a sonorit\u00e0 jazz, etno, spiritual, gospel songs e della musica elettronica, ma anche al canto religioso tradizionale."}
{"id": "5766257", "revid": "124123", "url": "https://it.wikipedia.org/wiki?curid=5766257", "title": "Serafino de' Serafini", "text": "Vita.\nEgli \u00e8 conosciuto per la \"Incoronazione della Vergine\" e di altri soggetti nel Duomo di Modena. L'Incoronazione reca l'iscrizione \"Seraphinus de Seraphinis pinxit 1385 die Jovis XXIII Marcii\". Anche se c'\u00e8 poco registrato di questo artista, possiamo concludere che egli era probabilmente di una certa importanza al suo tempo, dalla seguente iscrizione in una cappella dipinta da lui:\nMille trecento con septanta sei\nErano corso gli anni del Signore\nE 'l quarto entrava quando a so honore\nQuesta Capella al nobel fin minei.\nEt io, che tutta in si la storiei\nFui Serafin da Mutina Pittore.\nA Serafino sono stati attribuiti tre dipinti, che ornano le pareti della Cappella Bonacolsi a Mantova:\nalcuni affreschi della cappella Gonzaga nella Chiesa di San Francesco a Mantova.\nL'affresco dell\"'Assunzione\" in Casa Romei a Ferrara firmato \"Serafino de Mutina me pin.\".\nGli \u00e8 attribuita anche una tavola bifacciale custodita nella Cattedrale di Santa Maria Maggiore di Barletta (BT): Madonna della sfida (lato A) e Cristo Redentore (lato B)."}
{"id": "5766259", "revid": "305330", "url": "https://it.wikipedia.org/wiki?curid=5766259", "title": "Gianseniste", "text": ""}
{"id": "5766271", "revid": "77422158", "url": "https://it.wikipedia.org/wiki?curid=5766271", "title": "Saddam City", "text": ""}
{"id": "5766274", "revid": "136163", "url": "https://it.wikipedia.org/wiki?curid=5766274", "title": "Juan de \u00c1valos", "text": "La sua carriera \u00e8 stata associata alle sculture della Valle de los Ca\u00eddos, ed \u00e8 considerato il pi\u00f9 importante scultore spagnolo del XX secolo.\nBiografia.\nCominci\u00f2 a mostrare grande talento per il disegno all'et\u00e0 di sei anni, ricevendo lezioni di disegno da Juan Carmona, parroco della Chiesa di Santa Eulalia.\nAll'et\u00e0 di otto anni, la famiglia si trasfer\u00ec a Madrid. Ha studiato presso il Collegio dei Mercedarios, allo stesso tempo \u00e8 andato alla Scuola di Arti e Mestieri. Da bambino gli piaceva la scultura classica, andando a fare schizzi al Cas\u00f3n del Buen Retiro (allora sede del Museo Nazionale di riproduzioni artistiche), e al \"Don Juan Tenorio\" di Jos\u00e9 Zorrilla, per il quale ha fatto diversi schizzi.\nAnche se la sua famiglia voleva che andasse all'universit\u00e0, iniziando come apprendista per vari scultori del legno e, all'et\u00e0 di quattordici anni, entr\u00f2 alla Real Academia de Bellas Artes de San Fernando.\nCarriera.\nNel 1933, a 22 anni, ha conseguito un posto nell'Universit\u00e0 di Siviglia, mettendo in evidenza il Teatro di M\u00e9rida. Conobbe Miguel de Unamuno alla premi\u00e8re di Medea. Un anno dopo \u00e8 stato nominato Vice Direttore del Museo archeologico di M\u00e9rida.\nNel 1936 si arruol\u00f2 nell'esercito, ma nel 1938 cade gravemente ferito a Ja\u00e9n. Nello stesso anno si sposa con Soledad Carballo Nu\u00f1ez a Pontevedra ed ebbero due figli: Juan e Luis.\nDopo la guerra, apr\u00ec uno studio a Madrid, ma nel 1940 ricevette una denuncia perch\u00e9 lo si considerava un collaboratore repubblicano. \u00c1valos continu\u00f2 la sua normale attivit\u00e0, partecipando alla Mostra Nazionale di Belle Arti.\nNel 1945 ha ricevuto un omaggio pubblico alla Camera Municipale di Porto, a cui seguirono diverse commissioni a Lisbona, cos\u00ec decide di sistemare il suo studio l\u00ec. Egli parteciper\u00f2 a mostre a Buenos Aires e a Rio de Janeiro.\nValle de los Ca\u00eddos.\nNel 1950, un amico lo raccomanda per la realizzazione delle sculture del Concorso della Basilica di Santa Cruz della Valle de los Ca\u00eddos.\nNonostante quello che tradizionalmente \u00e8 stato detto, non sono mai esistiti legami tra lo scultore e Francisco Franco. Durante l'Expo del 1950, il Caudillo, visitando la mostra, si ferm\u00f2 davanti alla statua di \u00c1valos disse: \"Questo \u00e8 il grande scultore che ha bisogno la Spagna\".\nSi incontrarono al Palazzo Reale di El Pardo, su consiglio di Blas P\u00e9rez Gonz\u00e1lez, ministro degli Interni. L\u00ec, lo scultore propose un tema fondamentalmente religioso, evitando ogni suggerimento. \nIl budget inizialmente fissato era di 27 milioni di pesetas, ma fu ridotto a 9 milioni. Lo scultore ha riconosciuto che, tra i materiali, il lavoro e le tasse, ha speso circa 300.000 pesetas. Tuttavia, l'ordine ha aperto la porta a molti altri. Decenni pi\u00f9 tardi, lo scultore si lanci\u00f2 in una battaglia legale contro l'agenzia del patrimonio nazionale per un debito di 50 milioni di pesetas per il diritto d'autore e della produzione, che non sono stati consegnati a lui."}
{"id": "5766279", "revid": "287204", "url": "https://it.wikipedia.org/wiki?curid=5766279", "title": "Fusina (disambigua)", "text": ""}
{"id": "5766287", "revid": "184755", "url": "https://it.wikipedia.org/wiki?curid=5766287", "title": "Luca Penni", "text": "Biografia.\nOper\u00f2 in Inghilterra tra il 1531 e il 1533, presso la corte di Enrico VIII con l'altro fratello Bartolomeo, anch'egli pittore. Luca collabor\u00f2 con Perin del Vaga a Lucca e a Genova, prima di trasferirsi in Francia, a Fontainebleau, verso il 1530. Tra il 1537 e il 1540 lavor\u00f2 con il gruppo del Primaticcio nella Salle Haute del Pavillon des Po\u00ebles e con quello di Rosso Fiorentino nella Galleria di Francesco I.\nIntorno al 1540 partecip\u00f2 all'elaborazione dei cartoni per gli arazzi desunti dalle decorazioni della stessa galleria che, tessuti nel laboratorio diretto dal Primaticcio, sono ora conservati al Kunsthistorisches Museum di Vienna. Apparentemente \u00e8 uno degli artisti meglio conosciuti della scuola di Fontainebleau, infatti Luca \u00e8 menzionato con compensi elevati nei conti di Fontainebleau fino al 1547, per poi trasferirsi a Parigi in cerca di committenti privati, ma le relative opere sono andate perdute. Fu in seguito al servizio della duchessa di Guisa e nel 1549 ne esegu\u00ec un ritratto in miniatura. A partire da quel momento egli collabor\u00f2 largamente con incisori. Citato dal Vasari anche come incisore, Luca si dimostra artista completo ed eclettico, come si vede anche dall'inventario dei beni stilato il 12 aprile 1557 dopo la sua morte, dove vengono menzionati tra altri oggetti anche ritratti, medaglie, disegni di stemmi ed incisioni. Le opere del Penni furono incise tra gli altri da Jean Mignon (tra cui \"La metamorfosi di Atteone\" e \"Venere punta da un cespuglio di rose\"), L\u00e9on Davent, Ren\u00e9 Boyvin e soprattutto \u00c9tienne Delaune. Oltre che influenzare l'arte francese del Cinquecento, Luca Penni, grazie anche all'opera del figlio Lorenzo, incontr\u00f2 un buon successo anche presso gli incisori italiani.\nTalvolta confusa con Jean Cousin il Vecchio o con il Primaticcio, di cui in alcuni casi \u00e8 ritenuto un copista, la personalit\u00e0 di Luca Penni appare per certi versi ancora problematica. Le opere che gli vengono attribuite costituiscono un corpo alquanto esiguo e quelle citate nei documenti sono andate per lo pi\u00f9 distrutte, come la \"Resurrezione di Lazzaro\", commissionata da Nicolas Houel il 19 marzo 1555 e come la \"Predicazione di Giovanni Battista\", in origine nella cappella nuova della chiesa di Saint-Andr\u00e9-des-Arts. Tra le principali opere vi sono la \"Deposizione di Cristo\", dipinta su superficie marmorea, presente nella sacrestia della Cattedrale di Auxerre e il dipinto di analogo soggetto del Palais des Beaux-Arts de Lille, la \"Giustizia di Ottone\" (noto anche come \"La vendetta della moglie di Orgiaconte\"), ora al Museo del Louvre di Parigi. Sylvie B\u00e9guin gli attribuisce, ma con dubbi, anche la \"Diana e Atteone\" del Museo del Louvre.\nNel 1980 fu scoperto nel castello di Lux in Borgogna un affresco che riproduce esattamente il motivo di una incisione di Giorgio Ghisi, tratta da Luca Penni, ha aperto nuovi quesiti. Problematica rimane anche l'attribuzione, concentrata tra Penni e Jean Cousin il Vecchio, della ideazione della celebre serie degli arazzi di Anet con la \"Historie de Diane\", di cui quattro sono ancora in loco, mentre gli altri sono conservati al Mus\u00e9e des beaux-arts de Rouen di Rouen, al Metropolitan Museum of Art di New York e in alcune collezioni private. La serie fu commissionata da Enrico II di Francia verso il 1550 per il castello di Diana di Poitiers, dubitativamente attribuita da Sylvie B\u00e9guin a Charles Carmoy, pittore ufficiale di Diana di Poitiers ad Anet nel 1551."}
{"id": "5766312", "revid": "695564", "url": "https://it.wikipedia.org/wiki?curid=5766312", "title": "Tali", "text": ""}
{"id": "5766316", "revid": "112655782", "url": "https://it.wikipedia.org/wiki?curid=5766316", "title": "Fussball Club S\u00fcdtirol 2000-2001", "text": "Questa pagina raccoglie le informazioni riguardanti il Fussball Club S\u00fcdtirol nelle competizioni ufficiali della stagione 2000-2001.\nStagione.\nNella sua prima stagione tra i professionisti la neopromossa S\u00fcdtirol disputa il girone A del campionato di Serie C2, piazzandosi all'undicesima posizione in classifica con 43 punti. Il torneo \u00e8 stato vinto con 60 punti dal Padova che ottiene la promozione diretta in Serie C1, la seconda promossa \u00e8 la Triestina che vince la finale dei playoff battendo il Mestre."}
{"id": "5766317", "revid": "339392", "url": "https://it.wikipedia.org/wiki?curid=5766317", "title": "Maresciallo generale dell'Aviazione dell'Unione Sovietica", "text": ""}
{"id": "5766318", "revid": "339392", "url": "https://it.wikipedia.org/wiki?curid=5766318", "title": "Maresciallo dell'aviazione", "text": ""}
{"id": "5766336", "revid": "729019", "url": "https://it.wikipedia.org/wiki?curid=5766336", "title": "Gloster Gannet", "text": "Il Gloster Gannet fu un aereo da turismo sportivo leggero, monoposto, monomotore e biplano, sviluppato dall'azienda aeronautica britannica Gloucestershire Aircraft Company Ltd. nei primi anni venti.\nRealizzato per competere all'edizione 1923 del Lympne light aircraft trials, manifestazione aerea a premi riservata ad aeromobili leggeri, non ebbe occasione di parteciparvi per problemi alla messa a punto del suo motore Carden 2 cilindri in linea."}
{"id": "5766338", "revid": "1573940", "url": "https://it.wikipedia.org/wiki?curid=5766338", "title": "Platycephalus indicus", "text": "Platycephalus indicus () \u00e8 un pesce osseo marino appartenente alla famiglia Platycephalidae.\nDescrizione.\nCome tutti i Platycephalidae \"P. indicus\" ha corpo allungato con grande testa molto depressa coperta di creste ossee e grande bocca. La mandibola \u00e8 pi\u00f9 lunga della mascella e sporgente. I denti sono piccoli, disposti su entrambe le mascelle. Gli occhi sono posti sulla superficie dorsale della testa. Due pinne dorsali, la prima composta da raggi spinosi, di cui il primo e l'ultimo liberi. La seconda dorsale, connessa alla prima da una piccola membrana, pi\u00f9 lunga e composta di raggi molli forcuti all'estremit\u00e0. La pinna anale \u00e8 opposta e identica alla seconda dorsale. Pinna caudale tronca. Il dorso \u00e8 brunastro, spesso con macchie scure, il ventre biancastro. Le pinne pettorali e le pinne ventrali sono cosparse di punti scuri. La pinna caudale ha colore giallo al centro con due o tre fasce scure orizzontali.\nLa lunghezza massima nota \u00e8 di 100 cm, il peso massimo \u00e8 di 3,5 kg. La taglia media si aggira sui 60 cm.\nDistribuzione e habitat.\nDiffuso nell'intero Indo-Pacifico tropicale, compreso il mar Rosso da cui \u00e8 penetrato nel mar Mediterraneo orientale (migrazione lessepsiana). Diversi esemplari sono stati catturati in Israele, Egitto e Libano negli anni '70 ma da allora sembra scomparso dal Mediterraneo. Vive su fondi molli fino a 40 metri di profondit\u00e0 ed \u00e8 eurialino potendo penetrare in lagune ed estuari con acque salmastre. I giovanili talvolta si trovano in acqua del tutto dolce.\nBiologia.\nAlimentazione.\nCaccia all'agguato. Si nutre di pesci e crostacei.\nRiproduzione.\nUova e larve sono pelagiche.\nPesca.\n\"P. indicus\" ha una certa importanza commerciale e viene allevato in piscicoltura in Giappone. Viene pescato con lenze e sciabiche nelle acque poco profonde e con reti a strascico a profondit\u00e0 maggiori. Le carni sono ottime. Viene utilizzato dalla medicina tradizionale cinese. Non ha importanza per la pesca nel Mediterraneo.\nConservazione.\nLo status delle popolazioni non \u00e8 noto con certezza. In tutto l'areale viene sfruttato dalla pesca commerciale. Alcuni habitat, specie quelli di estuario in cui vivono i giovani, subiscono alterazioni di vario genere. Questi impatti non paiono comunque mettere globalmente in pericolo la specie."}
{"id": "5766339", "revid": "399", "url": "https://it.wikipedia.org/wiki?curid=5766339", "title": "Knut (frusta)", "text": "Lo knut ( in russo) designa la frusta utilizzata nell'Impero russo per flagellare i criminali e gli oppositori politici.\nIn Russia.\nLo knut potrebbe essere d'origine tatara e apparve in Russia nel XV secolo, sotto il regno di Ivan III, granduca di Mosca (1462-1505). Alcuni fanno derivare il nome dalla lingua dei Variaghi, che lo avrebbe ereditato dallo svedese ', tipo di frusta con nodi. Altri propendono per un'origine germanica (vedi il tedesco ', l'olandese ', l'anglo \"cnotta\", l'inglese ').\nI knut russi erano realizzati in diversi modi:\nIn Russia, lo knut serviva a frustare, come punizione corporale, criminali e oppositori politici. Pietro I di Russia \u00e8 tradizionalmente accusato d'avere condannato allo knut il figlio Alessio. Anche se non sappiamo con certezza se lo abbia fatto lui personalmente, si presume sia cos\u00ec, e comunque il giovane mor\u00ec per le fustigazioni subite.\nIl boia era di solito un criminale che aveva seguito un periodo di prova e di formazione, e che beneficiava di una riduzione della pena per i suoi servizi come torturatore.\nSupplizio dello knut.\nIl condannato, a torso nudo, veniva legato ad un palo o tenuto fermo da un assistente e riceveva i colpi di knut sul dorso. Ogni colpo strappava lembi di pelle e di carne dal collo alla vita del malcapitato.\nUna condanna a cento o centoventi colpi di frusta equivaleva ad una condanna a morte. Ma pochi prigionieri sopravvivevano fino alla fine della pena: una ventina di colpi erano sufficienti a mutilare permanentemente.\nSupplizio del grande knut.\nIl condannato veniva sospeso per i polsi ad una forca e, spesso, una pesante trave veniva fatta passare tra i piedi legati insieme per slogargli le membra e far s\u00ec che la tensione del corpo aumentasse le lacerazioni provocate dai colpi dello knut. Lo knut utilizzato poteva avere una cinghia pi\u00f9 lunga a seconda delle circostanze.\nCol grande knut venti colpi erano sufficienti per uccidere una persona per cui pi\u00f9 che di uno strumento di tortura si trattava di un metodo di esecuzione.\nAbbandono.\nNel 1845, Nicola I abol\u00ec lo knut, e lo sostitu\u00ec con il \"pleite\", una frusta pi\u00f9 piccola, con tre strisce, che terminavano con palle di filo intrecciato.\nAnche dopo la sua eliminazione ufficiale, lo knut \u00e8 stato mantenuto nel codice penale, e usato in Siberia, per aggiungere un'ulteriore crudelt\u00e0 alla vita degli ergastolani.\nAltri usi.\nIn Europa occidentale, questo strumento terrificante divenne sinonimo della tirannia crudele del governo autocratico dell'Impero russo, come il \"Sjambok\" lo fu per il regime dell'apartheid in Sudafrica, o il linciaggio negli Stati Uniti d'America.\nIl knut \u00e8 protagonista di un racconto di Carolina Invernizio dal titolo \"La vendetta di un marito\", uscito nella raccolta \"Nella rete\" (Firenze, Salani, 1900)."}
{"id": "5766353", "revid": "367445", "url": "https://it.wikipedia.org/wiki?curid=5766353", "title": "Zhambyl", "text": ""}
{"id": "5766356", "revid": "367445", "url": "https://it.wikipedia.org/wiki?curid=5766356", "title": "D\u017eambul", "text": ""}
{"id": "5766359", "revid": "116479573", "url": "https://it.wikipedia.org/wiki?curid=5766359", "title": "Amedy Coulibaly", "text": "Biografia.\nInfanzia e adolescenza.\nAmedy Coulibaly nasce a Juvisy-sur-Orge, un comune nella regione dell'\u00cele-de-France, in una famiglia di immigrati musulmani originari del Mali. Era l'unico maschio del gruppo poich\u00e9 aveva nove sorelle e crebbe a La Grande Borne, a Grigny, un quartiere residenziale a sud di Parigi. A partire dall'et\u00e0 di 17 anni fu condannato cinque volte per rapina a mano armata e almeno una volta per traffico di droga. Da un rapporto messo alla luce da uno psichiatra, \u00e8 stato accertato che Amedy era affetto da dei disturbi psichici e aveva una \"scarsa capacit\u00e0 di introspezione\".\nNel 2004 fu condannato a scontare una pena di sei anni nel carcere di Fleury-M\u00e9rogis per rapina a mano armata compiuta in una banca. L\u00ec fece amicizia con Ch\u00e9rif Kouachi, che lo convinse a convertirsi all'Islam. Incontra anche Djamel Beghal, reclutatore di al-Qaeda condannato per aver pianificato un attentato all'ambasciata statunitense a Parigi. Dopo essere stato rilasciato, nel 2009 sposa Hayat Boumeddiene. Dal 2009 incontra regolarmente, una volta al mese, Djamel Beghal, cui era stata assegnata una residenza a Murat. Nel maggio 2010 viene nuovamente arrestato per possesso di armi e documenti falsi.\nSecondo le autorit\u00e0, stava progettando un piano per vendere le sue armi e nel dicembre 2013 fu condannato a cinque anni di carcere per aver cercato di far evadere di prigione Smain Ait Ali Belkacem, che aveva progettato i bombardamenti alla metropolitana di Parigi nel 1995, piano in cui erano coinvolti presumibilmente anche i fratelli Kouachi. Tuttavia nel marzo 2014 la sentenza fu ribaltata e dettero a Coulibaly due mesi di libert\u00e0 vigilata. Nell'agosto dello stesso anno si reca, insieme alla moglie, davanti a una scuola ebraica, domandando se vi fossero bambini all'interno; i due vengono allontanati da una guardia di sicurezza.\nAssalto al supermercato Kosher del gennaio 2015.\nLa mattina dell'8 gennaio 2015, a Montrouge, Coulibaly, armato e dotato di giubbotto antiproiettile, fece fuoco contro alcuni agenti della polizia francese, chiamata per un incidente stradale. Lo scontro a fuoco ha provocato la morte di una poliziotta e il ferimento di un altro agente. A quel punto Coulibaly si dette alla fuga. Il giorno dopo, il 9 gennaio, si barric\u00f2 all'interno del supermercato kosher \"Hypercacher\" di Parigi prendendo in ostaggio diciassette persone, uccidendone quattro e ferendone altre quattro, tutte di religione ebraica.\nPreso d'assalto dalle forze armate, Coulibaly usc\u00ec dal supermercato nel tentativo di scappare ma venne raggiunto dalle pallottole degli agenti e ucciso sul colpo. L'intera scena fu ripresa in diretta televisiva dai vari telegiornali nazionali. La compagna di Coulibaly, Hayat Boumeddiene, che doveva essere posta ad alcuni interrogatori, non era presente e si scoprir\u00e0 che era partita per la Turchia il 2 gennaio, con destinazione finale per la Siria.\nTale evento, descritto come un attacco a sfondo antisemita, si verific\u00f2 il giorno dopo l'assalto alla sede giornalistica di Charlie Hebdo, nel quale i fratelli Kouachi uccisero a colpi di fucili d'assalto sette persone all'interno della struttura, per poi ucciderne altre tre nei dintorni di Parigi. Dopo che i due si barricarono in una tipografia a Dammartin-en-Go\u00eble, vennero infine uccisi lo stesso giorno di Coulibaly durante l'irruzione della polizia all'interno della struttura.\nSeppur collegati, mentre gli attacchi alla redazione giornalistica sono stati rivendicati dalla frangia yemenita di Al Qaeda, Coulibaly ha giurato fedelt\u00e0 allo Stato Islamico. Le armi usate da Coulibaly (un kalashnikov e quattro pistole) gli furono vendute da Claude Hernant, un estremista di destra, ex funzionario del Fronte Nazionale."}
{"id": "5766360", "revid": "367445", "url": "https://it.wikipedia.org/wiki?curid=5766360", "title": "Oleg Maskaev", "text": ""}
{"id": "5766367", "revid": "1005847", "url": "https://it.wikipedia.org/wiki?curid=5766367", "title": "Matthew Lukwiya", "text": "Biografia.\nOrigini.\nMatthew Lukwiya, membro della trib\u00f9 degli Acholi, cresce nella citt\u00e0 di Kitgum. Il padre, un pescivendolo, annega quando egli ha 12 anni; la madre, invece, \u00e8 impegnata nel contrabbando di t\u00e8 lungo il territorio confinante con il Sudan. Dopo la morte del padre, Lukwiya deve iniziare ad aiutare la famiglia, cominciando sin da giovane a commerciare con i paesi vicini a bordo della sua bicicletta. Nonostante ci\u00f2, egli mostra sin da subito di essere uno studente preparato, il che gli permette di avere una carriera scolastica e un percorso universitario brillanti.\nCarriera.\nNel 1983, dopo aver conseguito la laurea in medicina all'Universit\u00e0 di Makerere, Lukwiya entra a far parte del programma di tirocinio avviato in quello stesso anno presso il St. Mary's, un ospedale cattolico, insieme a Esati Alidria Isaac e Orach Sam. Dopo soltanto tre mesi il Dr. Piero Corti e sua moglie Lucille Teasdale, fondatori dell'ospedale, decidono che Matthew Lukwiya sarebbe diventato il loro successore. I coniugi Corti riconoscono immediatamente le sue capacit\u00e0, definendolo fin da subito un medico \"nettamente al di sopra della media\". La sua bravura, unita al profondo legame instaurato con i fondatori del St. Mary's, gli permettono di vivere varie esperienze all'estero: \nDopo essere tornato in Uganda, Matthew Lukwiya lavora in ospedale in tempi particolarmente difficili per il paese, tormentato da guerre civili. Molti dei suoi pazienti sono delle vittime degli attacchi dei ribelli dell'Esercito di resistenza del Signore e la struttura stessa \u00e8 soggetta a innumerevoli saccheggi. In diverse occasioni Lukwiya dimostra coraggio, umanit\u00e0 e capacit\u00e0 organizzativa, al punto da essere considerato il braccio destro del Dr. Piero Corti.\nResponsabilit\u00e0.\nNel 1997 diviene Dirigente Sanitario dell'ospedale di Lacor. Ottenere tale carica aumenta le sue responsabilit\u00e0 ma non per questo fa diminuire il suo impegno: Lukwiya si occupa dell'organizzazione dei servizi sanitari anche al di fuori dell'ospedale, predispone le vaccinazioni dei bambini nei campi profughi e gestisce epidemie come quella del colera e di meningite meningococcica. Nonostante l'imponente mole di lavoro che l'amministrazione dell'ospedale richiede prende parte anche ad iniziative di pace e di conciliazione, divenendo membro del Rotary. Nel dicembre del 1998, Lukwiya fa trasferire la propria famiglia nella capitale, Kampala, lasciando per un breve periodo la direzione dell'ospedale al collega Cyprian Opira. Durante questo periodo ottiene un master in salute pubblica alla Makerere University e nel 1999 abbandona la fede protestante seguendo l'esempio della moglie, convertitasi al pentecostalismo.\nMorte per Ebola.\nIn quello stesso anno, poco dopo essersi allontanato, Lukwiya \u00e8 richiamato in ospedale per indagare sulla morte sospetta di alcuni pazienti e membri del personale sanitario. Egli capisce che la causa di quei decessi \u00e8 riconducibile a una febbre emorragica, probabilmente ebola, e riesce ad organizzare tempestivamente l'ospedale per far fronte alla situazione, avvisando il WHO e il CDC di Atlanta. Da quel momento Lukwiya continuer\u00e0 a supportare il personale dell'ospedale e a mantenere nel contempo misure di sicurezza volte ad evitare la diffusione dell'epidemia. Tuttavia, la sua cautela non basta ad evitargli il contagio, avvenuto nel novembre del 2000. Lukwiya, probabilmente, contrae il virus dimenticandosi di indossare gli occhiali protettivi per schermare gli occhi mentre tenta di soccorrere uno dei suoi infermieri, sentitosi male nel cuore della notte. Il \"Dottor Matthew\", come amavano chiamarlo gli Acholi, si spegne pochi giorni dopo, il 5 dicembre 2000.\nL'arrivo al St. Mary's hospital.\nL'arrivo di Matthew Lukwiya a Lacor nel 1983 \u00e8 inaspettato. Il direttore dell'ospedale Piero Corti si sta riprendendo in quei giorni da un attacco di angina e si ritrova ad accogliere il nuovo arrivato in vestaglia da notte:\nCorti \u00e8 impressionato dalla preparazione di Lukwiya ed \u00e8 entusiasta di accogliere in ospedale uno tra i pi\u00f9 promettenti tirocinanti ugandesi; sicuramente con poca esperienza clinica, ma con desiderio di apprendere ed estremamente dotato con i bambini. Lukwiya diviene ben presto il braccio destro dei coniugi Corti, importante tramite anche tra l'ospedale e i ribelli che gi\u00e0 da pochi mesi dopo il suo arrivo avevano cominciato a prendere d'attacco il St. Mary's.\nIl 7 aprile 1987 il dottor Piero Corti convoca una riunione del \"senato cittadino\", composto dagli anziani delle trib\u00f9 vicine, pensando di aver trovato una soluzione per salvare l'ospedale. Gli impiegati, infatti, erano ormai terrorizzati dopo che un'infermiera di nome Amooti era stata rapita pochi giorni prima; molti di loro avevano gi\u00e0 abbandonato il posto di lavoro e l'ospedale rischiava la chiusura.\nIn quell'occasione Lukwiya svolge il ruolo d'interprete e traduttore, riportando agli anziani del \"senato\" le parole del direttore, di modo che essi potessero comprendere i rischi che il fallimento dell'ospedale avrebbe comportato per il popolo Acholi. \nIl Venerd\u00ec santo del 1989 i ribelli attaccano l'ospedale per derubarlo nuovamente ma, trovandolo sprovvisto di medicinali, decidono di prendere in ostaggio le suore missionarie che lavoravano e alloggiavano al St. Mary's. Matthew Lukwiya riesce a convincere i rapitori a prendere lui stesso in ostaggio lasciando libere le religiose e, a seguito di ci\u00f2, viene tenuto prigioniero per una settimana prima di essere rilasciato. \nIn periodo di guerra Lukwiya decide di aprire i cancelli dell'ospedale durante la notte a tutte le persone in cerca di riparo dagli attacchi e dai rapimenti continui. Fino allo scoppio dell'allarme ebola novemila persone trovano in tal modo rifugio tra le mura del St. Mary's. Durante una di quelle notti, tormentate dai combattimenti, un proiettile sparato da un mortaio rompe il tetto di casa Lukwiya mentre lui, la moglie e i loro cinque figli sono dentro, rimanendo inesploso. Lukwiya dedica tutto se stesso prodigandosi per la causa dell'ospedale e, nonostante gli venga offerta una cattedra all'ambita Liverpool School of Tropical Medicine, il medico ugandese dichiara di non aver mai preso in considerazione l'idea di abbandonare l'Uganda e il St. Mary's Hospital. Sotto la direzione di Lukwiya l'ospedale triplica la propria attivit\u00e0, fino ad arrivare a milleottocento pazienti all'anno, inclusi i feriti di entrambi gli schieramenti di guerra, per un totale di circa cinquecento pazienti al giorno. Presto il St. Mary's diviene il miglior ospedale del nord Uganda, probabilmente il migliore del paese e certamente uno dei migliori di tutta l'Africa orientale.\nPi\u00f9 forte di Ebola..\nLa mattina del 7 ottobre 2000 Cyprian Opira, il medico momentaneamente a capo dell'ospedale mentre Matthew Lukwiya si trova a Kampala con la famiglia, informa il direttore che una malattia misteriosa, accompagnata da gravi emorragie interne, ha ucciso due degli infermieri dell'ospedale; Lukwiya la sera stessa si precipita al St. Mary's, in tempo per assistere alla morte della terzo infermiere, Daniel Ayella. La caposala Suor Maria Di Santo, consegna all'uomo dei documenti relativi a tutte le morti sospette avvenute all'ospedale nell'arco delle due settimane precedenti il suo arrivo e -tra queste- la donna aveva identificato diciassette casi con sintomi simili. Matthew Lukwiya e Suor Maria trascorrono gran parte di quella notte leggendo reports, provenienti dal CDC e dal WHO, riguardanti possibili infezioni che causavano sanguinamento. Alla fine della loro ricerca comprendono che avrebbe potuto trattarsi di ebola. Tutti i manuali medici riguardanti il virus allora consultabili, basati per lo pi\u00f9 sull'epidemia che nel 1995 in Kikwit e Congo uccise quattro pazienti su cinque, confermavano che pi\u00f9 il paziente fosse peggiorato pi\u00f9 sarebbe diventato contagioso. Lukwiya riconosce immediatamente la gravit\u00e0 della situazione e la facilit\u00e0 di trasmissione del virus tra gli Acholi, trib\u00f9 che aveva la tradizione di lavare il corpo del defunto prima di seppellirlo. Proprio questa usanza, infatti, avrebbe favorito la diffusione della malattia.\nLa mattina dell'8 ottobre, il direttore informa l'intera \u00e9quipe medica dei suoi sospetti sul virus. Quel pomeriggio, un gruppo di anziani delle comunit\u00e0 locali giunge all'ospedale avvisando che intere famiglie stanno morendo nei loro villaggi. A quel punto Matthew Lukwiya, ignorando le pratiche burocratiche che avrebbero dovuto essere svolte in quei giorni, chiama il Dr. Okware, il commissario ugandese per la salute pubblica, il quale invia un team dall'Uganda Virus Research Institute per ritirare un campione di sangue infetto da analizzare. In attesa del team, Lukwiya fa isolare i pazienti che potevano aver contratto il virus, secondo le direttive del WHO, in un reparto speciale, composto da tre medici, cinque infermieri e tre assistenti infermieri, tutti volontari. La diffusione del virus ebola viene confermata e una delegazione del WHO giunge a Gulu. \nTutti sono sorpresi dall'efficienza delle operazioni preventive applicate al St. Mary's, dotato allora di ben pochi mezzi, come sottolinea il Dr. Simon Mardel, membro della delegazione che era stata inviata all'ospedale di Lacor.\nCapendo che la loro assistenza non \u00e8 necessaria al St. Mary's, il WHO e medici senza frontiere rapidamente rivolgono il loro aiuto al Gulu Regional Referral Hospital, dove la situazione si dimostra molto pi\u00f9 disastrosa. All'arrivo dei soccorsi molti dei corpi, ormai senza vita, ma certamente ancora infetti, sono trovati abbandonati nei letti dell'ospedale.\nLa terza settimana di ottobre il numero di pazienti affetti da ebola aumenta a sessanta, superando di gran lunga il numero di volontari nel reparto in isolamento. Lukwiya ordina che altre infermiere siano messe a disposizione e d\u00e0 egli stesso l'esempio, lavorando a contatto con i pazienti affetti dal virus dalle 7:00 del mattino alle 20:00 di sera. Nonostante le procedure istituite per minimizzare i rischi di contagio, incluso l'uso di camici, pi\u00f9 paia di guanti, mascherine chirurgiche e occhiali, i lavoratori dell'ospedale continuano a contrarre la malattia. Altri dodici muoiono. Al funerale di una suora italiana, celebrato il 7 novembre, Matthew Lukwiya tenta di risollevare il morale dei suoi lavoratori:\nIl limite viene sorpassato a fine novembre. Mentre l'epidemia nazionale sta raggiungendo l'apice, il St. Mary's vive un giorno terribile. In un lasso di tempo di 24 ore, fino alla fine del giorno 24 novembre, sette pazienti muoiono, tre dei quali dipendenti dell'ospedale e due di questi ultimi infermieri che non lavorano nel reparto in isolamento. Il fatto che l'infezione sia passata al personale che non ha direttamente contatto con i pazienti affetti da ebola semina il panico e molti degli infermieri decidono di abbandonare l'ospedale. Il turno giornaliero non viene svolto e l'intero staff del St. Mary's si riunisce in assemblea nella hall della scuola di infermieristica, determinato a chiudere l'ospedale. Lukwiya mette a tacere tutti, egli stesso, infatti, aveva personalmente istruito molti di quei suoi collaboratori che adesso stavano cercando di ribellarglisi e dice che se l'ospedale avesse chiuso egli sarebbe partito, lasciando Gulu per non farvi pi\u00f9 ritorno, racconta di come egli aveva lasciato che i ribelli prendessero lui come ostaggio piuttosto che il personale dell'ospedale anni prima e di come tutti loro sarebbero stati responsabili di numerose morti se l'ospedale avesse chiuso. Il discorso si conclude in questo modo:\nL'incontro cos\u00ec termina e tutti assieme cantano una canzone: il \"Dr. Matthew\" \u00e8 riuscito a convincerli.\nMorte.\nAlla fine del novembre del 2000 Lukwiya convoca una riunione con i membri del WHO, CDC e di altri teams medici che avevano aiutato l'ospedale a far fronte alla diffusione del virus; la sua principale preoccupazione \u00e8 quella di far in modo che i membri del suo staff evitino il contagio. Nonostante le accuratissime precauzioni sono sufficienti pochi istanti di distrazione per essere contagiati. I dipendenti dell'ospedale lavorano fino a quattordici ore al giorno per intere settimane, avvolti in camici protettivi pesantissimi, soffocati dal torrido clima equatoriale. Tutto quello che \u00e8 necessario affinch\u00e9 avvenga il contagio \u00e8, per il lavoratore, perdere la concentrazione per un singolo istante e, dopo aver toccato un paziente, grattarsi, ad esempio, il naso o un orecchio sotto la maschera.\nAll'alba del 20 novembre 2000, l'infermiere Simon Ajok \u00e8 nel reparto degli infetti moribondi, che sanguinano dal naso e dalle gengive. Ajok si toglie improvvisamente la maschera dell'ossigeno per tossire violentemente e spruzza sul muro vicino un misto di muco e sangue. Il personale del turno notturno, spaventato, si affretta a chiamare il direttore Matthew Lukwiya. \u00c8 probabilmente in quest'occasione imprevista che egli si ammala.\nSaltato gi\u00f9 dal letto nel cuore delle notte, \"il Dr. Matthew\" indossa il vestito protettivo, la maschera, la cuffietta, la toga, il grembiule e due paia di guanti, ma dimentica gli occhiali o qualcosa per proteggere gli occhi. Questa piccola distrazione gli costa la vita. \nLa sera di una domenica, era il 26 novembre, due giorni dopo l'assemblea nella hall della scuola di infermieristica, Margaret Lukwiya comincia ad udire la voce del marito pesantemente congestionata. Egli le dice di avere una \"terribile febbre\", un attacco di malaria. La sua febbre cresce con il passare dei giorni, il mercoled\u00ec comincia a vomitare e il Dr. Pierre Rollin del CDC gli preleva dei campioni di sangue per esaminarli. Un'infermiera che gli stava fissando un drenaggio intravenoso quella sera a casa sua \u00e8 sorpresa quando quello comincia a parlare distintamente, ma non a lei:\nPoi, con chiara voce, comincia a cantare \"Onward, Christian Soldiers\".\nRollin la mattina seguente torna con i risultati, si tratta di ebola. Lukwiya immediatamente chiede di essere posto nel reparto di isolamento, affermando:\nMargaret Lukwiya \u00e8 avvisata il gioved\u00ec pomeriggio e arriva la mattina dopo; i colleghi di Matthew sono per\u00f2 molto rigidi nel protocollo. La moglie \u00e8 costretta a sedersi su una stuoia ad almeno tre piedi di distanza dal suo letto, le viene accordato soltanto il permesso di afferrare un piede del marito dopo aver indossato tre paia di guanti. La domenica il respiro del malato diviene cos\u00ec affannoso che viene dotato di un respiratore, ma il luned\u00ec mattina il livello di ossigeno nel suo sangue comincia a crescere e il battito torna normale. Sembra che il \"Dr.Matthew\" possa guarire, ma pi\u00f9 tardi i suoi polmoni cominciano a sanguinare. Lukwiya muore alle 1.20 del mattino, il 5 dicembre del 2000. Quando Margaret viene informata e giunge in reparto, il corpo \u00e8 gi\u00e0 stato avvolto in un sacchetto di polietilene. Quando la donna chiede il permesso di abbassare di poco la cerniera per dare un ultimo sguardo al marito le viene rifiutato, il corpo \u00e8 troppo infetto per poter correre un rischio del genere.\nLa morte di Matthew Lukwiya \u00e8 un evento estremamente drammatico e significativo non solo per l'ospedale, ma per tutti coloro che stanno fronteggiando l'epidemia in quel periodo. Lukwiya ha fornito un contributo decisivo nell'identificazione e nel controllo del virus, ma soprattutto \u00e8 stato fonte di ispirazione per tutti e motore fondamentale nella lotta contro l'ebola. Di fronte alla notizia della sua scomparsa, chi ha conosciuto il \"Dr. Matthew\" non pu\u00f2 che ricordarne l'immensa dedizione:\nNella sua testimonianza la dottoressa Susan Nagele riporta anche le parole dei cittadini di Gulu, i quali si uniscono al dolore per la morte del Dottor Lukwiya, ribadendo la propria ammirazione nei suoi confronti. \nFunerale ed eredit\u00e0.\nPer evitare qualsiasi rischio il funerale si tiene il prima possibile, quello stesso 5 dicembre, alle ore 16.00. La posizione della bara era stata scelta da Lukwiya in persona mentre era nel reparto in isolamento. Matthew voleva essere sepolto vicino alla tomba della Dr. Lucille Teasdale, la cofondatrice dell'ospedale, ma, soprattutto, sua mentore e sua amica. Lucille era morta nel 1996 a causa dell'AIDS, contratto durante un intervento su un paziente sieropositivo. Tra le centinaia di persone accorse, tutte avvertite di restare a distanza finch\u00e9 il funerale non si fosse concluso, ci sono bambini del \"Dr. Matthew\" e numerosi ufficiali del governo, incluso il ministro della salute, che aveva lasciato Kampala dopo aver ricevuto la notizia quella mattina.\nLungo il decorso dell'epidemia Lukwiya viene ricordato quasi quotidianamente dai media nazionali. Il The New York Times in un articolo dal titolo \"Dr. Matthew's Passion\" descrive il dottor Lukwiya con questa immagine: \nAnche se l'epidemia \u00e8 ormai in declino, la sua morte segna gli animi. Il St. Mary's smette di accettare i pazienti affetti da ebola, un gruppo consistente di lavoratori dell'ospedale decide di smettere di operare, mentre molti pazienti contagiati dall'ebola, rifiutano le cure sostenendo che se neanche il medico migliore ha potuto salvarsi, non ci sarebbe stata comunque nessuna speranza per loro.\nIl 6 Febbraio, il WHO dichiara la fine dell'epidemia in Uganda, con nessun caso nei precedenti ventuno giorni. Centosettantr\u00e9 morti totali. Mentre il tasso di sopravvivenza nella precedente epidemia di Ebola \u00e8 stato del 10%, l'epidemia ugandese vanta un tasso di sopravvivenza vicino al 50%, un risultato principalmente attribuibile alle migliori cure mediche. Lukwiya \u00e8 stato l'ultimo lavoratore del St. Mary's a morire a causa del virus.\nNel febbraio del 2001, l'American Medical Association ha nominato Lukwiya un modello di comportamento. Un Memorial Lecture in onore del Dr. Lukwiya viene celebrato tutti gli anni a partire dall'anno seguente la sua morte. Le lectures sono sponsorizzate dall'Organizzazione Mondiale Della Sanit\u00e0 e organizzate dall'Uganda National Association of Community and Occupational Health."}
{"id": "5766369", "revid": "1573940", "url": "https://it.wikipedia.org/wiki?curid=5766369", "title": "Anelytropsis papillosus", "text": "Anelytropsis papillosus \u00e8 un sauro della famiglia Dibamidae, endemico del Messico. \u00c8 l'unica specie nota del genere Anelytropsis.\nDescrizione.\n\u00c8 un piccolo sauro privo di arti, dal corpo sottile, cilindrico. Il capo \u00e8 leggermente pi\u00f9 largo del resto del corpo. Gli occhi sono vestigiali, ricoperti da una squama.\nBiologia.\nHa abitudini fossorie, e vive nel sottosuolo delle foreste tropicali e delle foreste decidue.\n\u00c8 una specie ovipara.\nDistribuzione e habitat.\nLa specie \u00e8 diffusa nei suoli delle foreste del Messico orientale (stati di Tamaulipas, Veracruz, San Luis Potos\u00ec, Quer\u00e9taro e Hildalgo), da 300 a 500\u00a0m di altitudine."}
{"id": "5766372", "revid": "21880", "url": "https://it.wikipedia.org/wiki?curid=5766372", "title": "Anelytropsis", "text": ""}
{"id": "5766381", "revid": "1305772", "url": "https://it.wikipedia.org/wiki?curid=5766381", "title": "Chiesa di San Demetrio", "text": ""}
{"id": "5766384", "revid": "287204", "url": "https://it.wikipedia.org/wiki?curid=5766384", "title": "\u00c8 un reato, dottor Fell!", "text": "\u00c8 un reato, dottor Fell! (titolo originale \"The Dead Man's Knock\") \u00e8 un romanzo giallo di John Dickson Carr del 1958. \u00c8 il diciannovesimo della serie che ha come protagonista il dottor Gideon Fell.\nTrama.\nAl Queen's College, una piccola universit\u00e0 situata in un sobborgo non distante da Washington, stanno accadendo dei fatti bizzarri. Bench\u00e9 il college sia semideserto per le vacanze estive, pare che qualcuno si stia divertendo a giocare alcuni dei tiri mancini tipici degli studenti. Ma qualche scherzo va troppo in l\u00e0 e rischia di sfociare in tragedia: alcuni docenti sono preoccupati e iniziano a domandarsi se dietro gli avvenimenti non si nasconda una volont\u00e0 omicida. Al professor Mark Ruthven la faccenda degli scherzi interessa poco. \u00c8 alle prese con i suoi problemi coniugali, tra la moglie Brenda che vuole lasciarlo per un affascinante bellimbusto e la conturbante Rose Lestrange, al centro dei pettegolezzi del college, che sembra volergli fare la corte. Ma quando Rose viene ritrovata morta nella camera da letto del suo piccolo cottage, pugnalata a morte, Ruthven \u00e8 costretto a interessarsi del problema. Perch\u00e9, se \u00e8 vero che la stanza dove Rose apparentemente si \u00e8 uccisa era chiusa a chiave dall'interno, \u00e8 anche vero che un libro di Wilkie Collins, \"Armadale\", che lui stesso aveva prestato alla donna la sera precedente, \u00e8 scomparso ed \u00e8 stato sostituito con un altro libro di Collins, \"La donna in bianco\". Inoltre, Ruthven stava lavorando ad alcuni appunti e lettere dello scrittore inglese riguardanti proprio il modo di commettere un omicidio in una stanza chiusa a chiave dall'interno. La coincidenza \u00e8 troppo forte, anche se apparentemente la polizia accetta la teoria del suicidio. Fortunatamente il celebre criminologo inglese dottor Fell \u00e8 amico del rettore e si trova in vacanza negli Stati Uniti; toccher\u00e0 a lui sbrogliare la matassa e mettere in relazione gli strani scherzi con un complicato delitto."}
{"id": "5766387", "revid": "767487", "url": "https://it.wikipedia.org/wiki?curid=5766387", "title": "Karsten B\u00e4ron", "text": ""}
{"id": "5766393", "revid": "785863", "url": "https://it.wikipedia.org/wiki?curid=5766393", "title": "Louis C. Fraina", "text": ""}
{"id": "5766395", "revid": "2130303", "url": "https://it.wikipedia.org/wiki?curid=5766395", "title": "Chiesa di Santa Maria de s'Ispidale", "text": "La chiesa di Santa Maria de s'Ispidale \u00e8 una chiesa campestre ubicata in territorio di Romana - centro abitato della Sardegna nord-orientale - da cui dista circa due chilometri. Consacrata al culto cattolico, fa parte della parrocchia della Madonna degli Angeli, diocesi di Alghero-Bosa.\nLa chiesa, edificata intorno al XV secolo, deve forse il suo nome al fatto di essere appartenuta all'Ordine ospedaliero di San Giovanni di Gerusalemme, detto di Malta"}
{"id": "5766397", "revid": "1592097", "url": "https://it.wikipedia.org/wiki?curid=5766397", "title": "Abu Hayyan at-Tauhidi", "text": ""}
{"id": "5766399", "revid": "767487", "url": "https://it.wikipedia.org/wiki?curid=5766399", "title": "Seiersberg-Pirka", "text": "Seiersberg-Pirka \u00e8 un comune austriaco di 10 694 abitanti nel distretto di Graz-Umgebung, in Stiria. \u00c8 stato creato il 1\u00ba gennaio 2015 dalla fusione dei precedenti comuni di Seiersberg e Pirka; capoluogo comunale \u00e8 Seiersberg."}
{"id": "5766412", "revid": "1305772", "url": "https://it.wikipedia.org/wiki?curid=5766412", "title": "Oratorio delle Anime", "text": ""}
{"id": "5766415", "revid": "92723", "url": "https://it.wikipedia.org/wiki?curid=5766415", "title": "Abadox", "text": " \u00e8 un videogioco del genere sparatutto a scorrimento sviluppato nel 1989 da Natsume e pubblicato in America Settentrionale da Milton Bradley con il titolo \"Abadox: The Deadly Inner War\".\nTrama.\nAmbientato nel 5012, il protagonista \u00e8 il sottotenente Nazal che deve affrontare la minaccia aliena di Parasitis e salvare la principessa Maria.\nModalit\u00e0 di gioco.\nSimile a \"Gradius\" e \"Salamander\", \"Abadox\" presenta una serie di power-up da raccogliere per potenziare l'arsenale. Se il personaggio giocante viene colpito, perder\u00e0 immediatamente i potenziamenti e ricomincer\u00e0 dal checkpoint precedente."}
{"id": "5766435", "revid": "110157", "url": "https://it.wikipedia.org/wiki?curid=5766435", "title": "Campeonato Brasileiro S\u00e9rie D 2013", "text": "Il Campeonato Brasileiro S\u00e9rie D 2013 \u00e8 stata la quinta edizione del Campeonato Brasileiro S\u00e9rie D."}
{"id": "5766448", "revid": "162719", "url": "https://it.wikipedia.org/wiki?curid=5766448", "title": "Suchoputnye vojska SSSR", "text": ""}
{"id": "5766452", "revid": "599013", "url": "https://it.wikipedia.org/wiki?curid=5766452", "title": "Peter K\u00f6zle", "text": ""}
{"id": "5766457", "revid": "120680629", "url": "https://it.wikipedia.org/wiki?curid=5766457", "title": "Oh, Boy! (romanzo)", "text": "Oh, Boy! \u00e8 un romanzo per ragazzi scritto dall'autrice francese Marie-Aude Murail. Originariamente edito nel 2000, in Italia \u00e8 stato distribuito da Giunti Editore, nella collana Giunti Junior, dal 2008, su traduzione di Federica Angelini.\nSinossi.\nSim\u00e9on, Morgane e Venise Morlevent sono tre fratelli rimasti orfani dopo l'abbandono del padre e la morte della madre. \nLa giudice tutelare rintraccia Barth\u00e9l\u00e9my, 26 anni, e Josiane oculista di 37 anni, figli nati da un matrimonio precedente del padre, con due caratteri molto diversi ed entrambi inizialmente restii ad ottenere l'affidamento. Barth\u00e9l\u00e9my, bench\u00e9 irresponsabile, ben presto si affeziona ai tre fratelli, tanto da adottare il loro motto, \"i Morlevent o la morte\". Josiane, invece, che \u00e8 sposata ma non ha mai avuto figli, \u00e8 subito interessata ad adottare la piccola, adorabile Venise. Un'altra complicazione \u00e8 costituita dal rapporto conflittuale tra i due fratelli maggiori.\nPoco dopo a Sim\u00e9on viene diagnosticata una forma di leucemia, evento che mette a rischio la sua possibilit\u00e0 di ottenere il diploma di maturit\u00e0 a soli 14 anni. Durante il trattamento il suo legame con Barth\u00e9l\u00e9my si rafforza. \nAlla fine, la tutela dei piccoli viene affidata a Josiane, anche se tutela surrogata di Sim\u00e9on viene affidata a Barth\u00e9l\u00e9my, che potr\u00e0 anche vedere tutti e tre i fratellini un fine settimana su due."}
{"id": "5766460", "revid": "1714743", "url": "https://it.wikipedia.org/wiki?curid=5766460", "title": "Philippe de Dreux", "text": "Biografia.\nFiglio di Roberto I di Dreux, conte di Dreux, e Agn\u00e8s de Baudement, contessa di Braine, \u00e8 stato vescovo di Beauvais.\nPrelato e guerriero insieme, come spesso accadeva all'epoca, part\u00ec due volte per la Terra santa: nel 1179, e durante la terza crociata, quando fu condotto prigioniero a Baghdad. Si mise in luce alla battaglia di Arsuf e all'assedio di San Giovanni d'Acri, dove fu fatto prigioniero dai musulmani nel 1190.\nAl ritorno in Francia combatt\u00e9 gli inglesi di Riccardo I d'Inghilterra (1197). Fu preso prigioniero a Milly il 19 maggio 1197, rimase ostaggio per alcuni anni e fu liberato nel 1202. \nPrese parte alla crociata albigese nel 1209, e si segnal\u00f2 nel 1214 al seguito di Filippo II di Francia alla battaglia di Bouvines.\nInterpretando in una maniera tipica del tempo la legge canonica che impediva ai religiosi di versare il sangue, fece a meno della spada e delle armi da taglio per servirsi di una mazza d'arme per colpire i nemici."}
{"id": "5766464", "revid": "77424712", "url": "https://it.wikipedia.org/wiki?curid=5766464", "title": "Liliana Boselli", "text": ""}
{"id": "5766465", "revid": "1305772", "url": "https://it.wikipedia.org/wiki?curid=5766465", "title": "Critical Mass (videogioco 1983)", "text": "Critical Mass \u00e8 un videogioco pubblicato da Sirius Software nel 1983 per Apple II e nel 1984 per Commodore 64. \u00c8 un'avventura testuale con illustrazioni grafiche, in cui bisogna sventare una minaccia di attacco terroristico nucleare. Contrariamente alle normali avventure del genere, sono presenti anche situazioni in cui bisogna rispondere agli eventi in tempo reale; se non viene inserito alcun comando per 10 secondi, il tempo di gioco avanza di un minuto."}
{"id": "5766466", "revid": "56620", "url": "https://it.wikipedia.org/wiki?curid=5766466", "title": "Filippo di Dreux", "text": ""}
{"id": "5766467", "revid": "110157", "url": "https://it.wikipedia.org/wiki?curid=5766467", "title": "Chiesa di San Lussorio (Romana)", "text": "La chiesa di San Lussorio \u00e8 una chiesa campestre ubicata in territorio di Romana - centro abitato della Sardegna nord-occidentale- da cui dista circa quattro chilometri. Consacrata al culto cattolico, fa parte della parrocchia della Madonna degli Angeli, diocesi di Alghero-Bosa.\nChiesa caratteristica in quanto ricavata in una grotta dove, secondo la leggenda, si sarebbe nascosto per sette anni il santo in modo da sfuggire ai suoi persecutori. L'avancorpo ha un lungo porticato sostenuto da contrafforti, edificato nell'Ottocento. Il 21 agosto di ogni anno vi si svolge una festa solenne in onore del santo."}
{"id": "5766483", "revid": "889336", "url": "https://it.wikipedia.org/wiki?curid=5766483", "title": "Jorge Molina Vidal", "text": ""}
{"id": "5766493", "revid": "767487", "url": "https://it.wikipedia.org/wiki?curid=5766493", "title": "Marek Le\u015bniak", "text": ""}
{"id": "5766515", "revid": "104458", "url": "https://it.wikipedia.org/wiki?curid=5766515", "title": "Uebelbach", "text": ""}
{"id": "5766520", "revid": "104458", "url": "https://it.wikipedia.org/wiki?curid=5766520", "title": "Unterpremstatten-Zettling", "text": ""}
{"id": "5766521", "revid": "104458", "url": "https://it.wikipedia.org/wiki?curid=5766521", "title": "Unterpremstaetten-Zettling", "text": ""}
{"id": "5766522", "revid": "104458", "url": "https://it.wikipedia.org/wiki?curid=5766522", "title": "Unterpremstaetten", "text": ""}
{"id": "5766538", "revid": "6923", "url": "https://it.wikipedia.org/wiki?curid=5766538", "title": "Koch Rajbongshi", "text": "La comunit\u00e0 Koch\u2013Rajbongshi (conosciuta anche come Kochrajbongshi e Koch) \u00e8 una comunit\u00e0 indigena trovata in alcune zone del Nepal; negli stati indiani di Assam, Bengala occidentale e Meghalaya e anche nella citt\u00e0 di Kishanganj, nello stato di Bihar.\nSebbene oggi i due termini \"Koch\" e \"Rajbongshi\" sono usati mutualmente, la Gazzetta imperiale dell'India dice: \"Sebbene i Koch chiamano se stessi Rajbansis, si crede (Bengal Census Report, 1901, part I, pp. 382-83) che le due comunit\u00e0 in origine fossero separate, I Koch di origine mongoloide, mentre i Rajbansis originari di una trib\u00f9 dravidica\"\nReligione.\nI Koch Rajbongshi sono animisti."}
{"id": "5766544", "revid": "287204", "url": "https://it.wikipedia.org/wiki?curid=5766544", "title": "Blumau", "text": ""}
{"id": "5766546", "revid": "2187", "url": "https://it.wikipedia.org/wiki?curid=5766546", "title": "Trib\u00f9 riconosciute in India", "text": "Di seguito una lista delle trib\u00f9 riconosciute dall'India (trib\u00f9 definite in lingua inglese \"Scheduled Tribes\" con cui la repubblica indiana fa riferimento ai popoli indigeni il cui status \u00e8 riconosciuto dalla legislazione, informalmente vengono chiamate anche \"Upajati\") ovvero tutte quelle trib\u00f9 che vivono sul territorio indiano e sono riconosciute dalla Costituzione della repubblica indiana; che sono in totale 645.\nDi seguito, la presenza di ogni trib\u00f9 suddivisa per ogni stato dell'India.\nIsole Nicobare e Andamane.\nSecondo l'ordine della costituzione Legge del 1976.\nAndhra Pradesh.\nSecondo l'ordine della costituzione, legge del 1976.\nArunachal Pradesh.\nIn accordance with The Scheduled Castes and Scheduled Tribes Lists (Modification) Order, 1956 and as inserted by Act 69 of 1986.\nAll tribes in the state including:\nAssam.\nIn accordance with The Scheduled Castes and Scheduled Tribes Orders (Amendment) Act, 1976.\nDistretti autonomi.\nI distretti autonomi di Karbi, Anglong e North Cachar Hills.\nBihar.\nIn accordance with The Scheduled Castes and Scheduled Tribes Orders (Amendment) Act, 1976.\nChhattisgarh.\nIn accordance with The Scheduled Castes and Scheduled Tribes Orders (Amendment) Act, 1976 and as inserted by Act 28 of 2000.\nDadra e Nagar Haveli.\nIn accordance with The Constitution (Dadra &amp; Nagar Haveli) Scheduled Tribes Order, 1962.\nDaman e Diu.\nIn accordance with The Constitution (Goa, Daman and Diu) Scheduled Tribes Order, 1968 and as inserted by Act 18 of 1987.\nGoa.\nIn accordance with The Constitution (Goa, Daman and Diu) Scheduled Tribes Order, 1968 and as inserted by Act 18 of 1987.\nGujarat.\nIn accordance with The Scheduled Castes and Scheduled Tribes Orders (Amendment) Act, 1976.\nHimachal Pradesh.\nIn accordance with The Scheduled Castes and Scheduled Tribes Orders (Amendment) Act, 1976.\nJammu e Kashmir.\nIn accordance with The Constitution (Jammu &amp; Kashmir) Scheduled Tribes Order, 1989 and The Constitution (Scheduled Tribes) Order (Amendment) Act, 1991.\nJharkhand.\nIn accordance with The Scheduled Castes and Scheduled Tribes Orders (Amendment) Act, 1976 and as inserted by Act 30 of 2000.\nKarnataka.\nIn accordance with The Scheduled Castes and Scheduled Tribes Orders (Amendment) Act, 1976 and as inserted by Act 39 of 1991.\nKerala.\nIn accordance with The Scheduled Castes and Scheduled Tribes Orders (Amendment) Act, 1976.\nLakshadweep.\nIn accordance with The Scheduled Castes and Scheduled Tribes Lists (Modification) Order, 1956 and the Laccadive, Minicoy and Amindivi Islands (Alteration of Name) (Adaptation of Laws) Order, 1974.\nMadhya Pradesh.\nIn accordance with The Scheduled Castes and Scheduled Tribes Orders (Amendment) Act, 1976.\nMaharashtra.\nIn accordance with The Scheduled Castes and Scheduled Tribes Orders (Amendment) Act, 1976.\nManipur.\nIn accordance with The Scheduled Castes and Scheduled Tribes Orders (Amendment) Act, 1976.\nMeghalaya.\nIn accordance with The Scheduled Castes and Scheduled Tribes Orders (Amendment) Act, 1976 and The Constitution (Scheduled Tribes) Order (Amendment) Act, 1987.\nMizoram.\nIn accordance with The Scheduled Castes and Scheduled Tribes Lists (Modification) Order, 1956 and as inserted by Act 81 of 1971.\nNagaland.\nIn accordance with The Constitution (Nagaland) Scheduled Tribes Order, 1970.\nOrissa.\nIn accordance with The Scheduled Castes and Scheduled Tribes Orders (Amendment) Act, 1976.\nPunjab.\nIn accordance with The Scheduled Castes and Scheduled Tribes Orders (Amendment) Act, 1976.\nRajasthan.\nIn accordance with The Scheduled Castes and Scheduled Tribes Orders (Amendment) Act, 1976.\nSikkim.\nIn accordance with The Constitution (Sikkim) Scheduled Tribes Order, 1978.\nTamil Nadu.\nIn accordance with The Scheduled Castes and Scheduled Tribes Orders (Amendment) Act, 1976.\nTripura.\nIn accordance with The Scheduled Castes and Scheduled Tribes Orders (Amendment) Act, 1976.\nUttarakhand.\nEx Uttaranchal. Secondo l'ordine della costituzione (Scheduled Tribes) (Uttar Pradesh), 1967 e come inserito nella legge 29 del 2000.\nUttar Pradesh.\nSecondo l'ordine della costituzione(Scheduled Tribes) (Uttar Pradesh) Order, 1967.\nBengala occidentale.\nSecondo l'ordine della costituzione (Amendment) Act, 1976."}
{"id": "5766547", "revid": "767487", "url": "https://it.wikipedia.org/wiki?curid=5766547", "title": "Eneda Tarifa", "text": " Eneda ha vinto il programma musicale \"Top Fest\" nel 2010 e il \"Festivali i K\u00ebng\u00ebs\" nel 2015, ottenendo cos\u00ec la possibilit\u00e0 di rappresentare la propria nazione all'Eurovision Song Contest 2016 con la canzone \"Fairytale\", tradotta in inglese dalla versione originale in lingua albanese, \"P\u00ebrrall\u00eb\".\nBiografia.\nNel 2003 ha partecipato per la prima volta al \"Festivali i K\u00ebng\u00ebs\" con la canzone \"Q\u00ebndroj\", con la quale \u00e8 riuscita a raggiungere la finale. Nel 2006 ha partecipato all'ottava edizione di \"K\u00ebnga Magjike\" con il brano \"Rreth zjarrit t\u00ebnd\", grazie al quale si \u00e8 classificata quarta nella finale ottenendo 154 punti. L'anno successivo ha partecipato nuovamente al \"Festivali i K\u00ebng\u00ebs\" cantando \"E para let\u00ebr\", ottenendo 11 punti e classificandosi al 10\u00ba posto su 17 partecipanti. Nel 2008 ha partecipato per una seconda volta al \"K\u00ebnga Magjike\" con la canzone \"Zeri im\". Nel 2010 ha vinto il programma musicale \"Top Fest\" con la sua canzone \"M\u00eb veten\".\nDopo diversi anni lontana dal palcoscenico, Eneda ha preso parte per una terza volta al \"Festivali i K\u00ebng\u00ebs\", la cui finale si \u00e8 tenuta il 27 dicembre 2014. La sua canzone, intitolata \"P\u00ebrrall\u00eb\", scritta da Olsa Toqi, \u00e8 stata proclamata vincitrice del concorso e le garantir\u00e0 la partecipazione all'Eurovision Song Contest 2016 in qualit\u00e0 di rappresentante dell'Albania. Al contest, Eneda ha cantato \"Fairytale\", la versione tradotta in inglese, presentata il 13 marzo 2016 sul canale YouTube dell'Eurovision e messa in commercio il 30 marzo. Eneda si \u00e8 esibita nella seconda semifinale dell'Eurovision, svolta il 12 maggio 2016 a Stoccolma, ma non si \u00e8 qualificata per la finale del 14 maggio.\nVita privata.\nEneda Tarifa ha una relazione con il musicista Erjon Zaloshnja. Insieme hanno avuto una figlia, Aria, nel 2013.\nNel maggio 2014 la cantante \u00e8 stata criticata per aver espresso commenti omofobi sulla cantante austriaca Conchita Wurst, vincitrice dell'Eurovision Song Contest 2014. Eneda si \u00e8 poi scusata pubblicamente."}
{"id": "5766548", "revid": "1305772", "url": "https://it.wikipedia.org/wiki?curid=5766548", "title": "Osman (videogioco)", "text": " \u00e8 un videogioco arcade sviluppato nel 1996 da Mitchell.\nIdeato da K\u014dichi Yotsui, accreditato come , il videogioco \u00e8 stato realizzato da ex-dipendenti di Capcom e di Data East. \"Osman\" \u00e8 considerato un sequel non ufficiale di \"Strider\", sebbene sia ambientato nel Medio Oriente in uno scenario cyberpunk.\nAl contrario di \"Strider\", \"Osman\" non venne mai convertito per altre piattaforme. Il presidente della Mitchell, Roy Ozaki, ha dichiarato di aver tentato in passato di vendere la licenza del videogioco, ma con scarso successo.\nTrama.\nOsman (Kirin nella versione originale) \u00e8 un assassino assoldato da Jack Layzon per uccidere Abdullah the Slaver."}
{"id": "5766549", "revid": "54354", "url": "https://it.wikipedia.org/wiki?curid=5766549", "title": "Chiesa di San Basilio Magno", "text": ""}
{"id": "5766555", "revid": "22475", "url": "https://it.wikipedia.org/wiki?curid=5766555", "title": "Cannon Dancer", "text": ""}
{"id": "5766556", "revid": "247222", "url": "https://it.wikipedia.org/wiki?curid=5766556", "title": "Pylons", "text": "Pylons \u00e8 un progetto di programmazione informatica open source che sviluppa un insieme di framework per applicazioni web scritte in Python.\nAll'inizio il progetto non era altro che un unico framework web ma con l'unirsi del framework repoze.bfg sotto il nuovo nome \"Pyramid\" il progetto Pylons ora comprende una serie di framework.\nFa un uso estensivo dell'interfaccia standard Web Server Gateway per promuovere la riusabilit\u00e0 e per separare funzionalit\u00e0 in moduli distinti.\n\u00c8 fortemente influenzata da Ruby on Rails: 2 dei suoi componenti principali, Routes e WebHelpers, sono reimplementazioni in python di caratteristiche di Rails.\nStruttura.\nPylons \u00e8 ben conosciuto per avere una stack \"near-complete\" (quasi completo) di strumenti di terze parti evitando il fenomento del \"non inventato qui\"."}
{"id": "5766557", "revid": "154059", "url": "https://it.wikipedia.org/wiki?curid=5766557", "title": "Rotta commerciale del Volga", "text": ""}
{"id": "5766558", "revid": "31886", "url": "https://it.wikipedia.org/wiki?curid=5766558", "title": "Via del Volga", "text": "Nel Medioevo, la via del Volga, nota anche come rotta commerciale del Volga, collegava l'Europa settentrionale e la Russia nordoccidentale con il Mar Caspio, attraverso il fiume Volga. I Rus' usarono questa rotta per commerciare con i paesi musulmani sulle coste meridionali del Mar Caspio, talvolta penetrando fino a Baghdad. La via funzion\u00f2 in concorrenza con la rotta commerciale del Dnepr, meglio nota come la via variago-greca, e perse la sua importanza nell'XI secolo.\nStabilimento.\nLa rotta commerciale del Volga fu stabilita dai Variaghi (Vichinghi) che si insediarono nella Russia nordoccidentale all'inizio del IX secolo. Circa 10 km a sud dell'entrata del fiume Volchov nel Lago Ladoga, essi fondarono un insediamento chiamato Ladoga (antico norreno: \"Aldeigjuborg\"). Le prove archeologiche suggeriscono che le attivit\u00e0 commerciali dei Rus' lungo la via del Volga risalgono gi\u00e0 alla fine dell'VIII secolo. I primi e pi\u00f9 ricchi ritrovamenti di monete arabe in Europa furono scoperti sul territoriale dell'attuale Russia, particolarmente lungo il Volga, a Timeryovo nel distretto di Jaroslavl'. Un mucchio di monete trovato a Petergof, vicino a San Pietroburgo, contiene venti monete con graffiti in arabo, runico turco (probabilmente cazaro), runico greco e runico norreno, quest'ultimo corrispondente a pi\u00f9 della met\u00e0 del totale. Queste monete includono dirham sassanidi, arabi e arabo-sassanidi, l'ultimo dei quali datato all'804-805. Avendo esaminato i maggiori ritrovamenti di monete arabe in Europa orientale, Valentin Janin dimostr\u00f2 conclusivamente che il pi\u00f9 antico sistema monetaria dell'antica Russia era basato sul primo tipo di dirham coniato in Africa.\nFunzionamento.\nDa Aldeigjuborg, i Rus' potevano risalire il fiume Volkhov fino a Novgorod, poi fino al lago Ilmen e ancora lungo il fiume Lovat. Trasportando le loro navi per circa 3 chilometri con un trasbordo, essi raggiungevano le sorgenti del Volga. I mercanti portavano pellicce, miele e schiavi attraverso il territorio posseduto dalle trib\u00f9 finniche e permiche fino alla terra dei Bulgari del Volga. Da l\u00e0, essi continuavano attraverso il Volga, fino al Khanato di Cazaria, la cui capitale Atil era un porto franco molto trafficato sulla costa del Mar Caspio. Da Atil, i mercanti Rus' viaggiavano attraverso il mare per raggiungere le rotte carovaniere che conducevano a Baghdad.\nIntorno all'885-886, ibn Khordadbeh scriveva dei mercanti Rus' che portavano merci dall'Europa settentrionale e dalla Russa nordoccidentale a Baghdad: \nNel resoconto di ibn Khordadbeh, i Rus' sono descritti come \"una specie dei \"Saqaliba\"\", un termine usato solitamente per riferirsi agli Slavi, e gli studiosi antinormannisti hanno interpretato questo brano come indicativo del fatto che i Rus' fossero slavi piuttosto che scandinavi. Nell'interpretazione degli studiosi normannisti, la parola \"Saqaliba\" era applicata frequentemente anche a tutta la popolazione dai capelli biondi e la carnagione rubiconda dell'Europa centrale, orientale e nordorientale, perci\u00f2 il linguaggio di ibn Khordadbeh qui \u00e8 ambiguo (vedi la voce \"Rus\"' per i dettagli della disputa tra normannisti e antinormannisti).\nGli studiosi moderni si sono scontrati anche sull'interpretazione della notizia riferita da ibn Khordadbeh che i Rus' usavano interpreti \"saqlab\". Gli antinormannisti intesero questo brano come prova che i Rus' e i loro interpreti condividesso una comune madrelingua slava. Lo slavo, tuttavia, era una lingua franca nell'Europa orientale di quel tempo.\nIl geografo persiano ibn Rusta descriveva le comunit\u00e0 Rus' che vivevano lungo il Volga:\nNel 921-922, ibn Fadlan era un membro di una delegazione diplomatica inviata da Baghdad ai Bulgari del Volga, e lasci\u00f2 un resoconto delle sue osservazioni personali sui Rus' della regione del Volga, che commerciavano in pellicce e schiavi. Johannes Br\u00f8ndsted interpret\u00f2 il commento di ibn Fadlan come indicazione che questi Rus' mantenevano i loro costumi scandinavi riguardo alle armi, alle punizioni, alle navi-sepoltura e ai sacrifici religiosi. Il resoconto di ibn Fadlan include una descrizione dettagliata dei Rus' mentre pregano e fanno sacrifici per il successo nel commercio:\nD'altro canto, i Rus' subirono l'influenza straniera in questioni come l'abito del capo defunto e nell'abitudine di sovraccaricare le loro donne di gioielli:\nDeclino.\nLa via del Volga perse la sua importanza verso l'XI secolo a causa del declino della produzione di argento nel califfato abbasside e, cos\u00ec, la via variago-greca, che correva lungo il Dnepr fino al Mar Nero e all'Impero bizantino, acquist\u00f2 maggior peso. La saga islandese \"Yngvars saga v\u00ed\u00f0f\u00f6rla\" (\"Saga di Ingvar il Viaggiatore\") descrive una spedizione di Svedesi nel Mar Caspio lanciata intorno al 1041 dalla Svezia da Ingvar il Viaggiatore (\"Ingvar Vittfarne\" in norreno), che discese lungo il Volga nella terra dei Saraceni (\"Serkland\"). La spedizione non ebbe successo e, dopo, non furono pi\u00f9 fatti tentativi da parte dei Norreni per riaprire la rotta tra il Mar Baltico e il Mar Caspio.\nLa rotta del Volga gioc\u00f2 un ruolo di grande importanza nel commercio interno dell'Orda d'Oro e in seguito tra il Granducato di Mosca e i khanati tatari. Alcuni mercanti russi si avventurarono ancora pi\u00f9 lontano, come Afanasy Nikitin, che, dopo aver navigato il Volga da Tver' ad Astrachan' nel 1466, attravers\u00f2 il Mar Caspio, e alla fine raggiunse la Persia e l'India. Il commercio internazionale sul Volga declin\u00f2 infine solo dopo la caduta dei Khanati di Kazan (1552) e Astrakhan nel 1556, quando l'intero corso del Volga cadde sotto il controllo russo. Ma il fiume mantenne la sua importanza per il commercio a lunga distanza \u2014 questa volta, il commercio all'interno della Russia come pure tra la Russia e la Persia."}
{"id": "5766559", "revid": "466539", "url": "https://it.wikipedia.org/wiki?curid=5766559", "title": "Sovetskaja Armija", "text": "L'Armata Sovietica () \u00e8 stata la denominazione dell'esercito dell'Unione Sovietica tra il febbraio del 1946 ed il dicembre del 1991, quando venne sostituito con le forze terrestri russe, anche se la data ufficiale di cessazione \u00e8 stata il 25 dicembre 1993. Fino al 25 febbraio 1946 la forza era conosciuta come l'Armata Rossa, istituita con decreto del 28 (15 secondo il calendario giuliano) gennaio 1918 \"per proteggere la popolazione, l'integrit\u00e0 territoriale e le libert\u00e0 civili nel territorio dello stato sovietico\".\nStruttura.\nLa loro struttura tra l'inizio degli anni cinquanta e la fine degli anni ottanta comprendeva le seguenti principali Armi:\nDopoguerra.\nAlla fine della seconda guerra mondiale, l'Armata Rossa contava 527 divisioni di fanteria, 43 divisioni d'artiglieria e oltre 300 brigate corazzate o meccanizzate; queste ultime erano in maggioranza concentrate in 24 corpi corazzati, ognuno con tre brigate corazzate e una motorizzata, e 14 corpi meccanizzati, ognuno con tre brigate meccanizzate e una brigata corazzata.\nL'esperienza maturata nella grande guerra patriottica aveva dato ai sovietici ampia fiducia nelle forze corazzate a tal punto che da quel momento il numero di reparti corazzati rimase praticamente invariato, mentre quelle che erano le forze di fanteria vennero tagliate di due terzi rispetto al periodo bellico. I corpi corazzati e meccanizzati del periodo finale della guerra vennero convertiti in divisioni corazzate, e dal 1957 le divisioni di fanteria vennero convertite in divisioni motorizzate costituite da tre reggimenti fucilieri motorizzati e un reggimento corazzato, per un totale di dieci battaglioni di fanteria motorizzata e sei battaglioni corazzati; Le divisioni corazzate avevano le proporzioni invertite.\nNel marzo 1946 venne costituito il Comando in capo delle forze terrestri sovietiche, che venne sciolto quattro anni pi\u00f9 tardi, per essere ricostituito nel 1955. Nel marzo del 1964, il comando supremo venne nuovamente sciolto per essere poi ricostituito nel novembre 1967.\nNel marzo 1946 il Maresciallo \u017dukov divenne capo delle forze terrestri sovietiche, ma nel mese di luglio dello stesso anno venne sostituito da Ivan Konev, che rimase in carica fino al 1950, quando la posizione di Comandante in capo delle Forze terrestri sovietiche venne abolita per cinque anni, un vuoto organizzativo che probabilmente \u00e8 stato associato in qualche modo con la guerra di Corea. Tra il 1945 e il 1948, le forze armate sovietiche subirono una riduzione da circa 11,3 milioni di uomini, a circa 2,8 milioni di uomini, una smobilitazione controllata prima, aumentando il numero di distretti militari a 33, poi ridotti a 21, nel 1946. Il personale delle forze terrestri venne ridotto da circa a circa .\nPer stabilire e proteggere gli interessi geopolitici sovietici nell'Europa orientale europei orientali dell'URSS, truppe dell'Armata Rossa che avevano liberato l'Europa orientale dal dominio nazista, nel 1945 sono rimasti sul posto per garantire regimi filosovietici in Europa orientale e a scopo di protezione contro eventuali attacchi provenienti dall'Europa. Altrove, essi potrebbero aver assistito il NKVD nella repressione della resistenza antisovietica resistenza in Ucraina occidentale (1941-1955). Truppe sovietiche, tra cui la 39\u00aa Armata, rimasero dislocate a Port Arthur e Dalian, sulla costa nord-orientale della Cina fino al 1955. Il controllo venne poi consegnato al nuovo governo comunista cinese.\nGuerra fredda.\nLe forze armate sovietiche sul territorio dell'URSS sono state ripartite tra i distretti militari. Erano 32 nel 1945. Sedici distretti sono rimasti dalla met\u00e0 degli anni settanta fino allo scioglimento dell'Unione Sovietica.\nLe armate migliori, pi\u00f9 addestrate e meglio equipaggiate dell'Esercito sovietico erano tuttavia concentrate nel Gruppo di forze sovietiche in Germania, che, schierate in Germania orientale, rappresentavano il punto di forza principale del Patto di Varsavia e sembravano in grado di superare, in caso di terza guerra mondiale, la resistenza degli eserciti della NATO e invadere l'Europa occidentale. Le forze sovietiche in Germania durante i lunghi anni della guerra fredda, si addestrarono intensamente per effettuare manovre offensive, contribuirono a controllare la situazione a Berlino e a sopprimere la Primavera di Praga.\nLe altre forze dell'Esercito sovietico dislocate in Europa orientale erano invece divise tra il Gruppo di Forze Settentrionali dislocate in Polonia, e il Gruppo di Forze Meridionali dislocate in Ungheria, che misero fine alla la rivoluzione ungherese del 1956. Nel 1958, le truppe sovietiche vennero ritirate dalla Romania. Il Gruppo delle Forze Centrali in Cecoslovacchia venne istituito dopo l'intervento del Patto di Varsavia contro la Primavera di Praga del 1968. Nel 1969, all'estremo confine orientale dell'Unione Sovietica, il conflitto di confine cino-sovietico ha indotto l'istituzione di un distretto militare, il 16\u00ba Distretto Militare dell'Asia Centrale ad Alma-Ata in Kazakistan.\nNel 1955, l'Unione Sovietica aveva costituito, con i suoi Stati alleati dell'Europa orientale, il Patto di Varsavia, formalizzando il controllo militare sovietico sulle forze armate di quei paesi. L'alleanza era guidata dal punto di vista militare dal Comandante supremo del Patto di Varsavia che fu sempre un altissimo ufficiale sovietico. L'esercito sovietico ha creato e diretto gli eserciti dell'Europa orientale a sua immagine per il resto della guerra fredda, modellandole per una potenziale invasione dell'Europa occidentale. In realt\u00e0 l'Esercito sovietico sembrava consapevole della non assoluta affidabilit\u00e0 delle forze alleate del Patto di Varsavia e mantenne sempre uno stretto controllo delle strutture di comando; i materiali pi\u00f9 moderni vennero assegnati con priorit\u00e0 alla Nationale Volksarmee della Repubblica Democratica Tedesca che costituiva l'esercito alleato pi\u00f9 affidabile ed efficiente.\nDopo il 1956, il premier Nikita Chru\u0161\u010d\u0451v ha ridotto le forze di terra per costruire le forze missilistiche strategiche, enfatizzando le capacit\u00e0 nucleari delle forze armate. Nel 1957, il maresciallo \u017dukov perse il suo posto al Politburo, per essersi opposto a queste riduzioni nelle forze di terra. Lo Stato Maggiore per tutto il periodo della guerra fredda ha pianificato una eventuale invasione dell'Europa occidentale e ci\u00f2 \u00e8 stato reso disponibile al pubblico solo dopo che i ricercatori tedeschi in seguito alla riunificazione tedesca e alla dissoluzione dell'Unione Sovietica, hanno ottenuto l'accesso agli archivi della Nationale Volksarmee l'esercito della Repubblica Democratica Tedesca.\nNel 1979 le truppe sovietiche entrarono in Afghanistan, per sostenere il suo governo comunista, appoggiando la fazione del Partito Democratico Popolare dell'Afghanistan di Babrak Karmal contro quella del presidente Amin che venne ucciso da un commando del KGB. Protagonisti furono gli Specnaz sovietici, reparti speciali, che fecero saltare il nodo di telecomunicazioni di Kabul, paralizzando il comando militare afghano e ottennero il controllo del Ministero dell'Interno. L'invasione dell'Afghanistan provoc\u00f2 l'intensificarsi della resistenza del movimento guerrigliero dei resistenza dei mujahidin e si concluse con il ritiro delle truppe sovietiche, ultimato il 15 febbraio 1989 in seguito agli accordi firmati nel 1988 a Ginevra.\nScioglimento dell'Unione Sovietica.\nDal 1985 al 1991 il leader sovietico Michail Gorba\u010d\u00ebv avvi\u00f2 un programma di riduzione delle spese militari che comportavano uno sforzo notevole per l'economia sovietica riducendo lentamente le dimensioni delle forze armate, e ritirando le truppe dall'Afghanistan nel 1989.\nTra il 19 e il 21 agosto 1991 venne tentato un colpo di Stato per deporre il presidente Gorba\u010d\u00ebv, organizzato dai neo-stalinisti presenti nel PCUS, ma il colpo di Stato fall\u00ec.\nL'8 dicembre 1991, i presidenti di Russia, Bielorussia, e Ucraina formalmente sciolsero l'URSS, costituendo la Comunit\u00e0 degli Stati Indipendenti. Michail Gorba\u010d\u00ebv si dimise il 25 dicembre 1991; il giorno successivo, il Soviet Supremo si dissolse e l'URSS si dissolse ufficialmente il 26 dicembre 1991. Nel corso dei successivi 18 mesi, gli sforzi politici per trasformare l'esercito dell'ex Unione Sovietica nell'esercito della CSI fallirono e le forze di stanza nelle repubbliche ex sovietiche diventarono formalmente le forze militari dei rispettivi nuovi Stati nati dallo scioglimento dell'Unione Sovietica.\nCon la dissoluzione dell'Unione Sovietica, anche l'esercito sovietico venne sciolto e i nuovi Stati che si costituirono si divisero il suo patrimonio. La divisione \u00e8 avvenuta in gran parte su base regionale, con i soldati sovietici dalla Russia a far parte del nuovo Esercito russo, mentre i soldati sovietici provenienti dal Kazakistan entrarono a far parte del nuovo Esercito Kazako. Di conseguenza, la maggior parte \u00e8 andato a quelle che erano le Forze di Terra sovietiche, tra cui la maggior parte dei missili superficie-superficie Scud e Scaleboard che sono stati inglobati nelle forze terrestri russe. Entro la fine del 1992, la maggior parte dei resti dell'esercito sovietico nella ex-repubbliche sovietiche era sciolto. Le forze militari che presidiavano l'Europa orientale, compresi i paesi baltici, gradualmente hanno fatto ritorno a casa tra il 1992 e il 1994.\nA met\u00e0 marzo 1992, il presidente russo Boris El'cin ha nominato il nuovo ministro della difesa russo, segnando un passo fondamentale nella creazione delle nuove forze armate russe. Le ultime vestigia della vecchia struttura di comando sovietica sono state disciolte nel giugno del 1993.\nNegli anni successivi, le forze terrestri ex sovietiche sono state ritirate dall'Europa centrale e orientale (compresi i paesi baltici), cos\u00ec come dalle repubbliche ex-sovietiche di Azerbaigian, Armenia, Uzbekistan, Kazakistan, Turkmenistan e Kirghizistan.\nAttualmente forze di terra russe sono presenti in Tagikistan, Georgia e in Transnistria.\nDopo la dissoluzione dell'Unione Sovietica, un considerevole numero di armi venne trasferita alle nuove forze armate degli stati emergenti alla periferia dell'ex Unione Sovietica, come ad esempio Armenia, Azerbaigian e Tagikistan\nAllo stesso modo, armi e altre attrezzature militari sono state lasciate dopo il ritiro sovietico dall'Afghanistan nel 1989\nAlcune di queste armi sono state vendute poi sul mercato nero o attraverso i mercanti di armi e sono finite nelle mani si organizzazioni terroristiche come al-Qaeda Un rapporto del 1999 ha affermato che la pi\u00f9 grande opportunit\u00e0 per le organizzazioni terroristiche di procurarsi armi \u00e8 nella ex Unione Sovietica.\nNel 2007, la Banca Mondiale ha stimato che, delle 500\u00a0milioni di armi da fuoco totali disponibili in tutto il mondo, 100\u00a0milioni erano dei Kala\u0161nikov e 75\u00a0milioni erano AK-47. Tuttavia, solo circa il 5\u00a0milioni di questi sono stati prodotti nella ex URSS\nComandanti in capo delle Forze terrestri sovietiche.\nComando in capo delle Forze terrestri abolito dal 26 marzo 1950 al 13 marzo 1955\nComando in capo delle Forze terrestri abolito dal 7 marzo 1964 all'11 luglio 1967\nNel periodo in cui il Comando in capo delle Forze terrestri \u00e8 stato abolito, le funzioni di comando delle forze di terra del Soviet Supremo dell'URSS sono state esercitate direttamente dal Ministero della Difesa e dallo Stato maggiore.\nDistintivi di grado dell'Armata Sovietica.\nPer i militari di truppa (fino a sergente anziano) era previsto un codice (\u0421\u0410, SA) che indicava \u0421\u043e\u0432\u0435\u0442\u0441\u043a\u0430\u044f \u0410\u0440\u043c\u0438\u044f (Sovetskaja Armija), Esercito sovietico.\nEquipaggiamento.\nNel 1990 l'esercito sovietico possedeva:"}
{"id": "5766568", "revid": "1543377", "url": "https://it.wikipedia.org/wiki?curid=5766568", "title": "Paolo Olmi", "text": "Biografia.\nPaolo Olmi inizia la sua carriera nel 1979 come direttore d'orchestra del Teatro Comunale di Bologna. Ha diretto opere e concerti in tutto il mondo (Tokyo, Berlino, Parigi, Chicago, Madrid, Lisbona, Venezia, Roma, Milano, Barcellona, Pechino, Shanghai). Ha diretto quasi tutti i titoli verdiani, opere di Puccini, Mozart, Donizetti, Giordano. Sotto la sua direzione si sono esibiti solisti come Gazzelloni, Salvatore Accardo, Uto Ughi, Maria Tipo, Weissember e cantanti come Georghiu, Guleghina, Kraus.\nDal 1990 al 1993 \u00e8 stato direttore principale e consulente artistico dell'Orchestra di Roma della Rai. \nDal 2006 al 2011 \u00e8 direttore musicale e consulente artistico dell'Opera National de Nancy et de Lorraine. \nDal 2002 a oggi, \u00e8 visiting professor presso la Guildhall School of Music and Drama di Londra.\nL'Orchestra dei giovani europei.\nAnimatore della vita musicale di Ravenna, ha creato l'Orchestra dei giovani europei, conosciuta nel mondo come Young musicians european orchestra."}
{"id": "5766569", "revid": "260676", "url": "https://it.wikipedia.org/wiki?curid=5766569", "title": "Palazzo Conte Federico", "text": "Il Palazzo Conte Federico \u00e8 un palazzo seicentesco di Palermo.\nStoria.\nSituato tra la via dei Biscottari e la Piazza Conte Federico, dentro le primitive mura della citt\u00e0 punica, il Palazzo Conte Federico \u00e8 uno dei pi\u00f9 antichi e prestigiosi edifici di Palermo. La sua torre arabo-normanna del XII secolo \u00e8 posta sul muro punico della vecchia citt\u00e0 e risulta decorata da due bifore, una normanna ed una aragonese, e dagli antichi stemmi della citt\u00e0 di Palermo, uno di epoca sveva e l'altro di epoca aragonese. Tale torre, chiamata \"Torre Busuemi\" o \"Torre di Scrigno\" ingloba un'antica porta di accesso alla citt\u00e0, Porta Busuemi (dall'arabo \"Bab el Soudan\": Porta dei Negri).\nLa dimora appartiene ai conti Federico che la acquisirono a met\u00e0 del XVII secolo con Gaspare Federico e Balsamo, conte di San Giorgio, che acquist\u00f2 l'ospizio grande di Porta Busuemi dai Padri Olivetani di Santa Maria dello Spasimo. La riconfigurazione del palazzo nelle forme odierne si deve proprio al conte di San Giorgio Gaspare Federico e Balsamo, mentre un suo erede, il conte Nicol\u00f2 Federico e Opezzinga, in seguito commission\u00f2 molte delle preziose decorazioni che arricchiscono il palazzo.\nDal cortile interno, finemente decorato in pietra ad intaglio da Giuseppe Venanzio Marvuglia nel 1750, ed attraverso uno scenografico scalone in marmo rosso, si accede al piano nobile, con i numerosi saloni che rispecchiano le diverse epoche attraverso le quali \u00e8 passata la storia del palazzo.\nNei vari saloni, arredati con mobili originali e quadri di insigni artisti dell'epoca, si possono ammirare i soffitti a cassettoni lignei dipinti del XV secolo, gli affreschi settecenteschi di Vito D'Anna e Gaspare Serenari e varie collezioni di armi e di ceramiche antiche. Tra le varie aree del palazzo va menzionata la \"Galleria del ballo\" dove svetta sul palco un pianoforte a coda che Wagner suon\u00f2 nel 1882 mentre soggiornava a Palermo.\nLo storico palazzo \u00e8 ancora oggi abitato dal conte Alessandro Federico."}
{"id": "5766570", "revid": "1226", "url": "https://it.wikipedia.org/wiki?curid=5766570", "title": "Project Nightmare", "text": ""}
{"id": "5766571", "revid": "33689", "url": "https://it.wikipedia.org/wiki?curid=5766571", "title": "Hunter's Moon", "text": "Hunter's Moon \u00e8 un videogioco di tipo sparatutto spaziale pubblicato nel 1987 per Commodore 64 da Thalamus Ltd. Dotato di una certa originalit\u00e0, ottenne perlopi\u00f9 buone recensioni dalle riviste dell'epoca, compreso un titolo di \"gioco caldo\" da \"Zzap!\". Venne sviluppato principalmente da Martin Walker, autore successivamente anche del successo \"Citadel\".\nModalit\u00e0 di gioco.\nIl giocatore controlla l'astronave \"Hunter\" che deve attraversare 16 sistemi stellari, composti in tutto da 128 livelli, per ritrovare la via di casa. Ciascun livello \u00e8 un'area di spazio bidimensionale con visuale dall'alto e scorrimento multidirezionale, popolata da citt\u00e0 aliene con struttura geometrica composte da cellule che si ripetono, come alveari. Alcune cellule \"operaie\" indistruttibili si spostano su percorsi predefiniti e generano le strutture lungo il proprio cammino.\nLa Hunter pu\u00f2 muoversi nelle 8 direzioni e sparare alle cellule fisse, distruggendole temporaneamente, ma verranno presto ricostruite dalle cellule operaie.\nUrtare contro oggetti fissi o mobili \u00e8 letale, il giocatore deve quindi aprirsi dei varchi sparando per poter attraversare le strutture al momento giusto. Lo scopo di ogni livello \u00e8 infatti raccogliere le cellule stellari nascoste all'interno delle citt\u00e0. La posizione degli obiettivi \u00e8 indicata anche in un piccolo radar.\nSe in pi\u00f9 si raccoglie la cellula stellare lampeggiante entro un tempo limite si ottiene una coordinata e con quattro coordinate si salta direttamente al prossimo sistema stellare, senza dover completare tutti i livelli.\nProgredendo nei sistemi, alcune cellule possono anche sparare delle spore letali; dopo aver preso una cellula stellare si \u00e8 protetti temporaneamente dalle spore. Altre difficolt\u00e0 che si aggiungono includono cellule stellari visibili solo al radar, operaie che cambiano direzione all'improvviso, muri indistruttibili.\nAl termine di ogni sistema c'\u00e8 un livello bonus in cui si pu\u00f2 sparare alle operaie per vincere una vita.\nMettendo in pausa il gioco si accede a un men\u00f9 a tendina con alcune funzionalit\u00e0:"}
{"id": "5766582", "revid": "62748", "url": "https://it.wikipedia.org/wiki?curid=5766582", "title": "Panata", "text": ""}
{"id": "5766594", "revid": "110157", "url": "https://it.wikipedia.org/wiki?curid=5766594", "title": "Wakako zake", "text": " \u00e8 un manga \"seinen\" di Chie Shinkyu. Pubblicata dal 2011 da Tokuma Shoten sulla rivista \"Monthly Comic Zenon\", la serie \u00e8 stata adattata prima in live action nel 2014 e poi in serie televisiva anime nell'estate 2015. Interpretata da Rina Takeda nel film e da Miyuki Sawashiro nell'anime, Wakako \u00e8 la protagonista della serie classificatasi al decimo posto tra quelle suggerite nel 2014 da Honya Club.\nTrama.\nOgni sera la office lady Wakako Murasaki cerca di soddisfare la sua vocazione da gourmet cenando nei locali che incontra lungo la strada di casa. Assaporando con cura e in solitudine ogni pasto, la giovane donna cerca di scoprire gli accostamenti migliori tra portate e bevande."}
{"id": "5766601", "revid": "1904508", "url": "https://it.wikipedia.org/wiki?curid=5766601", "title": "Visconti di Modrone (disambigua)", "text": ""}
{"id": "5766608", "revid": "290948", "url": "https://it.wikipedia.org/wiki?curid=5766608", "title": "Carica parziale", "text": ""}
{"id": "5766611", "revid": "77427862", "url": "https://it.wikipedia.org/wiki?curid=5766611", "title": "Guardia Imperiale Giapponese", "text": ""}
{"id": "5766612", "revid": "290948", "url": "https://it.wikipedia.org/wiki?curid=5766612", "title": "Carica totale", "text": ""}
{"id": "5766620", "revid": "767487", "url": "https://it.wikipedia.org/wiki?curid=5766620", "title": "La Once", "text": "La Once \u00e8 un documentario del 2014 diretto da Maite Alberdi."}
{"id": "5766621", "revid": "767487", "url": "https://it.wikipedia.org/wiki?curid=5766621", "title": "Magallanes (film)", "text": "Magallanes \u00e8 un film del 2015 diretto da Salvador del Solar."}
{"id": "5766623", "revid": "767487", "url": "https://it.wikipedia.org/wiki?curid=5766623", "title": "Vestido de novia", "text": "Vestido de novia \u00e8 un film del 2014 diretto da Marilyn Solaya."}
{"id": "5766624", "revid": "767487", "url": "https://it.wikipedia.org/wiki?curid=5766624", "title": "Condotta (film)", "text": "Condotta (\"Conducta\") \u00e8 un film del 2014 diretto da Ernesto Daranas. Il film \u00e8 stato tradotto in russo (traduttore Andrey Efremov) e mostrato al Festival cinematografico di Mosca nel 2014."}
{"id": "5766634", "revid": "767487", "url": "https://it.wikipedia.org/wiki?curid=5766634", "title": "Cipollino (film 1961)", "text": "Cipollino () \u00e8 un film d'animazione sovietico del 1961, tratto dal romanzo per bambini di Gianni Rodari \"Le avventure di Cipollino\".\nTrama.\nIl film comincia con le Guardie Limoncelle che inseguono Cipollino dicendo che l'avrebbero portato in prigione. Dopo la scena iniziale, si vede Cipollino che lucida le scarpe a degli ortaggi per aiutare la sua poverissima famiglia.\nUn giorno Sor Zucca costruisce una casetta minuscola su un prato di propriet\u00e0 delle Contesse del Ciliegio, zie del giovane Principe Ciliegia e reggenti del Regno della Frutta e degli Ortaggi. Il Cavalier Pomodoro, esattore delle tasse, dichiara che confischer\u00e0 la casetta, in quanto abusiva, per farne la cuccia del suo cane, ma Cipollino lo provoca accusandolo di essere un ladro. Il cavaliere allora cerca di strappargli il ciuffo rispondedogli: \"Schizzetto impertinente! Ti faccio a fettine!!\" ma Cipollino gli risponde: \"Mi avete chiamato Schizzetto? Bella idea\" e gli schizza del succo di cipolla negli occhi, facendolo a piangere.\nI paesani nascondono la casetta di Sor Zucca nel bosco, ma il cavaliere Pomodoro ha la sua vendetta: prima incarcera il padre di Cipollino, che si era accusato per salvare il figlio, poi dice alle Guardie Limoncelle di catturare tutti i sudditi che si rifiutano di pagare le tasse del General Limone e di portarli in prigione.\nCipollino e la sua amichetta Ravanella si legano d'amicizia col Principe Ciliegia, che ha un animo gentile e un forte senso della giustizia, e chiedono il suo aiuto per liberare i prigionieri. Le contesse, terrorizzate dalla descrizione di Cipollino che fatto loro il Cavalier Pomodoro, che l'ha presentato come un pericoloso ribaldo, abbandonano il paese. Cipollino sfugge dalle grinfie dell'investigatore Carotone, ma poco dopo viene catturato anch'egli. Grazie ai suoi amici rimasti liberi riesce per\u00f2 a fuggire e a liberare gli altri prigionieri, interrompendo un discorso del General Limone che annunicava l'istituzione di nuove tasse e la demolizione della casa di Sor Zucca a forza di cannonate. Il generale viene investito da un cannone impazzito, mentre Pomodoro e le guardie rimaste si danno alla fuga. Cipollino e i suoi amici possono allora ricostruire il regno.\nDistribuzione.\nIl film usc\u00ec nelle sale cinematografiche sovietiche nel 1961. In Italia fu distribuito in VHS nel 1997 dall'Alfadedis Entertainment."}
{"id": "5766635", "revid": "287204", "url": "https://it.wikipedia.org/wiki?curid=5766635", "title": "Prima Lega 1937-1938 (calcio)", "text": "La Prima Lega 1937-1938 \u00e8 stata la 36\u00aa edizione del campionato svizzero di calcio di Prima Lega (seconda divisione).\nLe squadre partecipanti erano 24, suddivise in due gironi di 12 squadre ciascuno. La squadra vincitrice \u00e8 stata il La Chaux-de-Fonds, promosso in Lega Nazionale 1938-1939.\nGruppo est.\nClassifica finale.\nLegenda:\nNote:\nGruppo ovest.\nClassifica finale.\nLegenda:\nNote:"}
{"id": "5766637", "revid": "287204", "url": "https://it.wikipedia.org/wiki?curid=5766637", "title": "Cipollino (film)", "text": ""}
{"id": "5766638", "revid": "271907", "url": "https://it.wikipedia.org/wiki?curid=5766638", "title": "Artista del Popolo della Federazione Russa", "text": ""}
{"id": "5766639", "revid": "1762097", "url": "https://it.wikipedia.org/wiki?curid=5766639", "title": "Jeanne Baret", "text": "Fece parte della spedizione di Louis Antoine de Bougainville sulle navi \"La Boudeuse\" ed \"\u00c9toile\" nel 1766-1769. Baret \u00e8 considerata la prima donna ad aver compiuto la circumnavigazione del globo.\nJeanne Baret partecip\u00f2 alla spedizione travestita da uomo, facendosi chiamare Jean Baret. Si arruol\u00f2 come valletto e assistente del naturalista Philibert Commerson poco prima che Bougainville salpasse dalla Francia. Secondo il racconto di Bougainville, Baret stessa era un'esperta botanica.\nBiografia.\nGiovent\u00f9.\nJeanne Baret nacque il 27 luglio 1740 nel villaggio di La Comelle nella regione francese della Borgogna. La registrazione del suo battesimo \u00e8 tuttora esistente e la identifica come la legittima erede di Jean Baret e Jeanne Pochard. Il padre era un bracciante, a quanto sembra analfabeta dato che non firm\u00f2 il registro parrocchiale.\nNon si conosce nulla degli anni di giovent\u00f9 di Baret. Fu lei a dire a Bougainville di essere orfana e di aver perso la propria fortuna per una causa legale prima di travestirsi da uomo. Mentre potrebbe essere vero il fatto di essere rimasta orfana data la bassa aspettativa di vita del tempo, gli storici concordano sul fatto che altri dettagli della storia raccontata a Bougainville furono inventati per scagionare Commerson dall'accusa di complicit\u00e0 nel travestimento. La Borgogna era al tempo una della province francesi pi\u00f9 arretrate per quanto riguarda la qualit\u00e0 della vita del ceto basso, ed \u00e8 probabile che la famiglia di Baret fosse povera.\nUno dei misteri della vita di Baret fu come apprese i primi rudimenti di istruzione, come ad esempio saper firmare i documenti legali che permisero di capire che non era analfabeta. Uno dei suoi biografi, Glynis Ridley, ipotizz\u00f2 che la madre potesse essere di discendenza ugonotta, un gruppo con un'importante tradizione letteraria, non comune tra il volgo del tempo. Un altro biografo, John Dunmore, crede che le possa essere stato insegnato dal sacerdote parrocchiale o da un membro della piccola nobilt\u00e0 locale.\nRelazione con Commerson.\nA un certo punto, tra il 1760 e il 1764, Baret fu assunta come casalinga presso il naturalista Philibert Commerson, che si era trasferito a Toulon-sur-Arroux, circa 20 km a sud di La Comelle in seguito al matrimonio contratto nel 1760. La moglie di Commerson, sorella del sacerdote parrocchiale, mor\u00ec poco dopo aver dato alla luce un figlio nell'aprile del 1762, e sembra probabile che Baret si prese in carico la cura della casa di Commerson in quel periodo se non addirittura prima.\n\u00c8 anche evidente che Baret e Commerson ebbero una relazione personale, dato che Baret rimase incinta nel 1764. Secondo la legge francese del tempo, le donne che restavano incinte fuori dal matrimonio dovevano richiedere un \"certificato di maternit\u00e0\" nel quale potevano fare il nome del padre del figlio. Il certificato di Baret, dell'agosto del 1764, si \u00e8 conservato; fu compilato in una citt\u00e0 distante 30 km, con la testimonianza di altri due uomini non del posto. Non fece il nome del padre del bambino, ma gli storici non hanno dubbi che si trattasse di Commerson, e che sia stato lo stesso Commerson ad aver organizzato il tutto con l'avvocato e i testimoni.\nPoco dopo Baret e Commerson si trasferirono a Parigi, dove lei continu\u00f2 a gestirgli la casa. Sembra che in questo periodo Baret cambi\u00f2 il proprio nome in \"Jeanne de Bonnefoy\". Il figlio, nato nel dicembre 1764, prese il nome di Jean-Pierre Baret. Baret partor\u00ec presso l'Ospedale dei Trovatelli di Parigi. Fu subito affidato a una madre adottiva, ma mor\u00ec nell'estate del 1765. Commerson aveva affidato il figlio legittimo al cognato di Toulon-sur-Arroux, e non lo vide pi\u00f9 per il resto della vita.\nNel 1765 Commerson fu invitato a unirsi alla spedizione di Bougainville. Esit\u00f2 ad accettare dato che era di salute cagionevole; chiese l'aiuto di Baret come infermiera e casalinga, affidandole anche la propria collezione di carte. Il suo incarico gli dava diritto ad avere un servitore, pagato dalle casse reali, ma le donne erano proibite sulle navi francesi di quel periodo. A un certo punto prese forma l'idea di travestire Baret per permetterle di accompagnare Commerson. Per evitare i controlli, si un\u00ec alla spedizione poco prima della partenza, affermando di non conoscere Commerson.\nPrima di lasciare Parigi, Commerson redasse un testamento nel quale lasci\u00f2 a \"Jeanne Baret, nota come de Bonnefoi, mia casalinga\", una somma forfettaria di 600 lire oltre agli stipendi arretrati e all'arredamento dell'appartamento di Parigi. La storia che Baret raccont\u00f2 a Bougainville fu studiata per discolpare Commerson dall'accusa di coinvolgimento nella truffa, ma data la loro precedente relazione \u00e8 altamente improbabile che Commerson non ne fosse a conoscenza.\nCon Bougainville.\nBaret e Commerson si unirono alla spedizione di Bougainville nel porto di Rochefort a fine dicembre del 1766. Furono assegnati alla nave magazzino, la \"\u00c9toile\". Data l'enorme quantit\u00e0 di cose portate a bordo da Commerson, il capitano della nave, Fran\u00e7ois Chesnard de la Giraudais, concesse l'uso della sua ampia cabina a Commerson e al suo \"assistente\". Questo permise a Baret molta pi\u00f9 privacy di quanta ne avrebbe avuta vivendo col resto dell'equipaggio.\nOltre al racconto pubblicato da Bougainville, la storia di Baret appare in tre altre memorie sopravvissute al viaggio: un diario tenuto unitamente da Commerson e Pierre Duclos-Guyot; un diario del principe di Nassau-Siegen, un passeggero pagante a bordo della \"Boudeuse\"; e una memoria di Fran\u00e7ois Viv\u00e8s, chirurgo a bordo dell\"\u00c9toile\". Viv\u00e8s ebbe molto da dire su Baret, ma le sue memorie non sono del tutto affidabili perch\u00e9 lui e Commerson litigarono durante il viaggio e il suo racconto, scritto in gran parte dopo i fatti, \u00e8 pieno di insinuazioni e commenti cattivi nei confronti di Commerson e Baret.\nCommerson soffr\u00ec di mal di mare e ulcere ricorrenti alla gamba nella prima parte del viaggio, e probabilmente Baret pass\u00f2 molto tempo a curarlo. A parte la cerimonia di passaggio dell'equatore, descritta da Commerson con qualche dettaglio, ci fu poco da fare per i botanici prima che l\"\u00c9toile\" raggiungesse Montevideo. Qui iniziarono le esplorazioni di pianure e montagne circostanti. La gamba di Commerson dava ancora problemi e sembra che Baret abbia svolto buona parte dei compiti, trasportando provviste e campioni. A Rio de Janeiro, luogo pericoloso in cui il capitano della \"\u00c9toile\" fu ucciso a riva poco dopo il loro arrivo, Commerson era ufficialmente confinato sulla nave per curarsi la gamba, ma lui e Baret raccolsero comunque campioni di fioritura di una pianta che chiamarono Bougainvillea.\nDopo una seconda visita a Montevideo, la successiva occasione di lavoro per i botanici fu la Patagonia dove le navi rimasero in attesa dei venti favorevoli per attraversare lo stretto di Magellano. Qui Baret accompagn\u00f2 Commerson in molte escursioni nell'aspro territorio guadagnandosi una reputazione per il coraggio e la resistenza. Commerson, di nuovo ostacolato dal dolore alla gamba, defin\u00ec Baret la propria \"bestia da soma\" per queste spedizioni. Oltre al lavoro manuale, Baret dovette raccogliere piante, pietre e conchiglie, e aiut\u00f2 Commerson a organizzare e catalogare i campioni.\nI vari racconti sulla spedizione narrano in modo differente il modo in cui fu scoperto il vero sesso di Baret. Secondo Bougainville, voci secondo cui Baret sarebbe stata una donna avevano iniziato a circolare da tempo, ma il sesso fu confermato solo quando la spedizione raggiunse Tahiti nell'aprile del 1768. Non appena lei e Commerson sbarcarono per svolgere il lavoro di botanici, Baret fu immediatamente circondata da tahitiani che affermarono trattarsi di una donna. Fu necessario farla ritornare sulla nave per proteggerla dai tahitiani eccitati. Bougainville narr\u00f2 l'incidente nel proprio diario alcune settimane dopo, quando ebbe occasione di visitare la \"\u00c9toile\" per discuterne personalmente con Baret.\nNel proprio racconto, Viv\u00e8s riporta molte speculazioni sul sesso di Baret gi\u00e0 all'inizio del viaggio, e afferma che Baret avrebbe dichiarato di essere un eunuco quando gli fu chiesto esplicitamente da La Giraudais (il cui diario ufficiale \u00e8 andato perduto). Il racconto di Bougainville sullo smascheramento di Baret a Tahiti non \u00e8 confermato dagli altri narratori della spedizione, nonostante Viv\u00e8s descriva un incidente simile in cui Baret venne accusata di essere una donna da parte del tahitiano Ahu-toru a bordo della nave. Viv\u00e8s racconta anche un diverso incidente in Nuova Irlanda a met\u00e0 luglio, quando Baret fu colta di sorpresa nuda, ed \"esaminata\" da un gruppo di altri inservienti della spedizione. Anche Duclos-Guyot e Nassau-Siegen affermarono che Baret fu scoperta essere una donna in Nuova Irlanda, ma senza citarne i dettagli.\nAhu-toru torn\u00f2 in Francia con la spedizione e gli fu in seguito chiesto di Baret. I moderni studiosi credono che Ahu-toru pensasse veramente che Baret fosse una donna travestita, o una \"mahu\". In ogni caso altri nativi tahitiani parlarono di una donna facente parte della spedizione di Bougainville ai successivi visitatori dell'isola, compresi James Cook nel 1769 e Domingo de Bonechea nel 1772.\nDopo aver attraversato il Pacifico, la spedizione rimase gravemente a corto di provviste. Dopo una breve sosta per il rifornimento nelle Indie orientali olandesi, le navi fecero una sosta pi\u00f9 lunga presso l'isola di Mauritius nell'oceano Indiano. Quest'isola, nota come Isle de France, era ai tempi un importante porto commerciale francese. Commerson fu felice di scoprire che il vecchio amico botanico Pierre Poivre era al servizio del governatore dell'isola, e Commerson e Baret rimasero come ospiti di Poivre. Probabilmente anche Bougainville sostenne questa sistemazione, dato che la cosa gli permetteva di liberarsi del problema di avere illegalmente una donna a bordo.\nA Mauritius Baret continu\u00f2 a essere assistente e casalinga di Commerson. \u00c8 probabile che lo abbia accompagnato in Madagascar e sull'isola di Bourbon nel 1770-1772. Commerson continu\u00f2 ad avere gravi problemi di salute e mor\u00ec a Mauritius nel febbraio 1773. Le sue risorse finanziarie sull'isola erano ridotte al minimo, il patrono Poivre era stato richiamato a Parigi e Baret si ritrov\u00f2 senza la possibilit\u00e0 di tornare in Francia per reclamare i soldi lasciatile dal testamento di Commerson.\nVecchiaia.\nDopo la morte di Commerson, sembra che Baret abbia trovato lavoro in una taverna di Port Louis per qualche tempo. Il 17 maggio 1774 spos\u00f2 Jean Dubernat, ufficiale dell'esercito francese che aveva fatto tappa sull'isola durante il viaggio di ritorno in Francia.\nNon si sa quando Baret e il marito giunsero in Francia, completando quindi la circumnavigazione. Probabilmente fu nel 1775. Nell'aprile 1776 ricevette i soldi del testamento di Commerson dopo averne fatto richiesta al procuratore generale. Con questi soldi si stabil\u00ec con Dubernat nel suo villaggio nativo di Saint-Aulaye, dove probabilmente trov\u00f2 lavoro come fabbro.\nNel 1785 a Baret fu concessa una pensione di 200 lire l'anno dal ministero della marina. Il documento ufficiale chiarisce il motivo di tale concessione:\nMor\u00ec a Saint-Aulaye il 5 agosto 1807, all'et\u00e0 di 67 anni.\nRetaggi e controversie.\nCommerson diede a molte piante il nome di amici e conoscenti. Una di loro, un arbusto alto con foglie verde scuro e fiori bianchi scoperta in Madagascar, prese il nome di \"Baretia bonafidia\". Ma il nome scelto da Commerson non sopravvisse dato che gli era gi\u00e0 stato dato un nome quando i suoi racconti raggiunsero Parigi; successivamente \u00e8 diventata nota col nome di Turraea. Nonostante oltre settanta specie abbiano preso il nome di Commerson, solo una, la \"Solanum baretiae\", rende onore a Baret.\nPer molti anni il diario pubblicato da Bougainville, popolare best seller a quei tempi, sia nella traduzione inglese sia nell'originale francese, fu l'unica fonte disponibile riguardo a Baret. Studiosi successivi hanno scoperto altri documenti sulla sua vita, ma molte delle nuove informazioni rimangono semisconosciute e inaccessibili al grande pubblico, soprattutto fuori dalla Francia. La prima biografia in inglese di Baret, scritta da John Dunmore, fu pubblicata solo nel 2002, e solo in Nuova Zelanda. Altri articoli apparvero su riviste specialistiche.\nLa biografia di Baret scritta nel 2010 da Glynis Ridley, \"The Discovery of Jeanne Baret\", port\u00f2 Baret all'attenzione del grande pubblico permettendo di smentire alcune vecchie idee sbagliate riguardo alla sua vita. In ogni caso, la biografia di Ridley fu molto criticata per il fatto di basarsi su improbabili ipotesi non corroborate da altre fonti primarie o secondarie."}
{"id": "5766640", "revid": "1592097", "url": "https://it.wikipedia.org/wiki?curid=5766640", "title": "Jeanne Bar\u00e9", "text": ""}
{"id": "5766641", "revid": "19933", "url": "https://it.wikipedia.org/wiki?curid=5766641", "title": "Jean Baret", "text": ""}
{"id": "5766642", "revid": "19933", "url": "https://it.wikipedia.org/wiki?curid=5766642", "title": "Jeanne Barret", "text": ""}
{"id": "5766643", "revid": "1573940", "url": "https://it.wikipedia.org/wiki?curid=5766643", "title": "Scotognapha juangrandica", "text": "Scotognapha juangrandica \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: Juan Grande sull'isola Gran Canaria e, in aggiunta, il suffisso -ica che indica l'appartenenza.\nCaratteristiche.\nL'olotipo maschile rinvenuto ha lunghezza totale \u00e8 di 7,54mm; la lunghezza del cefalotorace \u00e8 di 3,90mm; e la larghezza \u00e8 di 2,73mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto in un'area rocciosa nei pressi del mare, in localit\u00e0 Juan Grande, sull'isola Gran Canaria.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766649", "revid": "1573940", "url": "https://it.wikipedia.org/wiki?curid=5766649", "title": "Larvivora cyane", "text": "Il pettirosso blu siberiano (Larvivora cyane ()) \u00e8 un uccello passeriforme della famiglia Muscicapidae.\nDistribuzione e habitat.\nQuesta specie nidifica in Russia, Cina, Giappone e Corea e sverna in India, Nepal, nella penisola indocinese e in Indonesia.\nTassonomia.\nSono note le seguenti sottospecie:"}
{"id": "5766651", "revid": "729019", "url": "https://it.wikipedia.org/wiki?curid=5766651", "title": "Ferdinando Del Carretto di Novello", "text": ""}
{"id": "5766652", "revid": "1573940", "url": "https://it.wikipedia.org/wiki?curid=5766652", "title": "Mumba (Chililabombwe)", "text": "Mumba \u00e8 un ward dello Zambia, parte della Provincia di Copperbelt e del Distretto di Chililabombwe."}
{"id": "5766660", "revid": "1573940", "url": "https://it.wikipedia.org/wiki?curid=5766660", "title": "Kasompe", "text": "Kasompe \u00e8 un ward dello Zambia, parte della Provincia di Copperbelt e del Distretto di Chingola."}
{"id": "5766661", "revid": "1573940", "url": "https://it.wikipedia.org/wiki?curid=5766661", "title": "Mimbula", "text": "Mimbula \u00e8 un ward dello Zambia, parte della Provincia di Copperbelt e del Distretto di Chingola."}
{"id": "5766662", "revid": "439868", "url": "https://it.wikipedia.org/wiki?curid=5766662", "title": "Valentina Zambra", "text": "Biografia.\nPrima donna ammessa (sia pure come auditrice) al Liceo Ginnasio di Trento, dopo lo scoppio della guerra Valentina si trasferisce a Innsbruck, dove ottiene il diploma di maturit\u00e0 nel ginnasio femminile locale. Sempre nella citt\u00e0 austriaca Zambra si iscrive a medicina e ha modo di fare le prime esperienze pratiche negli ospedali austriaci, dove l'esercito l'aveva inviata per sopperire alla mancanza di personale; una volta tornata la pace, la donna decide di proseguire gli studi a Padova, dove si laurea in medicina e chirurgia. \nValentina si perfeziona ulteriormente a Genova e a Pavia: nella citt\u00e0 ligure, in cui risiede dal 1923 al 1925, lavorando principalmente all'interno della clinica universitaria, ottiene il titolo di medico scolastico e di ufficiale sanitario; nella citt\u00e0 lombarda si specializza, nel 1934, in pediatria. Accanto alla formazione teorica, Zambra lavor\u00f2 contemporaneamente anche a contatto con i pazienti: se gi\u00e0 a Genova aveva prestato servizio negli ambulatori profilattici infantili locali per l'assistenza contro la tubercolosi (mentre frequentava un corso di ostetricia d'urgenza), dal 1925 oper\u00f2 come libera professionista nelle scuole rurali, materne, consultori e ambulatori pediatrici del Trentino e dell'Alto Adige; questa sua pluriennale esperienza le garant\u00ec il posto, mantenuto fino al 1968 di medico dirigente dei consultori pediatrici ONMI (Opera nazionale maternit\u00e0 e infanzia) della provincia di Trento. Anche dopo il pensionamento, la donna continu\u00f2 a lavorare: fu solo la morte, sopraggiunta il 12 novembre del 1984 a causa di un ictus cerebrale che l'aveva colpita circa un mese prima e immobilizzata nel suo lettino dell'Ospedale Santa Chiara di Trento, che si concluse la sua attivit\u00e0.\nValentina Zambra si distinse, in vita, per la comprensione e la premura con cui sempre si fece carico dei propri pazienti, a dispetto dell'immagine burbera che di lei ci si era fatta in citt\u00e0: nel caso in cui tra i suoi clienti vi fossero delle persone in grave stato d'indigenza, infatti, non solo ella si premurava di visitarle gratis, ma provvedeva spesso a fornire loro medicine e aiuti economici di diverso tipo, ricoprendo inoltre per le mamme, pi\u00f9 che un ruolo istituzionale, un ruolo educativo, insistendo su temi quali le cure preventive, l'igiene o l'alimentazione sana."}
{"id": "5766663", "revid": "1573940", "url": "https://it.wikipedia.org/wiki?curid=5766663", "title": "Dibamus", "text": "Dibamus \u00e8 un genere di sauri della famiglia Dibamidae.\nDescrizione.\nLe femmine sono del tutto prive di arti mentre nei maschi essi sono ridotti a vestigia prive di funzione ambulatoria. Gli occhi sono anch'essi vestigiali e sono ricoperti da una squama. Le ossa del cranio sono fuse insieme e formano una struttura compatta atta allo scavo.\nBiologia.\nSono organismi fossori che vivono nel sottosuolo delle foreste.\nTassonomia.\nIl genere comprende le seguenti specie:\nDistribuzione e habitat.\nLe specie del genere \"Dibamus\" sono diffuse nelle foreste tropicali del sudest asiatico, dell'Indonesia, delle Filippine e della Nuova Guinea. "}
{"id": "5766666", "revid": "77429378", "url": "https://it.wikipedia.org/wiki?curid=5766666", "title": "D\u00e8i dell'Olimpo", "text": ""}
{"id": "5766677", "revid": "1573940", "url": "https://it.wikipedia.org/wiki?curid=5766677", "title": "Scotognapha medano", "text": "Scotognapha medano \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: El Medano sull'isola di Tenerife.\nCaratteristiche.\nL'olotipo maschile rinvenuto ha lunghezza totale \u00e8 di 6,85mm; la lunghezza del cefalotorace \u00e8 di 3,25mm; e la larghezza \u00e8 di 2,51mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto in un'area sabbiosa nei pressi del mare, in localit\u00e0 El Medano, sull'isola di Tenerife.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766678", "revid": "1494169", "url": "https://it.wikipedia.org/wiki?curid=5766678", "title": "Cleanskin", "text": ""}
{"id": "5766679", "revid": "729019", "url": "https://it.wikipedia.org/wiki?curid=5766679", "title": "Hainault (metropolitana di Londra)", "text": "Hainault \u00e8 una stazione della linea Central della metropolitana di Londra.\nPresso la stazione si trova uno dei tre depositi della linea Central.\nStoria.\nLa stazione \u00e8 stata aperta il 1\u00ba maggio 1903, come parte della tratta Woodford-Ilford della Great Eastern Railway (GER). La linea \u00e8 stata progettata per stimolare lo sviluppo suburbano ma \u00e8 stata chiusa il 1\u00ba ottobre 1908 per carenza di passeggeri e non \u00e8 stata pi\u00f9 riaperta fino al 3 marzo 1930. Nel 1923, la compagnia che gestiva questa ferrovia \u00e8 confluita con altre per creare la London &amp; North Eastern Railway (LNER) come conseguenza della legge sulle ferrovie del 1921 (\"Railways Act)\". Come parte del programma quinquennale (dal 1935 al 1940) noto come \"New Works Programme\" del London Passenger Transport Board, la maggior parte di questa tratta \u00e8 stata convertita in metropolitana ed \u00e8 diventata parte della linea Central. Nonostante questi lavori di conversione siano stati cominciati nel 1938, sono stati sospesi con lo scoppio della seconda guerra mondiale nel 1939 e ripresi solamente nel 1946.\nI servizi di treni a vapore che servivano questa linea, tra cui la stazione di Hainault, sono stati sospesi il 29 novembre 1947 e il servizio della linea Central diretto verso il centro di Londra via Gants Hill, effettuato da treni elettrificati, \u00e8 cominciato il 31 maggio 1948. La linea da Newbury Park e Hainault, infatti, era stata elettrificata pochi mesi prima ed era inizialmente utilizzata per il transito di treni vuoti diretti al nuovo deposito di Hainault. I servizi per Woodford, via Grange Hill, sono stati invece reintrodotti il 21 novembre 1948.\nDurante l'esercizio della stazione, varie modifiche sono state effettuate sulla struttura di questa. \u00c8 stata, per esempio, costruita una nuova banchina a isola sul lato occidentale della stazione sia per permettere ai servizi provenienti da Gants Hill che in questa stazione hanno termine, ovvero la maggior parte dei treni, di attestarsi, sia per permettere l'accesso ai treni al deposito di Hainault. Questo, situato a nord della stazione, il maggiore deposito di treni della parte orientale della linea. L'edificio del deposito \u00e8 stato completato nel 1939 ed \u00e8 stato inizialmente usato dall'US Army Transportation Corps (un corpo dell'esercito statunitense addetto al trasporto delle armi) fino alla fine della guerra.\nDalla met\u00e0 degli anni sessanta ai primi anni novanta, la tratta Hainault-Woodford era marcatamente separata dal resto della linea Central; si usavano, infatti, treni a tre carrozze (solo successivamente a quattro carrozze) due delle quali erano dello stock del 1960, mentre quella centrale era dello stock del 1938. Ad oggi, questa separazione \u00e8 stata abolita, le carrozze dello stock del 1960 sono state ritirate, e oggi la tratta \u00e8 operata con gli stessi treni. dello stock del 1992, provenienti dal centro di Londra e Gants Hill.\nProgetti.\nLa stazione \u00e8 stata recentemente il focus di un programma di ristrutturazione. La biglietteria \u00e8 stata restaurata e un nuovo ufficio del capostazione nella biglietteria stessa \u00e8 stato completato nel giugno del 2009. La stazione \u00e8 stata inoltre dotata di ascensori per permettere un accesso privo di barriere architettoniche fino ai binari. Queste ascensori hanno il record di essere i meno alti dell'intera rete metropolitana londinese, con un .\nInterscambi.\nNelle vicinanze della stazione effettuano fermata una linea automobilistica, gestita da London Buses.\nLa stazione di Hainault dista solamente 800 metri dalla stazione di Fairlop, che pu\u00f2 essere vista dalle banchine dei binari. I treni della linea Central impiegano appena 65 secondi, di media, per viaggiare tra le due stazioni. Ciononostante il pi\u00f9 breve tragitto compiuto a piedi o in auto tra queste \u00e8 considerevolmente pi\u00f9 lungo.\nServizi.\nLa stazione dispone di:"}
{"id": "5766680", "revid": "1573940", "url": "https://it.wikipedia.org/wiki?curid=5766680", "title": "Scotognapha haria", "text": "Scotognapha haria \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: Har\u00eda sull'isola di Lanzarote.\nCaratteristiche.\nL'olotipo maschile rinvenuto ha lunghezza totale \u00e8 di 8,43mm; la lunghezza del cefalotorace \u00e8 di 4,21mm; e la larghezza \u00e8 di 3,07mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto nella foresta montana a sud della localit\u00e0 di Har\u00eda, sull'isola di Lanzarote.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766681", "revid": "729019", "url": "https://it.wikipedia.org/wiki?curid=5766681", "title": "Kentish Town (metropolitana di Londra)", "text": "Kentish Town \u00e8 una fermata della linea Northern della metropolitana di Londra.\nStoria.\nLa stazione di Kentish Town fu inaugurata dalla Charing Cross, Euston &amp; Hampstead Railway\n(CCE&amp;HR, antenata della linea Northern), nel 1907.\nLa stazione fu progettata da Leslie Green e presenta la classica facciata \u2014 in terracotta rossa con finestre semi-circolari al primo piano \u2014 comune alla maggior parte delle stazioni originali della CCE&amp;HR e delle sue \"sorelle\", la Baker Street &amp; Waterloo Railway e la Great Northern Piccadilly &amp; Brompton Railway, aperte l'anno precedente.\nAll'apertura, la stazione successiva verso sud era South Kentish Town, ma tale scalo venne chiuso nel 1924 per scarsit\u00e0 di utilizzatori.\nInterscambi.\nLa fermata costituisce un tutt\u2019uno con la stazione ferroviaria omonima.\n\u00c8 permesso, inoltre, l'interscambio con la stazione di Kentish Town West della London Overground, sulla North London Line.\nNelle vicinanze della stazione effettuano fermata alcune linee urbane automobilistiche, gestite da London Buses."}
{"id": "5766682", "revid": "77429563", "url": "https://it.wikipedia.org/wiki?curid=5766682", "title": "Karl Blechen", "text": ""}
{"id": "5766683", "revid": "729019", "url": "https://it.wikipedia.org/wiki?curid=5766683", "title": "Moorgate (metropolitana di Londra)", "text": "Moorgate \u00e8 una stazione della metropolitana di Londra, servita dalle linee Circle, Hammersmith &amp; City, Metropolitan e Northern.\nStoria.\nLa stazione \u00e8 stata aperta, per la prima volta, dalla Metropolitan Railway nel dicembre del 1865, quando si estendeva lungo il suo percorso originale tra Paddington e Farringdon.\nI binari della Northern line sono stati aperti dalla City &amp; South London Railway (C&amp;SLR) nel febbraio del 1900 e la stazione \u00e8 stata denominata come \"Moorgate Street\". Questa stazione era il capolinea settentrionale dei servizi provenienti da Stockwell, a sud del Tamigi. La linea \u00e8 stata estesa verso Angel l'anno successivo.\nLa stazione di Moorgate \u00e8 stata completamente rinnovata a livello dei binari e a livello stradale negli anni sessanta. Il riallineamento delle banchine di 460 metri ha permesso il raddrizzamento della linea per Barbican, spostandola verso sud, per facilitare lo sviluppo del Barbican Estate.\nProgetti.\nIl progetto del Crossrail prevede che la biglietteria occidentale della futura stazione di Liverpool Street sar\u00e0 situata appena a est della stazione di Moorgate. Al contempo sar\u00e0 realizzato un interscambio che permetter\u00e0 di collegare Moorgate alla linea Central, a Liverpool Street.\nStrutture e impianti.\nSi trova all'interno della \"Travelcard Zone 1\".\nInterscambi.\nLa fermata costituisce un importante interscambio con la stazione ferroviaria di Moorgate, di National Rail.\nNelle vicinanze della stazione effettuano fermata numerose linee urbane automobilistiche, gestite da London Buses.\nServizi.\nLa stazione dispone di:"}
{"id": "5766686", "revid": "1573940", "url": "https://it.wikipedia.org/wiki?curid=5766686", "title": "Scotognapha wunderlichi", "text": "Scotognapha wunderlichi \u00e8 un ragno appartenente alla famiglia Gnaphosidae.\nEtimologia.\nIl nome della specie \u00e8 in onore dell'aracnologo tedesco Wunderlich (1939-), che raccolse questi esemplari nel maggio-giugno del 1988.\nCaratteristiche.\nL'olotipo maschile rinvenuto ha lunghezza totale \u00e8 di 5,82mm; la lunghezza del cefalotorace \u00e8 di 2,75mm; e la larghezza \u00e8 di 2,10mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto a 600 metri di altitudine, sul Barranco de Agaete, nell'isola Gran Canaria.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766704", "revid": "726373", "url": "https://it.wikipedia.org/wiki?curid=5766704", "title": "Wonder 3", "text": ", conosciuto anche semplicemente come W3, \u00e8 un manga di Osamu Tezuka trasposto in una serie anime di 52 episodi in bianco e nero nel 1965-66. Tratta delle avventure di tre agenti provenienti dallo spazio che vengono inviati sulla Terra per determinare se il pianeta - che costituisce una minaccia per l'intero universo - debba venire distrutto o meno. Gli agenti (Capitan B\u00f8kko, Nokko, e Pukko) sono in apparenza di origine umanoide, ma all'arrivo sulla Terra assumono le sembianze rispettivamente di un coniglio, un cavallo e una papera, animali precedentemente catturati nella loro qualit\u00e0 d'esempi di forme di vita terrestri. Mentre si trovano sul pianeta viaggiano su di un veicolo a forma di pneumatico capace di raggiungere enormi velocit\u00e0 e di nome Big Wheel: esso pu\u00f2 viaggiare sia su terra che su acqua e, con opportune modifiche, anche attraverso l'aria.\nLa storia \u00e8 stata pubblicata in formato cartaceo nel 1965, per poi produrre immediatamente una versione televisiva animata che racconta per\u00f2 storie differenti. .\nTrama.\nNell'episodio finale della serie la decisione \u00e8 presa dal consiglio galattico: l'umanit\u00e0 \u00e8 irredimibile e la Terra deve andare distrutta. Anche se Pukko \u00e8 decisamente a favore di questa conclusione, B\u00f8kko cerca di trattenere la decisione finale il pi\u00f9 a lungo possibile, e alla fine decide di disobbedire alla decisione del consiglio. Tuttavia, prima della scelta di B\u00f8kko di disobbedire ai suoi ordini, Shinichi \u00e8 sgomento per la probabilit\u00e0 che i suoi amici avrebbero obbedito all'ordine e corre da Koichi per chiedere a Phoenix d'intervenire.\nAnche se decine di agenti Phoenix combattono l'Amazing 3 (A3) nella loro navicella spaziale, non sono in grado di distruggerlo e Shinichi fa appello a B\u00f8kko, Nokko, e Pukko di portarlo di nuovo al suo pianeta natale per perorare il caso della Terra. Durante il viaggio B\u00f8kko, Nokko, e Pukko ritornano alle loro forme umanoidi per la prima volta, con grande sorpresa di Shinichi, che non aveva mai visto il loro autentico aspetto prima (forse non in modo chiaro, in ogni caso - li aveva visti anche attraverso la finestrella del proprio ufo nel primo episodio, anche se \u00e8 suggerito nell'episodio che poteva vedere solo le loro sagome).\nShinichi \u00e8 particolarmente sorpreso dalla bellezza di B\u00f8kko nella sua forma attuale. Gli A3 sono presentati al consiglio galattico con l'accusa di disobbedire agli ordini, ma a Shinichi viene data la possibilit\u00e0 di perorare il caso della Terra ed il consiglio intergalattico gli offre la possibilit\u00e0 di soggiornare sul loro pianeta con tutti i diritti e i privilegi degli altri cittadini. In seguito Shinichi si arrabbia e attacca una guardia, dimostrando cos\u00ec la natura intrinsecamente violenta dell'esser umano.\nL'ordine \u00e8 dato definitivamente: spazzare via i ricordi di Shinichi, ma prima che questo possa essere fatto B\u00f8kko supplica che possa essere rilasciato, e concedere alla Terra pi\u00f9 tempo per evolversi in modo pi\u00f9 positivo. Il consiglio alla fine decide di far tornare gli A3 sulla Terra e riesaminare la questione quando Shinichi raggiunge l'et\u00e0 adulta.\nAl loro ritorno sulla Terra, \"Pukko\" si vergogna del suo atteggiamento assunto precedentemente verso gli esseri umani, \"Shinichi\" \u00e8 riunito con \"Koichi\" e B\u00f8kko \u00e8 trasformata da \"Nokko\" e \"Pukko\" in una ragazza terrestre, in modo che possa cos\u00ec avere la possibilit\u00e0 di rimanere con \"Shinichi\" come la ragazza umana che lei vuole davvero essere (per un breve tempo). L'ultima scena della serie di chiusura fa rappresentare \"B\u00f8kko\" ormai umana, che cammina verso la casa di \"Shinichi\" per andare a trovarlo.\nPersonaggi.\nB\u00f8kko, Nokko, e Pukko hanno tutti e tre una grande dimestichezza con la lingua giapponese (apparentemente anche con l'inglese) e possono inoltre parlare con altri animali. Possiedono anche una pistola per l'inversione del tempo: pu\u00f2 essere utilizzata per invertire il flusso temporale in una piccola area.\nAltri tre personaggi che si presentano regolarmente sia nel manga che nell'anime sono i genitori di Shinichi e Koichi, che lavorano in un piccolo hotel. La loro madre \u00e8 una donna tarchiata, mentre il padre \u00e8 fortemente dominato dalla donna. Il personaggio di sostegno al terzo posto \u00e8 il misterioso M, il capo di Phoenix e la persona da cui Koichi prende i suoi ordini. Si riesce a scorgere solamente la parte posteriore della sua testa."}
{"id": "5766708", "revid": "1480390", "url": "https://it.wikipedia.org/wiki?curid=5766708", "title": "Lago di Campagna", "text": "Il lago di Campagna \u00e8 un lago del Canavese situato al confine tra i comuni di Cascinette d'Ivrea e Ivrea.\nCaratteristiche.\nNoto anche con il nome di \"lago di Cascinette\", fa parte dei \u201cCinque Laghi d'Ivrea\u201d con il Sirio, il Nero, il Pistono e il lago San Michele. Ha una superficie dello specchio d'acqua di km\u00b2 0,1, di bacino di km\u00b2 4,1 e si trova ad una quota s.l.m. di m 238. \u00c8 un lago glaciale formatosi con il ritiro del ghiacciaio Balteo.\nCostituisce un'aree di interesse dal punto di vista zoologico, geologico e botanico.\nProtezione della natura.\nIl lago fa parte del sito di interesse comunitario denominato \"Laghi di Ivrea\" (cod.IT1110021), istituito nell'ambito della Direttiva 92/43/CEE (\"Direttiva Habitat\") e designato inoltre come \"Zona Speciale di Conservazione\".\nEscursionismo.\n\u00c8 possibile percorrere il lungolago attraverso un sentiero di facile percorribilit\u00e0 (anello del Lago di Campagna). Dallo stesso sentiero, attraverso apposite indicazioni, \u00e8 possibile raggiungere il vicino Lago Sirio."}
{"id": "5766709", "revid": "1632387", "url": "https://it.wikipedia.org/wiki?curid=5766709", "title": "The Goat of Mendes", "text": "The Goat of Mendes \u00e8 il secondo album in studio del gruppo blackened death metal inglese Akercocke, pubblicato nel 2001."}
{"id": "5766710", "revid": "1632387", "url": "https://it.wikipedia.org/wiki?curid=5766710", "title": "Choronzon (Akercocke)", "text": "Choronzon \u00e8 il terzo album in studio del gruppo blackened death metal inglese Akercocke, pubblicato nel 2003."}
{"id": "5766713", "revid": "1632387", "url": "https://it.wikipedia.org/wiki?curid=5766713", "title": "Words That Go Unspoken, Deeds That Go Undone", "text": "Words That Go Unspoken, Deeds That Go Undone \u00e8 il quarto album in studio del gruppo blackened death metal inglese Akercocke, pubblicato nel 2005."}
{"id": "5766718", "revid": "547034", "url": "https://it.wikipedia.org/wiki?curid=5766718", "title": "Antichrist (Akercocke)", "text": "Antichrist \u00e8 il quinto album in studio del gruppo blackened death metal inglese Akercocke, pubblicato nel 2007 dalla Earache Records."}
{"id": "5766719", "revid": "1805885", "url": "https://it.wikipedia.org/wiki?curid=5766719", "title": "Hans Ebensperger", "text": "Figlio di un'altoatesina e di un commerciante greco, Ebensperger trascorre l'infanzia a Prato allo Stelvio, ma in seguito all'annessione dell'Alto Adige all'Italia si sposta con la madre in Svizzera e in seguito ad Innsbruck, dove frequenta dal 1945 la scuola del pittore Toni Kirchmeyer, apprendendo le basi del mestiere.\nNel 1948 supera l'esame di ammissione all'Accademia di Arti Figurative di Vienna; studia con Sergius Pauser, un pittore influenzato dallo stile della Neue Sachlichkeit e con Herbert Boeckl, di tendenza espressionista. Nel 1951 tiene una mostra personale al Kurhaus di Merano, e nell'anno seguente fonda il gruppo \"Stern\" insieme ai pittori viennesi Hans Fischer, Guenther Bauer e al sudtirolese Martin Pedrazza. Tornato in Alto Adige, si stabilisce a Merano, aderisce al Suedtiroler Kuenstlerbund, ma fatica a conciliare la propria ricerca artistica con il gusto locale. Espone allo Hofgarten Pavillion di Innsbruck e alla Galleria Domenicani a Bolzano.\nNegli anni Sessanta, ristabilitosi definitivamente a Prato allo Stelvio, affresca e decora case private ed edifici pubblici. Torna ad esporre al Kunstpavillion di Innsbruck nel 1969. Malato da tempo decide di dedicare gli ultimi anni di vita ad un viaggio in Grecia alla ricerca delle radici paterne. L\u2019ultima mostra dedicata ad Hans Ebensperger, nel 1971, anno di morte dell\u2019artista, fu ospitata dall\u2019allora cosiddetta \u201cGalerie Eccel Bozen\u201d, in via Argentieri 10 a Bolzano, ora sede del Museo Eccel Kreuzer. Cinquant\u2019anni dopo la morte dell\u2019artista, una nuova mostra temporanea curata da Sara Alberti, storica dell\u2019arte bolzanina, ripercorre tra i mesi di ottobre e gennaio 2022 la carriera artistica di Ebensperger tra dipinti di paesaggio, disegni a china e altre opere d\u2019arte realizzate in diverse tecniche."}
{"id": "5766722", "revid": "767487", "url": "https://it.wikipedia.org/wiki?curid=5766722", "title": "Cajsa Stina \u00c5kerstr\u00f6m", "text": "Biografia.\nLa \u00c5kerstr\u00f6m \u00e8 figlia del cantante Fred \u00c5kerstr\u00f6m. Sin da bambina ha affiancato il padre nelle sue esibizioni. Quando il padre \u00e8 morto nel 1985 ha interrotto la sua carriera musicale e ha iniziato a studiare archeologia all'Universit\u00e0 di Lund. Ha lavorato come archeologa in un museo della provincia di Kalmar. Cajsa \u00e8 tornata alla vita artistica come collaboratrice in un programma radiofonico nel 1991. Ha debuttato come autrice di testi nel 1994 con l'album \"CajsaStina\", del quale fa parte il singolo \"Fr\u00e5ga stj\u00e4rnorna\".\nNel settembre 2010 ha pubblicato il libro \"Du och jag, farsan\", che tratta del rapporto con il padre e di se stessa.\nLa \u00c5kerstr\u00f6m ha partecipato nel 2014 al Melodifestivalen con il testo da lei scritto, \"En enkel s\u00e5ng\" ottenendo il settimo posto in classifica.\nNel 1999 ha preso parte al programma radiofonico \"Sommar i P1\" e nel 2010 a \"Vinter i P1\"."}
{"id": "5766725", "revid": "804", "url": "https://it.wikipedia.org/wiki?curid=5766725", "title": "Wiki loves monuments", "text": ""}
{"id": "5766727", "revid": "882198", "url": "https://it.wikipedia.org/wiki?curid=5766727", "title": "Biserica Ortodox\u0103 Rom\u00e2n\u0103", "text": ""}
{"id": "5766729", "revid": "1305772", "url": "https://it.wikipedia.org/wiki?curid=5766729", "title": "Nuova Aquitania", "text": "La Nuova Aquitania (in francese \"Nouvelle-Aquitaine\", in occitano \"Aquit\u00e0nia Nava\", in basco \"Akitania Berria\", in pittavino-santongese \"Nov\u00e9le Agui\u00e9ne\") \u00e8 una delle regioni della Francia. \u00c8 stata istituita nel 2016 in seguito alla riforma territoriale del 2014 accorpando le precedenti regioni Aquitania, Limosino e Poitou-Charentes. Ha assunto, con questa fusione, il nome provvisorio di Aquitania, Limosino e Poitou-Charentes. Il 30 settembre 2016, dopo l'approvazione da parte del governo, ha preso la denominazione corrente. \u00c8 la regione francese pi\u00f9 estesa.\n\u00c8 suddivisa in dodici dipartimenti e il suo capoluogo \u00e8 Bordeaux. Le citt\u00e0 principali della regione, oltre a Bordeaux, sono Poitiers e Limoges.\n\u00c8 composta dai dipartimenti: Charente (16), Charente Marittima (17), Corr\u00e8ze (19), Creuse (23), Dordogna (24), Gironda (33), Landes (40), Lot e Garonna (47), Pirenei Atlantici (64), Deux-S\u00e8vres (79), Vienne (86) e Alta Vienne (87). Sono inclusi nella regione 258 cantoni e 4505 comuni."}
{"id": "5766730", "revid": "1543377", "url": "https://it.wikipedia.org/wiki?curid=5766730", "title": "Separati ma uguali", "text": "Separati ma uguali (in inglese Separate but equal) era una dottrina legale nella legge costituzionale degli Stati Uniti che giustificava e permetteva la segregazione razziale, reputandola conforme alle linee dettate dal 14\u00b0 Emendamento della Costituzione, il quale garantiva uguale tutela dei diritti a tutti i cittadini, e a tutte le altre leggi federali sui diritti civili. Secondo questo pensiero, divenuto quasi un motto nel Sud, il governo era autorizzato a fornire servizi, strutture pubbliche o private, abitazioni, cure mediche, istruzione, lavoro e trasporti separati, per bianchi e afroamericani essenzialmente, spesso anche per altre minoranze. L'obiettivo era evitare il pi\u00f9 possibile il contatto tra le due razze e, almeno sulla carta, fornire servizi distinti ma di uguale qualit\u00e0.\nQuesta celebre frase proviene da una legge della Louisiana del 1890 che in origine era leggermente diversa (\"equal but separate\", \"uguali ma separati\"). La radicalizzazione di questa dottrina fu confermata dall'esito del processo \"Plessy v. Ferguson\", del 1896, che sostenne la segregazione operata dai singoli stati. Nonostante la schiavit\u00f9 fosse stata abolita in tutti gli stati gi\u00e0 per volere di Abraham Lincoln, dopo la guerra di secessione molti stati preferirono prendere sempre pi\u00f9 le distanze dal governo centrale e, nel Sud specialmente, questo si tradusse con leggi \"ad hoc\" che, per esempio, legalizzavano la discriminazione. Nella cosiddetta \"era di Jim Crow\", iniziata nel 1876, molte leggi a sostegno della comunit\u00e0 nera furono sostituite e molte libert\u00e0 ridotte o mantenute, tuttavia con l'impossibilit\u00e0 per i singoli di esercitarle se non dopo aver subito intimidazioni o vessazioni, come nel caso del diritto al voto.\nFu solo nel 1954, con il caso \"Brown v. Board of Education\", che la Corte Suprema stabil\u00ec una sentenza storica: niente pi\u00f9 distinzioni nelle scuole e nella qualit\u00e0 dell'insegnamento. Fu il primo colpo contro la dottrina del separati ma uguali. Ad ogni modo, il superamento di questa fase fu un lungo processo negli Stati Uniti, iniziato negli anni Cinquanta e che si protrasse, tramite il movimento per i diritti civili degli afroamericani e altre proteste, per tutti gli anni Sessanta e i primi Settanta del Novecento, aiutato da svariati casi giudiziari.\nRifiuto.\nL'abrogazione di tali leggi restrittive, generalmente note come leggi Jim Crow, rimase un obiettivo principale del Movimento per i diritti civili prima del 1954. In \"Sweatt v. Painter\", la Corte Suprema indirizz\u00f2 una battaglia legale contro la dottrina quando uno studente volle essere ammesso alla facolt\u00e0 di Legge in un istituto del Texas finanziato dallo stato. Dal momento che il Texas non aveva simili strutture per neri, la corte rimand\u00f2 il caso affinch\u00e9 lo stato avesse il tempo di provvedere a crearne una. Tuttavia, la Corte Suprema ordin\u00f2 che lo studente fosse ammesso alla scuola per bianchi sulla base del semplice fatto che il motto \"separati ma uguali\" aveva fallito anche nel fornire strutture alla pari, poich\u00e9 c'erano troppi fattori tangibili di squilibrio e discriminazione (pochi servizi, meno sbocchi lavorativi...). Mentre valutava la situazione, la corte del Texas sostenne che questi squilibri fossero solo elementi temporanei e comunque segno di un approccio all'uguaglianza. Quello stesso giorno, la Corte Suprema in \"McLaurin v. Oklahoma State Regents\" decret\u00f2 che le leggi di segregazione in Oklahoma erano completamente avulse dal principio \"separati ma uguali\". Questi casi portarono a far discutere l'intera nazione sulla qualit\u00e0 dell'istruzione e della professionalit\u00e0 nel lavoro.\nCon il caso \"Brown v. Board of Education\", i procuratori del NAACP si riferirono alla frase originale \"uguali ma separati\" usata in \"Plessy v. Ferguson\" definendola un astuto tentativo di mascherare la segregazione dietro una finta legge. Il NAACP, guidato da colui che in seguito divenne membro della Corte Suprema, Thurgood Marshall, con successo sfid\u00f2 la dottrina discriminatoria e la Corte vot\u00f2 per ribaltare ben sessanta leggi accolte dopo il caso \"Plessy\". La Corte dichiar\u00f2 incostituzionali le leggi di segregazione nelle scuole. In caso affine, \"Bolling v. Sharpe\", a Washington D.C., abol\u00ec tali leggi a livello federale. La corte cos\u00ec sentenzi\u00f2:Nonostante questa vittoria, ci vollero almeno dieci anni e l'intervento del Movimento per i diritti civili per giungere al Civil Rights Act del 1964, che estinse definitivamente ogni forma di segregazione in tutte le aree pubbliche, sui mezzi di trasporto e sul luogo di lavoro. Per di pi\u00f9 nel 1967 la Corte Suprema, dopo il caso Loving v. Virginia, dichiar\u00f2 il \"Racial Integrity Act\" del 1924 (\"Atto per preservare la razza\", che impediva l'unione tra persone di razza diversa) incostituzionale, cos\u00ec come le altre leggi de genere approvate negli USA.\nNel 1975, Jake Ayers Sr. archivi\u00f2 una battaglia legale contro il Mississippi, affermando che aveva dato finanziamenti maggiori alle scuole per bianchi. Il caso fu risolto nel 2002, quando la corte locale destin\u00f2 ben 503 milioni di dollari a tre storici college per afroamericani, diluiti in 17 anni."}
{"id": "5766731", "revid": "599013", "url": "https://it.wikipedia.org/wiki?curid=5766731", "title": "Darryl Edestrand", "text": "Carriera.\nEdestrand gioc\u00f2 a livello giovanile nella Ontario Hockey Association entrando nel mondo professionistico all'interno dell'organizzazione dei Toronto Maple Leafs, tuttavia nelle prime due stagioni gioc\u00f2 in American Hockey League presso il farm team dei Rochester Americans, squadra capace di vincere la Calder Cup nella stagione 1965-1966.\nNel 1967 Edestrand rimase senza contratto per la stagione successiva e durante l'NHL Expansion Draft venne selezionato dai St. Louis Blues, una delle sei nuove franchigie iscritte alla NHL. Nella stagione 1967-1968 riusc\u00ec a esordire in NHL disputando 12 partite con i Blues, trascorrendo il resto dell'anno in CHL con i Kansas City Blues.\nDopo un solo anno venne ceduto all'organizzazione dei Philadelphia Flyers con cui disput\u00f2 due incontri; durante quelle stagioni milit\u00f2 principalmente in AHL con il farm team dei Quebec Aces. Nel 1970 pass\u00f2 invece agli Hershey Bears, ma dopo una stagione ebbe modo di essere promosso titolare in una franchigia della NHL, i Pittsburgh Penguins. Nell'autunno del 1973 pass\u00f2 invece ai Boston Bruins, squadra con cui raggiunse al primo anno la finale della Stanley Cup.\nProsegu\u00ec la sua carriera ritornando a vestire la maglia degli Americans dal 1976 al 1978, anno del suo trasferimento ai Los Angeles Kings, ultima franchigia NHL di cui vest\u00ec la maglia. Edestrand si ritir\u00f2 nel 1980 dopo una stagione in AHL presso i Binghamton Dusters."}
{"id": "5766735", "revid": "1776051", "url": "https://it.wikipedia.org/wiki?curid=5766735", "title": "Giuseppe Frascara", "text": "Laureato a Roma, si dedica inizialmente alla professione forense ad Alessandria, dove in seguito si interessa alle attivit\u00e0 agricole e industriali cominciando dalle propriet\u00e0 di famiglia. Consigliere comunale e provinciale nel capoluogo piemontese, dove \u00e8 stato membro del consorzio agrario, ha diviso i suoi impegni con Roma. Nella capitale \u00e8 stato vice-presidente della Croce Rossa Italiana e del Conservatorio Santa Cecilia, ha promosso la fondazione della societ\u00e0 di gestione delle terme di Fiuggi (pratica \"ereditata\" dal fratello venuto a mancare), e ha fatto parte del consiglio di amministrazione de Il Giornale d'Italia. Deputato di Alessandria per cinque legislature, \u00e8 stato nominato senatore a vita nel 1910."}
{"id": "5766736", "revid": "124123", "url": "https://it.wikipedia.org/wiki?curid=5766736", "title": "Jacob Grimmer", "text": "Biografia.\nFu allievo di Gabriel Bouwens, di Matthijs Cock e di Christiaen van der Queeckborne; divenne libero maestro nel 1547. Paesaggista, seppe conciliare la semplificazione dei motivi naturali con un innato senso della realt\u00e0. I suoi soggetti, preferibilmente aneddotici, sono eseguiti con un riserbo che si estende anche al colore. Si accosta a Pieter Bruegel il Vecchio per la sincerit\u00e0 del linguaggio artistico, senza tuttavia riuscire a raggiungere la grandezza. Una delle sue opere principali \u00e8 il \"Paesaggio con castello\" del Museo reale delle belle arti del Belgio di Bruxelles. Il dipinto, firmato \"Grimer\", senza nome di battesimo, datato 1592, \u00e8 di qualit\u00e0 troppo elevata per essere di mano del figlio Abel, ma la data e lo studio della firma lasciano supporre che sia stato completato da quest'ultimo dopo la morte del padre. Il dipinto, che mostra un castello circondato dalle acque, presenta d'altra parte strette analogie con la parte sinistra di una piccola \"Veduta della Schelda\" firmata \"Iacop Grimer\", datata 1587 e conservata ad Anversa. I personaggi del dipinto di Bruxelles sono stati probabilmente eseguiti da Gillis Mostaert, che collabor\u00f2 anche ad un dipinto piuttosto simile conservato al Kunsthistorisches Museum di Vienna e datato 1583."}
{"id": "5766738", "revid": "1318658", "url": "https://it.wikipedia.org/wiki?curid=5766738", "title": "Alvernia-Rodano-Alpi", "text": "L'Alvernia-Rodano-Alpi (in francese \"Auvergne Rh\u00f4ne-Alpes\", in occitano \"Auv\u00e8rnhe R\u00f2se Aups\", in francoprovenzale \"\u00d4v\u00e8rgne-R\u00f4no-Arpes\") \u00e8 una delle regioni della Francia.\nIstituita nel 2016 in seguito alla riforma territoriale del 2014 aggregando le precedenti regioni Alvernia e Rodano-Alpi ed assumendo provvisoriamente il nome attuale, divenuto poi definitivo il 30 settembre 2016, \u00e8 suddivisa in dodici dipartimenti pi\u00f9 la metropoli del suo capoluogo, Lione, con altre citt\u00e0 principali della regione che sono Saint-\u00c9tienne, Grenoble, Villeurbanne e Clermont-Ferrand.\nComposta dai dipartimenti di Ain (01), Allier (03), Ard\u00e8che (07), Cantal (15), Dr\u00f4me (26), Is\u00e8re (38), Loira (42), Alta Loira (43), Puy-de-D\u00f4me (63), Rodano (69), Savoia (73) e Alta Savoia (74), sono inclusi nella regione 242 cantoni e 4189 comuni ed \u00e8 la seconda regione francese per importanza in termini di PIL.\nEconomia.\nAlvernia-Rodano-Alpi \u00e8 una regione economicamente ricca e moderna, la seconda in Francia per contributo al prodotto interno lordo, anche se rimane molto indietro rispetto alla regione di Parigi. La regione \u00e8 considerata una delle quattro locomotive economiche dell'Unione europea insieme a Baden-W\u00fcrttemberg, Catalogna e Lombardia.\nSettori di attivit\u00e0.\nTurismo.\nSituato nell'estremo entroterra della Costa Azzurra, alle frontiere della Svizzera e dell'Italia, Rh\u00f4ne-Alpes si trova al crocevia dell'Europa, con i suoi due aeroporti internazionali, Lione e Ginevra, eccellenti collegamenti ferroviari e un'ampia rete autostradale.\nRicco di otto parchi naturali e di siti unici come il Monte Bianco e le Gole dell'Ard\u00e8che, Rh\u00f4ne-Alpes offre paesaggi molto vari: montagne, vigneti e dolci vallate, campi di lavanda, di girasole e oliveti.\nPrincipali imprese.\nPrincipali imprese con sede in Alvernia Rodano Alpi:\nAltre importanti imprese con un'attivit\u00e0 in Avernia Rodano Alpi :\nInfrastrutture e trasporti.\nStrade.\nCi sono le autostrade A6, A7, A40, A42, A43, A46, A47, A48, A49, A51, A71, A72, A75, A89, A410, A430, A432, A450 e A719\nPrincipali aeroporti.\nL'aeroporto principale della regione \u00e8 Lyon Saint-Exup\u00e9ry, che \u00e8 il quarto maggiore per passeggeri in Francia (10 280 192 - dati 2017) dopo Parigi Charles-de-Gaulle (69 471 442), Paris-Orly (32 042 475) e Nizza (13 304 782). \nGli altri tre aeroporti della regione (Clermont-Ferrand, Grenoble e Chamb\u00e9ry) sono molto pi\u00f9 piccoli e servono principalmente destinazioni nazionali.\nUna parte significativa degli abitanti della regione, principalmente nei dipartimenti di Ain, della Savoia e dell'Alta Savoia, utilizzano anche l'aeroporto di Ginevra, situato al confine tra Svizzera e Francia."}
{"id": "5766739", "revid": "1516566", "url": "https://it.wikipedia.org/wiki?curid=5766739", "title": "Alto Reno Terme", "text": "Alto Reno Terme (\"\u00c8lt Raggn T\u00e8rm\" in dialetto bolognese montano alto) \u00e8 un comune sparso italiano di abitanti della citt\u00e0 metropolitana di Bologna in Emilia-Romagna. Il capoluogo \u00e8 la frazione di Porretta Terme. Ai sensi dell'art. 34 dello Statuto l'ex comune di Granaglione \u00e8 divenuto municipio, mentre nelle frazioni di Castelluccio, Capugnano, Corvella e Porretta Terme sono state istituite le consulte territoriali. \u00c8 sede amministrativa dell'Unione dell'Alto Reno.\nStoria.\nIl comune \u00e8 stato istituito il 1\u00ba gennaio 2016 per fusione dei territori comunali di Porretta Terme e Granaglione.\nMonumenti e luoghi d'interesse.\nIl MiBACT recensisce 46 beni architettonici tutelati nel comune, ai quali si aggiungono quelli senza tutele.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "5766745", "revid": "1573940", "url": "https://it.wikipedia.org/wiki?curid=5766745", "title": "Scotognapha galletas", "text": "Scotognapha galletas \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: Las Galletas sull'isola di Tenerife.\nCaratteristiche.\nL'olotipo maschile rinvenuto ha lunghezza totale \u00e8 di 7,87mm; la lunghezza del cefalotorace \u00e8 di 3,88mm; e la larghezza \u00e8 di 3,00mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto in localit\u00e0 Las Galletas, sull'isola di Tenerife.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766755", "revid": "1305772", "url": "https://it.wikipedia.org/wiki?curid=5766755", "title": "Borgogna-Franca Contea", "text": "La Borgogna-Franca Contea (in francese \"Bourgogne-Franche-Comt\u00e9\") \u00e8 una delle regioni della Francia. \u00c8 stata istituita nel 2016 in seguito alla riforma territoriale del 2014 accorpando le precedenti regioni Borgogna (il cui capoluogo era Digione) e Franca Contea (il cui capoluogo era Besan\u00e7on) e assumendone definitivamente il nome il 30 settembre 2016. \nSuddivisa in otto dipartimenti, il suo capoluogo \u00e8 Digione, mentre Besan\u00e7on \u00e8 sede del Consiglio Regionale, \u00e8 composta dai dipartimenti: C\u00f4te-d'Or (21), Doubs (25), Giura (39), Ni\u00e8vre (58), Alta Saona (70), Saona e Loira (71), Yonne (89) e Territorio di Belfort (90). Sono inclusi nella regione 152 cantoni e comuni. Le citt\u00e0 principali della regione sono Digione, Besan\u00e7on e Montb\u00e9liard."}
{"id": "5766761", "revid": "392845", "url": "https://it.wikipedia.org/wiki?curid=5766761", "title": "Separate but equal", "text": ""}
{"id": "5766763", "revid": "767487", "url": "https://it.wikipedia.org/wiki?curid=5766763", "title": "Fred \u00c5kerstr\u00f6m", "text": "\u00c8 stato anche interprete, in alcuni dischi, della musica di Carl Michael Bellman. \u00c8 il padre della cantante CajsaStina \u00c5kerstr\u00f6m."}
{"id": "5766764", "revid": "1305772", "url": "https://it.wikipedia.org/wiki?curid=5766764", "title": "Bocholt", "text": ""}
{"id": "5766767", "revid": "106456", "url": "https://it.wikipedia.org/wiki?curid=5766767", "title": "Occitania (regione francese)", "text": "L'Occitania (in francese \"Occitanie\", in occitano e catalano: \"Occit\u00e0nia\") \u00e8 una delle regioni della Francia. \u00c8 stata istituita nel 2016 in seguito alla riforma territoriale del 2014 accorpando le precedenti regioni Linguadoca-Rossiglione e Midi-Pirenei. Con la fusione prese il nome transitorio di Linguadoca-Rossiglione-Midi-Pirenei, prima di assumere, il 30 settembre 2016, l'attuale denominazione.\n\u00c8 suddivisa in tredici dipartimenti e il suo capoluogo \u00e8 Tolosa \nLe citt\u00e0 principali della regione, oltre a Tolosa, sono Montpellier e N\u00eemes.\n\u00c8 composta dai dipartimenti: Ari\u00e8ge (09), Aude (11), Aveyron (12), Gard (30), Alta Garonna (31), Gers (32), H\u00e9rault (34), Lot (46), Loz\u00e8re (48), Alti Pirenei (65), Pirenei Orientali (66), Tarn (81) e Tarn e Garonna (82). Sono inclusi nella regione 269 cantoni e 4565 comuni."}
{"id": "5766768", "revid": "72396", "url": "https://it.wikipedia.org/wiki?curid=5766768", "title": "Ulrich Egger", "text": "Nel 1985 si \u00e8 diplomato in scultura all'Academia di Belle Arti di Firenze.\nLa sua ricerca artistica si concentra sui cambiamenti del mondo postindustriale e sulla replicabilit\u00e0 indefinita dei moduli architettonici usati a livello globale nelle periferie. Allo stesso tempo, usando accanto alla scultura anche la fotografia, Egger cerca di documentare le relazioni umane che si incontrano negli spazi urbani.\nUn simbolo frequentemente usato da Egger nelle proprie opere \u00e8 la croce, impiegato non per le valenze religiose, ma in quanto archetipo ed elemento ordinatore dello spazio, che richiama edifici monumentali del passato, come le cattedrali."}
{"id": "5766771", "revid": "1573940", "url": "https://it.wikipedia.org/wiki?curid=5766771", "title": "Blue (Angela Aki)", "text": "Blue \u00e8 un album in studio della cantante giapponese Angela Aki, pubblicato nel 2012."}
{"id": "5766772", "revid": "729019", "url": "https://it.wikipedia.org/wiki?curid=5766772", "title": "Songbook (Angela Aki)", "text": "Songbook \u00e8 un album in studio di cover della cantante giapponese Angela Aki, pubblicato nel 2012."}
{"id": "5766774", "revid": "1718925", "url": "https://it.wikipedia.org/wiki?curid=5766774", "title": "Alta Francia", "text": "L'Alta Francia (in francese: \"Hauts-de-France\") \u00e8 una regione della Francia, istituita nel 2016 in seguito alla riforma territoriale dell'anno precedente, che ha accorpato le regioni Nord-Passo di Calais e Piccardia. \u00c8 suddivisa in cinque dipartimenti e il suo capoluogo \u00e8 Lilla. Le citt\u00e0 principali della regione, oltre a Lilla, sono Amiens, Dunkerque, Calais e Beauvais.\nLa regione si estende su una superficie di e ha una popolazione di poco meno di 6 milioni di abitanti.\n\u00c8 composta dai dipartimenti: Aisne (02), Nord (59), Oise (60), Passo di Calais (62) e Somme (80). Sono inclusi nella regione 145 cantoni e comuni.\nCon la fusione, la regione ha assunto temporaneamente il nome di Nord-Passo-di-Calais-Piccardia (\"Nord-Pas-de-Calais-Picardie\"). Il 14 marzo 2016 \u00e8 stato votato dal consiglio regionale, con 116 voti favorevoli e 54 contrari, il cambio del nome della regione in Hauts-de-France. A partire dal 30 settembre 2016 il nome \u00e8 stato ufficializzato dal Governo.\nGeografia.\nLa regione si affaccia sulla Manica a nord-ovest, confina a nord-est con il Belgio, ad est con il Grande Est, a sud con l'\u00cele-de-France e a sud-ovest con la Normandia."}
{"id": "5766775", "revid": "2220046", "url": "https://it.wikipedia.org/wiki?curid=5766775", "title": "Uch\u016b Ace", "text": " \u00e8 un manga di fantascienza scritto ed illustrato da Tatsuo Yoshida e serializzato nella rivista \"Sh\u014dnen Book\" di Sh\u016beisha dal giugno 1964 al maggio 1966. Il fumetto \u00e8 stato adattato in una serie televisiva anime in bianco e nero dalla Tatsunoko, trasmessa su Fuji TV tra il 1965 e il 1966.\nTrama.\nUn bambino extraterrestre \u00e8 perseguitato da strane creature dello spazio e, per salvarsi, cerca di raggiungere il pianeta Terra con la sua astronave \"Cavallo d'argento\"; qui viene adottato da uno scienziato. Uch\u016b Ace ha diversi poteri, come la capacit\u00e0 di sparare laser o di far apparire nella sua mano un anello d'argento che utilizza contro i criminali e, a volte, come mezzo di trasporto. Non ingerisce nessun alimento terrestre, bens\u00ec una specie di gomma creata dallo scienziato.\nIl Dr. Tatsunoko organizza poi una spedizione subacquea per esplorare un misterioso segnale radioattivo proveniente da una vongola gigante. Si scopre che la fonte della radiazione \u00e8 uno strano gioiello. Al loro ritorno al centro di ricerca, Tatsunoko e sua figlia Asari trovano uno strano oggetto del tutto simile ad un medaglione, sul quale c'\u00e8 scritto che nella perla abita una creatura incantata proveniente dal pianeta Parlum.\nPersonaggi.\nUch\u016b Ace \u00e8 un ragazzino alieno che prova molta nostalgia di casa: osserva spesso la volta stellata ed i volti dei suoi cari, che attraversano il cielo in lontananza. Lo strumento principale di Ace \u00e8 l'anello galattico, un cerchio bianco piatto che pu\u00f2 evocare dalle sue dita cavalcature, un aereo o altri oggetti. Ha un'uniforme che consiste in un body e un casco con disegni a forma di V.\nI personaggi secondari comprendono il Dr. Tatsunoko, che \u00e8 quasi un padre adottivo per Ace, e sua figlia Asari, della quale il giovane si innamora. La figura del combattivo giornalista investigativo Flash Scoop risulta spesso comica: egli appare sulla scena in sella alla sua bicicletta quasi sempre nel momento peggiore possibile, urlando ad Ace e proponendosi di intervistarlo.\nUno dei personaggi pi\u00f9 importanti dello show \u00e8 Ebo, proiezione immaginaria di Ace nel cielo notturno. Egli \u00e8 rappresentato come un robot umanoide."}
{"id": "5766777", "revid": "1573940", "url": "https://it.wikipedia.org/wiki?curid=5766777", "title": "Scotognapha taganana", "text": "Scotognapha taganana \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: Taganana sull'isola di Tenerife.\nCaratteristiche.\nL'olotipo maschile rinvenuto ha lunghezza totale \u00e8 di 8,15mm; la lunghezza del cefalotorace \u00e8 di 4,38mm; e la larghezza \u00e8 di 3,08mm.\nDistribuzione.\nLa specie \u00e8 stata reperita nelle Isole Canarie: l'olotipo maschile \u00e8 stato rinvenuto sotto alcune pietre in localit\u00e0 Taganana, sull'isola di Tenerife.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766778", "revid": "739313", "url": "https://it.wikipedia.org/wiki?curid=5766778", "title": "Leens", "text": "Leens (in Gronings: \"Lains\") \u00e8 una localit\u00e0 di circa 1.700 abitanti del nord-est dei Paesi Bassi, facente parte della provincia di Groninga e situato nella regione di Hoogeland. Dal punto di vista amministrativo, si tratta di un-ex comune, dal 1990 accorpato alla municipalit\u00e0 di Ulrum che, nel 1992 ha mutuato il proprio nome in De Marne, di cui ne \u00e8 stata il capoluogo.\nGeografia fisica.\nTerritorio.\nLeens si trova nella parte nord-occidentale della provincia di Groninga, tra Zoutkamp e Wehe-den Hoorn (rispettivamente ad est della prima e a ovest della seconda), a circa 10\u00a0km, sud-ovest di Pieterburen.\nDell'ex-comune di Leens, faceva inoltre parte anche il villaggio di Wehe-den Hoorn.\nStoria.\nSimboli.\nNello stemma di Leens \u00e8 raffigurato San Pietro.\nMonumenti e luoghi d'interesse.\nLeens vanta 19 edifici classificati come \"rijksmonumenten\"\nVerhildersum.\nTra gli edifici principali di Leens, figura il Verhildersum, un castello risalente al XIV secolo.\nDoeZoo.\nAltro luogo d'interesse \u00e8 il DoeZoo, uno zoo che occupa un'area di 900 metri quadrati.\nSociet\u00e0.\nEvoluzione demografica.\nNel 2011, la popolazione stimata di Leens era di 1.685 abitanti.\nLa localit\u00e0 ha quindi conosciuto un incremento demografico rispetto al 2008, quando la popolazione stimata era di 1.665 abitanti, e un decremento demografico rispetto al 2001, quando la popolazione censita era di 1.710 abitanti."}
{"id": "5766782", "revid": "86599", "url": "https://it.wikipedia.org/wiki?curid=5766782", "title": "Cratere Berlioz", "text": "Berlioz \u00e8 un cratere da impatto sulla superficie di Mercurio.\nIl cratere \u00e8 dedicato al compositore francese Hector Berlioz."}
{"id": "5766796", "revid": "1573940", "url": "https://it.wikipedia.org/wiki?curid=5766796", "title": "Scotognapha costacalma", "text": "Scotognapha costacalma \u00e8 un ragno appartenente alla famiglia Gnaphosidae.\nEtimologia.\nIl nome della specie deriva dalla localit\u00e0 in cui sono stati rinvenuti gli esemplari: Costa Calma sull'isola di Fuerteventura.\nCaratteristiche.\nL'olotipo femminile rinvenuto ha lunghezza totale \u00e8 di 5,40mm; la lunghezza del cefalotorace \u00e8 di 2,47mm; e la larghezza \u00e8 di 1,89mm.\nDistribuzione.\nLa specie \u00e8 stata reperita nelle Isole Canarie: l'olotipo femminile \u00e8 stato rinvenuto lungo il litorale sabbioso della localit\u00e0 Costa Calma, sull'isola di Fuerteventura.\nTassonomia.\nAl 2015 non sono note sottospecie e dal 2001 non sono stati esaminati nuovi esemplari."}
{"id": "5766802", "revid": "1305772", "url": "https://it.wikipedia.org/wiki?curid=5766802", "title": "Sarzano (disambigua)", "text": ""}
{"id": "5766808", "revid": "712828", "url": "https://it.wikipedia.org/wiki?curid=5766808", "title": "Sabu to Ichi torimono hikae", "text": " \u00e8 un manga di Sh\u014dtar\u014d Ishinomori. La serie \u00e8 stata originariamente pubblicata sulla rivista \"Weekly Sh\u014dnen Sunday\" all'inizio del 1966; nel mese di aprile 1968 trasferisce la propria serializzazione nel primo numero del quindicinale \"Big Comic\", dov'\u00e8 stata pubblicata fino a quando la storia non si \u00e8 conclusa quattro anni dopo.\nIl manga \u00e8 stato adattato in una serie televisiva anime.\nTrama.\nLa serie segue le avventure di Sabu, un giovane \"Edo bakufu\" che fa l'investigatore e viaggia con il maestro spadaccino non vedente di nome Ichi. Nel corso dei loro viaggi, assistono la gente comune a risolvere i misteri e raddrizzano i torti (solitamente commessi da banditi o funzionari corrotti). Sabu \u00e8 fidanzato con Midori, la figlia del suo capo, che lavora come un ufficiale di polizia per lo shogunato Tokugawa."}
{"id": "5766809", "revid": "777954", "url": "https://it.wikipedia.org/wiki?curid=5766809", "title": "Aksak Maboul", "text": "Gli Aksak Maboul sono un gruppo di rock sperimentale belga attivo dal 1977 al 1981 e nuovamente dal 2010.\nBiografia.\nIl gruppo \u00e8 stato fondato da Marc Hollander, fondatore anche dell'etichetta discografica Crammed Discs, e da Vincent Kenis, anch'egli musicista e produttore.\nLa band ha pubblicato due album tra la fine degli anni '70 e i primi anni '80. Al secondo disco hanno collaborato Chris Cutler e Fred Frith, ex membri degli Henry Cow.\nNel 1979 il gruppo ha aderito al movimento Rock In Opposition, esibendosi nella seconda edizione del RIO Festival, svoltasi in quell'anno al Teatro dell'Elfo di Milano.\nPrima della met\u00e0 degli anni '80 il gruppo ha deciso di cessare ogni forma di attivit\u00e0. Solo nel 2010 il gruppo \u00e8 ritornato attivo per ricominciare un lavoro iniziato nel 1984. Il terzo disco, \"Ex-Futur Album\", \u00e8 uscito in Europa nell'ottobre 2014. Nel 2020 viene pubblicato l'apprezzato \"Figures\"."}
{"id": "5766816", "revid": "1776051", "url": "https://it.wikipedia.org/wiki?curid=5766816", "title": "Lodovico Gavazzi", "text": ""}
{"id": "5766825", "revid": "287204", "url": "https://it.wikipedia.org/wiki?curid=5766825", "title": "Trib\u00f9 e caste riconosciute dall'India", "text": "Le Trib\u00f9 e caste riconosciute dall'India definite rispettivamente \"Scheduled Tribes\" e \"Scheduled Castes\", \u00e8 la definizione ufficiale di diversi gruppi sociali o etnici storicamente svantaggiati in India.\nI termini sono riconosciuti nella costituzione dell'India, ai fini di un loro superamento mediante politiche pubbliche di \"affirmative action\".\nStoria.\nDurante il periodo di governo britannico erano conosciuti come \"Depressed Classes\": \"Classi basse\".\nNella moderna letteratura, le caste riconosciute vengono anche chiamate Dalit (Paria) mentre per le trib\u00f9 riconosciute \u00e8 usato il termine Adivasi.\nLe caste e trib\u00f9 riconosciute comprendono rispettivamente il 15,6 % e l'8,6% della popolazione indiana (censimento del 2011). La costituzione elenca 1108 caste in 29 stati e 744 trib\u00f9 in 22 stati secondo la prima stesura.\nDall'indipendenza, le caste e le trib\u00f9 riconosciute hanno uno status a cui \u00e8 garantita una rappresentanza politica.\nPolitiche pubbliche.\nGli articoli 341 and 342 della Costituzione indiana davano al Presidente ed ai Governatori degli Stati l'incombenza di redigere una lista delle caste e delle trib\u00f9. Ci\u00f2 avvenne mediante due atti: \"The Constitution (Scheduled Castes) Order, 1950\" ed il \"The Constitution (Scheduled Tribes) Order, 1950\". L'incarico fu espletato coinvolgendo uno dei giuristi pi\u00f9 esposti nella richiesta dell'inclusione sociale, sin dai tempi dell'Assemblea costituente: B. R. Ambedkar, appartenente alla casta degli Intoccabili.\nSulla scorta delle norme costituzionali, sono poi stati messi in campo vari strumenti per ridurre il dislivello sociale e rafforzare la coesione tra tutti gli indiani:\nContenzioso costituzionale.\nLa Corte suprema ha validato il sistema di attuazione della Costituzione, soprattutto per quanto riguarda le \"affirmative actions\", attenendosi anche alle risultanze della \"Mandal Commission\" (un rapporto che raccomanda che queste politiche pubbliche si applichino non solo ai Paria, ma anche alle altre caste e trib\u00f9 disagiate).\nPi\u00f9 problematico si \u00e8 rivelato il rapporto tra le misure punitive e le garanzie costituzionali: quando \u00e8 giunto allo scrutinio di costituzionalit\u00e0 il \"Scheduled Caste and Scheduled Tribe (Prevention of Atrocities) Act, 1989\", la Corte ha annullato alcune previsioni processuali penali che differenziavano in negativo (per esempio negando la libert\u00e0 su cauzione) il trattamento dei crimini originati dalla discriminazione castale: la decisione in proposito, adottata nel marzo 2018, ha prodotto una certa turbolenza sociale ed il Parlamento ha cercato di limitarne gli effetti con il \"The Scheduled Castes and the Scheduled Tribes (Prevention of Atrocities) Amendment Act of 2018\"."}
{"id": "5766829", "revid": "547034", "url": "https://it.wikipedia.org/wiki?curid=5766829", "title": "Exile on Coldharbour Lane", "text": "Exile on Coldharbour Lane \u00e8 il primo album in studio del gruppo musicale britannico Alabama 3, pubblicato nel 1997."}
{"id": "5766831", "revid": "718859", "url": "https://it.wikipedia.org/wiki?curid=5766831", "title": "Sweatt contro Painter", "text": "Sweatt contro Painter \u00e8 un caso giudiziario affrontato alla Corte Suprema degli Stati Uniti d'America nel 1950. La battaglia legale si schierava contro la dottrina del \"separati ma uguali\", che permetteva la segregazione razziale dai tempi del caso \"Plessy v. Ferguson\", del 1896. Il processo fu un punto di svolta e uno di riferimento per il successivo e celebre \"Brown v. Board of Education\", del 1954.\nIl caso coinvolse un uomo di colore, Heman Marion Sweatt, a cui era stato impedito di accedere alla Facolt\u00e0 di Legge alla University of Texas, il cui presidente era Theophilius Painter, per il fatto che la Costituzione del Texas proibiva l'integrazione scolastica. All'epoca nessuna universit\u00e0 per bianchi avrebbe accolto studenti afroamericani (in inglese detti \"Negroes\", dispregiativo).\nLa corte distrettuale nella contea di Travis, invece che garantire ai querelanti un \"mandamus\" prosegu\u00ec per altri sei mesi con il caso. Questo temporeggiamento permise allo stato di creare una facolt\u00e0 di legge apposta per studenti neri, la Thurgood Marshall School of Law con sede a Houston, piuttosto che ad Austin.\nLa decisione della corte non persuase i ragazzi che si erano opposti alla segregazione e fu cos\u00ec che, dopo essere passato da varie corti locali, il caso fin\u00ec nelle mani della Corte Suprema, ad essa presentato da Robert L. Carter e Thurgood Marshall e dall'NAACP.\nLa Corte sovvert\u00ec la decisione presa in Texas, sostenendo che le scuole segregate ormai avevano fallito nell'essere paritarie, sia perch\u00e9 vi erano troppe differenze nei servizi e nelle strutture, sia perch\u00e9 alla fine vi erano troppi effetti collaterali, nello specifico un avvocato di colore si vedeva ristretto notevolmente il campo di possibili clienti e gli sbocchi lavorativi. Nonostante la Corte del Texas abbia tentato di giustificarsi sostenendo che questi fattori tangibili fossero comunque un segno di integrazione, la decisione della Corte Suprema fu irrevocabile e addirittura stil\u00f2 una lista delle principali differenze tra istituti per bianchi e neri, qui sotto riportata:\nEredit\u00e0.\nIl 14 giugno 2005, la contea di Travis vot\u00f2 per rinominare la sede della corte \"The Heman Marion Sweatt Travis County Courthouse\", in onore all'impegno e al coraggio di Sweatt."}
{"id": "5766832", "revid": "6923", "url": "https://it.wikipedia.org/wiki?curid=5766832", "title": "Benchmark (azienda)", "text": "Benchmark \u00e8 un'azienda di investimenti venture capital statunitense per la prima fase di finanziamenti di numerose startup di successo tra cui Dropbox, Twitter, Uber, Snapchat e Instagram."}
{"id": "5766833", "revid": "1810027", "url": "https://it.wikipedia.org/wiki?curid=5766833", "title": "Insigne collegiata parrocchiale di Santa Maria Maggiore", "text": "La insigne collegiata di Santa Maria Maggiore in Guglionesi \u00e8 una chiesa cattolica di Guglionesi, in provincia di Campobasso.\nStoria.\nNon \u00e8 certa la data di costruzione originale dell'edificio, anche se \u00e8 probabile che abbia avuto luogo nell'XI secolo a seguito di un voto fatto alla Madonna da parte del condottiero normanno Roberto d'Altavilla detto il Guiscardo, i cui uomini avevano conquistato la zona nel 1060. \nSecondo la tradizione una data importante nella storia della collegiata \u00e8 la notte tra il 2 e il 3 giugno 1102, quando vi furono traslate le spoglie di Sant'Adamo Abate, che da quel momento divenne patrono di Guglionesi.\nPoco pi\u00f9 di un secolo dopo la sua costruzione, nel 1187, la chiesa al tempo dedicata a San Pietro sub\u00ec un restauro per scongiurare il rischio di crolli e ricevette una rendita da parte del comune. Un diploma del 20 novembre 1195 testimonia che la regina Costanza Chiaramonte di Napoli concesse alla chiesa un giuspatronato, che rimase in vigore fino al 1213.\nNel 1746 l'edificio sub\u00ec un ulteriore importante restauro che si protrasse per 50 anni, riaprendo al culto solo nel 1796. In tale occasione la chiesa ricevette la sistemazione tardo-barocca visibile al giorno d'oggi e ne venne anche modificato l'orientamento.\nNuovi lavori di consolidamento hanno avuto luogo tra il 2013 e il 2014.\nDescrizione.\nL'esterno.\nLa chiesa, che complessivamente misura 36 metri di lunghezza per 19 di larghezza, presenta un impianto a croce latina con il braccio perpendicolare alle navate poco sviluppato. Nel punto di incontro dei due bracci della croce non vi \u00e8 una cupola ma una semplice calotta. Lungo il prospetto laterale destro, rivolto ad ovest, \u00e8 possibile notare le tre absidi semicircolari della parte posteriore della chiesa originale.\nLa facciata in stile barocco, risalente al restauro del 1746, \u00e8 rivolta a nord ed \u00e8 divisa in tre sezioni da paraste a sezione mistilinea. I due portoni laterali, pi\u00f9 piccoli, sono sovrastati da una finestra quadrilobata. Il portale centrale, molto pi\u00f9 grande, presenta un elegante sovrapporta in stile barocco con una nicchia e sormontato dallo stemma della citt\u00e0. La parte superiore della sezione centrale della facciata \u00e8 pi\u00f9 recente ed \u00e8 stata completata nel 1954. E' conclusa da un timpano al centro del quale \u00e8 stato installato un orologio, al di sotto del quale si trova un'ampia finestra di forma rettangolare. \nAddossato all'estremit\u00e0 destra della facciata si trova il campanile a pianta quadrata, costituito da quattro ordini sovrapposti di stile barocco. L'ultimo ordine presenta una muratura pi\u00f9 regolare ed \u00e8 sovrastato da una guglia piramidale pi\u00f9 recente con struttura in ferro e rivestimento in mattoni.\nL'interno.\nL'interno della chiesa \u00e8 diviso in tre navate decorate da stucchi, realizzate durante il restauro settecentesco quando fu anche modificato l'orientamento dell'edificio. La divisione in navate \u00e8 scandita da campate sorrette da robusti pilastri, tra i quali si trovano arcate di altezze differenti. \nLa navata centrale termina con un'abside semicircolare, davanti alla quale si trova l'altare maggiore sormontato da una tavola raffigurante l'Assunta risalente al 1572 e donata alla collegiata dall'allora vescovo di Termoli Cesare Ferrante. L'opera, di un artista della scuola di Marco dal Pino, \u00e8 la copia di un dipinto del maestro senese conservato a Napoli nella chiesa dei Santi Severino e Sossio.\nTra le altre opere presenti \u00e8 possibile citare un secondo altare con una tavola rafficurante l'Ultima Cena dipinta nel 1795 dal pittore napoletano Ferdinando Castiglia, l'altare dedicato a Sant'Adamo Abate patrono di Guglionesi con una grande tela che rappresenta Sant'Adamo in estasi realizzata da Pietro Bardellino nel 1786, il trittico cinquecentesco di Michele Greco da Valona raffigurante la Madonna delle Grazie tra San Sebastiano e San Rocco, il coro e il pulpito in legno, una icona cinquecentesca della Madonna Assunta e una statua in argento di 33 kg raffigurante Sant'Adamo realizzata nel 1886.\nLa cripta.\nDell'edificio pi\u00f9 antico si conserva una cripta sostenuta da arcate a tutto sesto su colonne.\nLa cripta, insieme alla zona absidale, \u00e8 quanto rimane dell'antica chiesa di San Pietro e costituisce l'elemento pi\u00f9 antico e interessante della Collegiata; situata all'altezza delle tre absidi esterne, risale al XII secolo: \u00e8 suddivisa in piccole campate da colonnine circolari. Degli affreschi cinquecenteschi, opera di un artista locale, che la decoravano interamente ne restano sulle volte solo due con scene dell'Antico Testamento (Diluvio, Arca di No\u00e8, Torre di Babele). Altre scene con episodi del libro della Genesi, ritenute dello stesso autore, sono raffigurate nella volta di un locale adiacente alla cripta, entro i riquadri di un finto soffitto a cassettoni (Dio Padre, Creazione di Eva, Peccato originale, Cacciata dal Paradiso terrestre, Sacrificio di Caino e Abele). La cripta, accessibile dalla navata di destra, conserva le reliquie di Sant'Adamo, protettore di Guglionesi, la cui vita \u00e8 raffigurata in un ciclo di affreschi del 1587, di stampo manierista. Vi \u00e8 una pala d'altare del 1740, in legno dorato, raffigurante l' \"Estasi di Sant'Adamo\" sullo sfondo di una Guglionesi medievale, mentre presso l'altare si trova la statua argentea del santo."}
{"id": "5766841", "revid": "1873017", "url": "https://it.wikipedia.org/wiki?curid=5766841", "title": "Arthur Avenue", "text": "Arthur Avenue \u00e8 una strada della sezione di Belmont nel Bronx a New York (Stati Uniti).\nUna volta era il cuore della Little Italy del Bronx, con cui ci si riferiva all'area che va da Arthur Avenue a 187th Street (187\u00aa strada).\nSebbene il centro storico e commerciale di Little Italy sia Arthur Avenue, in s\u00e9 l'area si allunga lungo la 187\u00b0 strada da Arthur Avenue a Prospect Avenue ed \u00e8 fiancheggiata da attivit\u00e0 commerciali di gastronomia e altre tipologie di negozi italiani nonch\u00e9 dal caratteristico \"Arthur Avenue Retail Market\", mercato al dettaglio di prodotti alimentari al coperto.\nA differenza della Little Italy del vicino quartiere di Manhattan che \u00e8 per lo pi\u00f9 una zona turistica, quella del Bronx \u00e8 considerata la vera Little Italy a causa dell'eredit\u00e0 degli immigrati italiani che risale all'inizio degli anni cinquanta.\nArthur Avenue e Morris Park sono viste come tra le principali comunit\u00e0 italoamericane del Bronx, anche se ve ne sono altre nei quartieri della classe media e della classe alta di Schuylerville e Country Club.\nLa strada in s\u00e9 \u00e8 chiamata cos\u00ec in onore del presidente statunitense Chester A. Arthur."}
{"id": "5766854", "revid": "110157", "url": "https://it.wikipedia.org/wiki?curid=5766854", "title": "Prosopographia Attica", "text": "La Prosopographia Attica (spesso abbreviata in \"PA\") \u00e8 una prosopografia in latino scritta dall'epigrafista tedesco Johannes Kirchner. Essa contiene brevi biografie per tutti gli abitanti dell'Antica Atene vissuti prima e durante l'epoca di Augusto.\nLa \"PA\" \u00e8 stata pubblicata tra il 1901 e il 1903 in due volumi. \u00c8 stata ampliata nel 1910 con il supplemento \"Nachtr\u00e4ge zur Prosopographia Attica\" di Johannes Sundwall.\nBibliografia.\nI volumi sono disponibili su Internet Archive:"}
{"id": "5766856", "revid": "57342", "url": "https://it.wikipedia.org/wiki?curid=5766856", "title": "Frogs Busto Arsizio 1984", "text": "Questa voce raccoglie le informazioni riguardanti i Frogs Busto Arsizio nelle competizioni ufficiali della stagione 1984."}
{"id": "5766858", "revid": "767487", "url": "https://it.wikipedia.org/wiki?curid=5766858", "title": "Crifiu", "text": "I Crifiu sono un gruppo musicale pop rock salentino attivo dai primi anni 2000."}
{"id": "5766859", "revid": "729019", "url": "https://it.wikipedia.org/wiki?curid=5766859", "title": "Giovanni Goiran", "text": "Biografia.\nNato a Nizza Marittima, parte del Regno di Sardegna, dopo gli Accordi di Plombi\u00e8res abbandona la citt\u00e0 natale per trasferirsi a Torino, dove viene ammesso all'accademia militare nel 1861. Sottotenente addetto allo Stato maggiore nel 1862 prende parte alla terza guerra d'indipendenza col grado di tenente aggregato alla brigata Acqui. Pi\u00f9 volte distaccato al ministero della guerra ha insegnato alla scuola di guerra. Suo figlio Ildebrando fu ufficiale di Marina e Medaglia d'oro al valor militare."}
{"id": "5766860", "revid": "72396", "url": "https://it.wikipedia.org/wiki?curid=5766860", "title": "Morelladon", "text": "Morelladon genere estinto di dinosauro ornithopode vissuto nel Cretaceo inferiore circa 130 milioni di anni fa, in quella che oggi \u00e8 la Spagna.\nNel 2013, un team congiunto della Universidad Nacional de Educaci\u00f3n a Distancia (UNED) e dell'Universit\u00e0 Autonoma di Madrid, presso il \"Mas de Sabat\u00e9\" (CMP-MS), scopr\u00ec uno scheletro parziale di un'euornithopode, nella cava di Morella. Il fossile ritrovato \u00e8 stato descritto e preparato dai paleontologi Juan Miguel Soler, Miguel \u00c1ngel Aguilar, Jes\u00fas Royo e Manuel Domingo Garc\u00eda.\nNel 2015, il fossile \u00e8 stato descritto dai paleontologi Jos\u00e9 Miguel Gasulla, Fernando Escaso, Iv\u00e1n Narv\u00e1ez, Francisco Ortega e Jos\u00e9 Luis Sanz che hanno ribattezzato il fossile come la specie tipo \"Morelladon beltrani\". Il nome generico deriva dal greco antico e combina le parole Morella (luogo del ritrovamento) con il termine greco \u1f40\u03b4\u03ce\u03bd, \"odoon\", \"dente\". Il nome specifico, invece, onora Victor Beltr\u00e1n, il proprietario del \"Vega del Moll SA\", un'impresa di sfruttamento delle cave, per la sua cooperazione con la ricerca scientifica.\nL'olotipo, (CMP-MS-03), \u00e8 stato ritrovato in uno strato della Formazione Arcillas de Morella, tradizionalmente datata ai primi dell'Aptiano, ma secondo recenti studi tale formazione sarebbe datata verso la fine del Barremiano. L'olotipo consiste in uno scheletro parziale a cui purtroppo manca il cranio. L'olotipo comprende un dente della mascella destra, sette vertebre dorsali, alcuni frammenti di spine neurali delle vertebre dorsali, due costole parziali, un osso sacro, due costole parziali e lo stinco destro.\nIl \"Morelladon\" \u00e8 un'euornithopode di medie dimensioni, la cui lunghezza media era di circa 6 metri, per un peso di circa due tronnellate."}
{"id": "5766861", "revid": "124632017", "url": "https://it.wikipedia.org/wiki?curid=5766861", "title": "Maher al-Assad", "text": "Biografia.\nQuartogenito di Hafiz al-Assad, \u00e8 il comandante delle truppe di \u00e9lite della 4\u00aa Divisione corazzata, che con la polizia segreta siriana costituiscono il nucleo delle forze di sicurezza del paese.\nMaher al-Assad \u00e8 anche un membro del Comitato Centrale del Partito Ba'th. Secondo alcune fonti \u00e8 considerato il secondo uomo pi\u00f9 importante in Siria dopo il fratello Bashar, l'attuale presidente."}
{"id": "5766862", "revid": "306856", "url": "https://it.wikipedia.org/wiki?curid=5766862", "title": "Campagna italiana di Russia", "text": "La campagna italiana di Russia rappresent\u00f2 la partecipazione militare del Regno d'Italia all'operazione Barbarossa, lanciata dalla Germania nazista contro l'Unione Sovietica nel 1941. L'impegno di prendere attivamente parte all'offensiva tedesca fu deciso da Benito Mussolini alcuni mesi prima dell'inizio dell'operazione, quando venne a conoscenza delle reali intenzioni di Adolf Hitler, ma fu confermato solo nella mattinata del 22 giugno 1941, non appena il dittatore italiano fu informato che quello stesso giorno le armate tedesche avevano dato il via all'invasione.\nRapidamente divenne operativo un corpo di spedizione, forte di tre divisioni, precedentemente messo in allerta: denominato Corpo di spedizione italiano in Russia (CSIR), arriv\u00f2 sul fronte orientale a met\u00e0 luglio 1941. Inizialmente inquadrato nell'11\u00aa Armata tedesca e poi nel Panzergruppe 1, il CSIR partecip\u00f2 all'aggressione militare fino all'aprile 1942, quando le esigenze del fronte richiesero l'invio di altri due corpi d'armata italiani che assieme al CSIR furono riuniti nell'8\u00aa Armata o Armata Italiana in Russia (ARMIR). Schierata a sud, nel settore del fiume Don, l'8\u00aa Armata assieme alla 2\u00aa Armata ungherese e alla 3\u00aa Armata rumena avrebbe dovuto coprire il fianco sinistro delle forze tedesche che in quel momento stavano avanzando verso Stalingrado.\nI rapidi capovolgimenti al fronte cambiarono il corso della battaglia; dopo l'accerchiamento delle forze tedesche a Stalingrado, la successiva offensiva sovietica iniziata il 16 dicembre 1942 travolse il II e il XXXV Corpo d'armata italiano (ex CSIR), che facevano parte dello schieramento meridionale dell'8\u00aa Armata, e sei divisioni italiane assieme a forze tedesche e rumene furono costrette a una precipitosa ritirata, che anticip\u00f2 l'odissea che coinvolse il Corpo d'armata alpino nel mese seguente. Il 15 gennaio 1943 una seconda grande offensiva sovietica a nord del Don travolse gli Alpini ancora in linea, i quali, mal equipaggiati e a corto di rifornimenti, iniziarono una ritirata nella steppa, incalzati dalle divisioni sovietiche e costretti a patire enormi sofferenze. La rotta cost\u00f2 alle forze italiane decine di migliaia di perdite e si concluse il 31 gennaio, quando la Divisione \"Tridentina\" raggiunse i primi avamposti tedeschi a \u0160ebekino. Le operazioni di rimpatrio durarono dal 6 al 15 marzo e si conclusero il 24, ponendo fine alle operazioni militari italiane in Unione Sovietica.\nContesto strategico.\nAll'inizio dell'estate 1941 l'Italia era in guerra da poco pi\u00f9 di un anno, e aveva gi\u00e0 collezionato una serie di gravi sconfitte militari che avevano messo in evidenza le grosse lacune di cui soffrivano il suo esercito e i suoi comandanti. Il Regno d'Italia aveva perso il controllo dell'Africa Orientale Italiana a favore dei britannici e della resistenza etiope, in Libia i carri armati britannici minacciavano seriamente Bengasi, Tripoli e i possedimenti coloniali italiani in Nordafrica, sul mare la Regia Marina aveva subito ingenti perdite per mano della Mediterranean Fleet, mentre l'azzardo dell'aggressione alla Grecia era stato salvato dal totale fallimento grazie al provvidenziale intervento delle divisioni tedesche inviate in soccorso dell'esercito italiano. Tuttavia, malgrado l'evidente crisi italiana e le palesi inadeguatezze dell'esercito, all'avvicinarsi dell'estate del 1941 le sorti del conflitto erano ancora in mano alle potenze dell'Asse: l'intera Europa continentale era sotto il controllo della Germania o dominata da governi alleati (Ungheria, Romania e Francia) o non ostili (Spagna, Bulgaria, Svezia e Finlandia), mentre i rapporti con l'Unione Sovietica erano improntati alla collaborazione fin dalla stipula del patto Molotov-Ribbentrop. Il Regno Unito era isolato e stretto d'assedio, il suo vasto impero era in subbuglio a causa degli insorgenti movimenti indipendentisti e nazionalisti, e il suo unico alleato, gli Stati Uniti d'America, non era intenzionato ad intervenire militarmente e si limitava ad inviare enormi convogli di rifornimenti di cui gli U-Boot tedeschi facevano strage nell'Atlantico. A grandi linee era dunque questa la situazione quando all'alba del 22 giugno 1941 Hitler diede il via all'operazione Barbarossa, la gigantesca e fulminea aggressione all'Unione Sovietica con la quale, nemmeno due anni prima, aveva firmato un patto di non aggressione.\nGi\u00e0 parecchi mesi prima dell'attacco tedesco all'Unione Sovietica andavano ad ammassarsi sul confine orientale decine di divisioni tedesche, mentre i sovietici facevano di tutto per dimostrare la loro buona volont\u00e0 ad evitare un conflitto. L'ambasciatore tedesco a Mosca Schulenburg fu convocato a Berlino il 28 aprile, dove rifer\u00ec a Hitler che i russi erano allarmati dalle voci che facevano ritenere imminente un attacco tedesco, e dichiar\u00f2 di ritenere che \u00abStalin era pronto a fare ulteriori concessioni\u00bb pur di evitare la guerra. A proposito dell'attacco tedesco a oriente, l'Italia era stata tenuta completamente all'oscuro dell'evoluzione diplomatica tra i due paesi, ma le voci di un imminente conflitto giravano ormai in tutto il mondo e Benito Mussolini, che gi\u00e0 nel maggio del 1941 era a grandi linee a conoscenza dell'operazione Barbarossa, il 30 maggio convoc\u00f2 il capo di stato maggiore generale Ugo Cavallero e gli comunic\u00f2 che in caso di guerra tra Germania e Unione Sovietica l'Italia avrebbe dovuto predisporre un corpo d'armata composto da una divisione motorizzata, di una divisione corazzata e di una granatieri, per essere inviato sul fronte orientale. Mussolini aveva accettato con grande riluttanza la stretta di mano tra Ribbentrop e Stalin, cos\u00ec che non appena la guerra con l'Unione Sovietica apparve inevitabile, dichiar\u00f2 che \u00abl'Italia non pu\u00f2 rimanere estranea perch\u00e9 si tratta di lottare contro il comunismo\u00bb, ma i motivi per cui Mussolini volle ostinatamente partecipare alla campagna per\u00f2 non sono univoci e chiari. I piani predisposti dai tedeschi non prevedevano l'iniziale partecipazione italiana, ma solo quella di Finlandia e Romania, paesi confinanti con l'URSS e con ampi contenziosi da riscattare; da parte sua, Hitler non intendeva coinvolgere gli italiani e cerc\u00f2 ripetutamente di dissuadere Mussolini dall'intento, sottolineando i rischi dell'impresa e suggerendogli, pi\u00f9 o meno velatamente, di rafforzare gli effettivi in Nordafrica (dove pochi mesi prima, per ristabilire la situazione, i tedeschi erano stati costretti a inviarvi l'Afrika Korps al comando del generale Erwin Rommel) e possibilmente rivolgere lo sguardo da Tripoli verso occidente, costituendo un contingente che potesse intervenire in caso la Francia violasse i trattati, e intensificando la guerra aerea e sottomarina nel Mediterraneo.\nAllestimento del Corpo di spedizione.\nLa decisione di Mussolini di partecipare immediatamente all'offensiva si iscrive dunque nel quadro di una guerra subalterna all'alleato tedesco, nel quale il dittatore italiano cerc\u00f2 di non estraniarsi dalla lotta nella speranza che la guerra fosse destinata a un rapido successo. La pessima prova che l'Armata Rossa aveva dato nella guerra d'inverno del 1939-40 costituiva per i tedeschi una prova incontrovertibile delle enormi mancanze dell'esercito sovietico; da parte loro i comandi della Wehrmacht contavano di giungere a Mosca in otto settimane e gli strepitosi successi ottenuti nelle prime settimane dell'avanzata sembravano confermare questa eventualit\u00e0. Bench\u00e9 spinto all'intervento dall'atmosfera euforica che si era creata attorno a Barbarossa, Mussolini si rivel\u00f2 comunque meno ottimista di Hitler sul risultato della campagna e, a tal proposito, confid\u00f2 a Galeazzo Ciano che non dubitava della vittoria tedesca, ma sperava che l'impresa fosse molto pi\u00f9 impegnativa delle \u00abpasseggiate militari\u00bb in cui i tedeschi \u00absi erano fino ad allora esibiti\u00bb, in modo tale da ridimensionarne l'esercito e controbilanciare gli insuccessi italiani. Tuttavia, secondo lo storico Renzo De Felice, la ragione principale che spinse Mussolini a partecipare alla campagna di Russia fu il timore che, dopo la vittoria tedesca, la sproporzione nell'apporto al conflitto avrebbe pregiudicato la posizione italiana rispetto a quella degli altri alleati della Germania; in questo timore si nascose la ragione principale dell'avventura militare italiana contro l'Unione Sovietica, in cui Mussolini si riprometteva di rilanciare la propria immagine di campione della lotta contro il bolscevismo che gli avrebbe permesso di far valere il suo peso al momento di ridisegnare gli equilibri internazionali.\nIl mattino del 22 giugno, venuto a sapere dell'inizio delle operazioni contro l'Unione Sovietica mentre si trovava in villeggiatura a Riccione, Mussolini diede immediatamente disposizioni a Cavallero di procedere subito ai preparativi riguardanti l'allestimento del Corpo di spedizione e a Ciano di consegnare, per vie diplomatiche, la dichiarazione di guerra all'ambasciatore Nikolaj Vasil'evi\u010d Gorelkin. Dopo un ultimo scambio di messaggi tra i due leader dell'Asse, in cui il F\u00fchrer cerc\u00f2 fino all'ultimo di declinare l'offerta di aiuto, il Duce ebbe via libera per distaccare truppe sul fronte orientale. La grande unit\u00e0 destinata a operare assieme alle forze tedesche assunse rapidamente l'ordinamento definitivo, il 10 luglio il Corpo d'armata autotrasportabile fu denominato ufficialmente \"Corpo di Spedizione Italiano in Russia\" (CSIR) e fu affidato al generale Francesco Zingales. Questo corpo d'armata disponeva di tre divisioni; la 3\u00aa Divisione celere \"Principe Amedeo Duca d'Aosta\" o PADA (generale di brigata Mario Mazzarani), la 9\u00aa Divisione fanteria \"Pasubio\" (generale Vittorio Giovannelli) e la 52\u00aa Divisione fanteria \"Torino\" (generale Luigi Manzi), le ultime appiedate nonostante la qualifica di \"autotrasportabili\"; non avendo esse infatti i mezzi necessari per essere completamente motorizzate, si era ricorso a questo eufemismo per indicare che queste potevano essere s\u00ec trasportate con automezzi, ma se questi mancavano avrebbero dovuto spostarsi a piedi. Il CSIR disponeva soltanto di un auto-raggruppamento su due auto-gruppi: uno assegnato ai servizi del corpo di spedizione, l'altro al trasporto di una divisione. Il Comando Supremo aveva infatti previsto che le divisioni autotrasportabili potevano essere trasportate una per volta, con gli automezzi che sarebbero tornati indietro dopo aver completato lo spostamento della prima divisione. Ovviamente tale illusorio sistema non funzion\u00f2 mai: le necessit\u00e0 operative imponevano che gli automezzi a disposizione ad una divisione continuassero a operare con tal divisione, e ci\u00f2 caratterizz\u00f2 il destino della \"Torino\", la quale fu destinata a marciare per migliaia di chilometri nonostante il pomposo appellativo. Delle truppe di terra furono inviate assieme al CSIR anche la 63\u00aa Legione CC.NN. d'Assalto \"Tagliamento\", circa uomini al comando del console Niccol\u00f2 Nicchiarelli e il battaglione alpini sciatori \"Monte Cervino\" (colonnello Giulio Pazienza) considerata l'unit\u00e0 meglio equipaggiata ma che verr\u00e0 inviata solo nel febbraio 1942. Complessivamente il CSIR poteva contare su 17 battaglioni di fucilieri (12 di fanteria, 3 di bersaglieri motociclisti, 2 di camicie nere), 7 battaglioni di armi d'accompagnamento, un battaglione di guastatori, 14 compagnie autonome, 10 squadroni di cavalleria (Reggimento \"Savoia Cavalleria\" (3\u00ba) e Reggimento \"Lancieri di Novara\" (5\u00ba)), 4 squadroni di carri armati CV33 di valore limitato, 24 gruppi d'artiglieria, 10 battaglioni del genio, un battaglione chimico e 12 sezioni carabinieri; fu inoltre schierato un contingente della Regia Aeronautica (51 caccia Macchi M.C.200, 22 ricognitori Caproni Ca.311, 10 trimotori da trasporto Savoia-Marchetti S.M.81). La forza complessiva era dunque all'incirca di uomini di truppa, ufficiali, quadrupedi, 220 pezzi d'artiglieria e automezzi, molti dei quali requisiti alle societ\u00e0 di trasporti pubblici.\nLa situazione dell'esercito italiano.\nL'invio del CSIR in Russia aveva soprattutto un valore politico e non influiva sui rapporti di forza della campagna, ma rappresentava la volont\u00e0 di Mussolini di difendere il suo ruolo di principale alleato dei tedeschi in una campagna che si prospettava trionfale. Pochi mesi dopo per\u00f2 il quadro della situazione era mutato e l'offensiva tedesca, nonostante avesse raggiunto notevoli successi, non fu decisiva e inizi\u00f2 a registrare forti perdite. Fu quindi la Germania a richiedere un aumento delle forze italiane in Russia per il 1942 e Mussolini, teso a rafforzare la presenza italiana, non esit\u00f2 ad aggiungere sei divisioni con grandi quantitativi di artiglieria e automezzi, trasformando in luglio il CSIR nell'8\u00aa Armata o ARMIR, che contava circa uomini e una buona dotazione d'artiglieria motorizzata. Il trasferimento sul fronte orientale dell'8\u00aa Armata rappresent\u00f2 una svolta importante nell'intervento italiano in Russia: forze cos\u00ec numerose moltiplicavano la presenza di soldati italiani sul territorio, con ovvie ricadute sul piano politico e con un incremento delle responsabilit\u00e0 e delle competenze nell'amministrazione militare dei territori occupati. Il CSIR, concepito come una forza da combattimento, aveva alle sue dipendenze solo 12 sezioni di Carabinieri che poterono agevolmente vigilare sulla zona di 40 chilometri controllata dal Corpo intorno a Stalino; il settore di competenza dell'ARMIR, esteso a parallelogramma dietro ai 230-270 chilometri del fronte centrale del Don, necessit\u00f2 al contrario di un dispendioso impiego di risorse e uomini per il controllo del territorio, le operazioni di repressione dei partigiani, i servizi logistici. L'ARMIR utilizz\u00f2 quindi una divisione di sicurezza, la 156\u00aa Divisione fanteria \"Vicenza\", privata del proprio reggimento di artiglieria ma rinforzata da un battaglione di carabinieri, che portava il totale del personale utilizzato nelle retrovie a 350 ufficiali e oltre uomini.\nSe Mussolini impose l'incremento delle forze italiane in Russia, gli alti comandi (in primo luogo Cavallero) non si preoccuparono di destinare alla Russia reparti e armi a discapito degli altri teatri d'operazione. Le divisioni italiane, a configurazione binaria (disponenti cio\u00e8 due reggimenti di fanteria contro i tre che comunemente formavano l'ossatura delle divisioni degli altri belligeranti) erano in linea generale numericamente pi\u00f9 deboli e dotate di una minore potenza di fuoco delle analoghe divisioni tedesche e sovietiche. Gli Alpini, il migliore corpo di fanteria disponibile, furono inspiegabilmente dislocati su un terreno piatto e aperto; decine di migliaia di automezzi, trattori e buona parte dell'artiglieria moderna furono inviate a seguito dell'ARMIR invece che in Nordafrica, dove le forze italiane erano in difficolt\u00e0. La buona disponibilit\u00e0 di automezzi e artiglieria motorizzata non bast\u00f2 comunque a valorizzare l'armata, che restava composta da divisioni appiedate, prive di valide unit\u00e0 corazzate utili ad amplificarne il raggio d'azione. Cos\u00ec le azioni di sfondamento, progressione e controffensiva furono sempre svolte dalle divisioni motocorazzate tedesche e, al momento della ritirata dal Don, i materiali pesanti andarono completamente persi proprio a causa di una carente motorizzazione di reparti combattenti e logistici (intralciati infine da un'organizzazione poco flessibile). L'invio di questi ingenti quantitativi in Russia, perci\u00f2, si spiega solo con il desiderio di ben figurare di fronte ai tedeschi; ma per i compiti difensivi a cui l'ARMIR era destinata le moderne artiglierie motorizzate andarono praticamente sprecate: infatti sarebbe stato pi\u00f9 opportuno assegnarle le poco mobili batterie del primo conflitto mondiale, dirottando i prodotti pi\u00f9 recenti in teatri aventi maggiore importanza strategica per il paese.\nL'insufficienza dell'equipaggiamento e dei mezzi del Regio Esercito fu evidenziato anche in Russia. L'armamento personale del soldato si articolava sul datato ma robusto fucile Carcano Mod. 91, sulla mitragliatrice pesante Breda Mod. 37 e sul Mortaio da 81 Mod. 35; mediocri erano invece i fucili mitragliatori Breda Mod. 30 e Breda Mod. 5C che s'inceppavano facilmente, i mortai Brixia Mod. 35 da 45\u00a0mm che sparavano bombe troppo leggere e le bombe a mano con spolette inefficaci su neve e terreno fangoso. Grave si conferm\u00f2 la mancanza totale di un'arma automatica individuale paragonabile al PP\u0160-41 o all'MP 40 e non fu posto rimedio alla dotazione standard di armi automatiche di squadra, che nel battaglione italiano era inferiore a quella di un battaglione tedesco o russo. La fanteria era inoltre priva di reali pezzi anticarro e il 47/32 Mod. 1935, un cannone d'accompagnamento improvvisato nel ruolo controcarri, era inutile contro i T-34 sovietici. L'equipaggiamento invernale si rivel\u00f2 insufficiente e, se durante il primo inverno di guerra il CSIR fu fornito per tempo di adeguati indumenti di lana (seppur si trattasse di lana autarchica), l'ARMIR dovette affrontare il secondo inverno senza i pratici cappotti imbottiti utilizzati da alleati e nemici, senza tute bianche atte a mimetizzarsi con l'ambiente (furono distribuite solo al Battaglione alpini sciatori \"Monte Cervino\") e senza calzature adeguate: gli scarponi chiodati, infatti, erano inadatti al fango e alla neve, non potevano essere imbottiti con calze supplementari e i chiodi favorivano la formazione di ghiaccio. Durante il primo inverno i casi di congelamento furono relativamente pochi perch\u00e9 i fanti passavano le notti nelle isbe o nei bunker, tuttavia il generale Messe scrisse fin da subito che le truppe necessitavano di calzature simili ai valenki, ossia stivali alti e robusti in feltro di facile costruzione. Ma la mancanza di elasticit\u00e0 dei comandi e, probabilmente, gli interessi dei fornitori, fecero s\u00ec che la produzione di tali calzature non fosse nemmeno presa in considerazione e Roma autorizz\u00f2 solamente l'acquisto in loco di pezzi russi.\nSvolgimento della campagna.\nL'arrivo del Corpo di spedizione sul fronte orientale.\nNella prima fase dell'offensiva le divisioni tedesche penetrarono profondamente in territorio sovietico, dando l'impressione a Mussolini che la campagna avrebbe potuto concludersi rapidamente e fruttare la cattura di milioni di prigionieri, utili allo sforzo bellico dell'Asse. Il ritmo travolgente delle vittorie tedesche convinse dunque Mussolini e i comandi dell'esercito ad approntare rapidamente il corpo di spedizione: il 26 giugno i primi reparti iniziarono a raccogliersi in patria per un trasferimento che complessivamente dur\u00f2 quasi un mese e che li port\u00f2 in Ungheria centrale, da dove si sarebbero poi diretti verso il fronte. Il CSIR fu dispiegato per l'eliminazione delle sacche di resistenza lasciate indietro dalle formazioni meccanizzate tedesche e tale incarico si rivel\u00f2 gestibile per il corpo d'armata, impiegato nel limite delle sue possibilit\u00e0 peraltro con buoni risultati. Fu confermato cos\u00ec che le divisioni italiane erano in grado di svolgere efficacemente i compiti secondari che la guerra sul fronte orientale lasciava alle truppe appiedate.\nLe tradotte dirette ai primi punti di raccolta a Bor\u0219a e Fels\u0151vis\u00f3, in Ungheria, iniziarono il loro viaggio il 10 luglio 1941. Il primo contingente italiano che giunse a Bor\u0219a il 13 luglio fu il 79\u00ba Reggimento fanteria, a cui seguirono una dopo l'altra centinaia di tradotte fino a fine mese. A Bor\u0219a era stato predisposto un centro logistico in modo che i reparti potessero proseguire rapidamente verso Boto\u0219ani, che si trovava 250 chilometri a est, oltre i Carpazi, e che non era collegata a una linea ferroviaria, costringendo gli uomini del CSIR a percorrere la distanza a piedi. Nel frattempo il generale Francesco Zingales dovette essere ricoverato in una clinica di Vienna per un improvviso attacco influenzale con complicazioni polmonari e cos\u00ec, a sostituirlo, fu designato il generale Giovanni Messe, che si era distinto in Albania e Grecia e che, il 17 luglio, raggiunse i reparti nei punti di raccolta in Ungheria.\nCompletato il suo schieramento il CSIR fu inquadrato nell'11\u00aa Armata del generale Eugen Ritter von Schobert, ma posto a disposizione del gruppo corazzato del generale Paul Ludwig Ewald von Kleist (poi 1. Panzerarmee). Messe si rese subito conto che sarebbe stato molto difficile mantenere le tabelle di marcia della Wehrmacht e il 5 agosto, quando l'intero CSIR raggiunse Boto\u0219ani, l'11\u00aa Armata aveva gi\u00e0 compiuto un balzo in avanti di 300 chilometri per schierarsi lungo il Dnestr. Al suo arrivo Messe fu immediatamente raggiunto dall'ordine di von Kleist: gli italiani avrebbero dovuto procedere per altri 200 chilometri e schierarsi a Jampol' come forza di riserva del fronte del Dnestr. Il comandante italiano, constatata l'impossibilit\u00e0 di muoversi speditamente con l'intero corpo, assolse l'ordine solo in parte ordinando di proseguire alla sola divisione in grado di avanzare velocemente, la \"Pasubio\", rinforzata da una compagnia di bersaglieri motociclisti. Nonostante il maltempo che rendeva le pianure ucraine fangose e difficilmente percorribili, a bordo dei loro Lancia 3Ro i fanti della \"Pasubio\" giunsero a Jampol', entrando finalmente in zona di combattimento. Forze sovietiche erano dislocate tra il fiume Dnestr e il Bug Orientale, pressate dall'11\u00aa Armata che nel frattempo aveva superato il Dnestr con la sua ala destra. Il compito della \"Pasubio\" consisteva nel raggiungere il gruppo di von Kleist e tagliare diagonalmente un corridoio boscoso tra il Dnestr e il Bug per chiudere la ritirata nemica, percorrendo quindi 400 chilometri fino a Nikolaev, dove il Bug sfocia nel Mar Nero.\nIl battesimo del fuoco.\nChiamate a operare assieme alle forze tedesche intente a tagliare la strada alla ritirata sovietica, il 10 agosto le avanguardie della \"Pasubio\", al comando del colonnello Epifanio Chiaramonti, avanzarono su Voznesensk e quindi verso Pokrovka, nonostante il maltempo che blocc\u00f2 il resto della divisione. Marciando lungo la riva destra del Bug in direzione sud-est per tagliare ai russi la ritirata verso la strategica citt\u00e0 di Nikolaev, la \"colonna Chiaramonti\" l'11 agosto entr\u00f2 in contatto con il nemico all'altezza di Jasnaja Poljana, dove ebbe un duro scontro a fuoco con i sovietici che in ultimo si ritirarono. La battaglia tra i fiumi Dnestr e Bug era ancora in corso quando, il 14 agosto, il comando dell'Heeresgruppe S\u00fcd decise di assegnare le truppe italiane alla diretta dipendenza del gruppo corazzato di von Kleist per sostituire la 5. SS-Panzer-Division \"Wiking\" a \u010cigirin e in altri presidi lungo il Dnepr nei giorni successivi (partecipando in seguito alla breve lotta per la testa di ponte di Dnepropetrovsk). Questa decisione ebbe notevoli conseguenze sul CSIR: il gruppo corazzato era la punta di diamante dell'Heeresgruppe S\u00fcd e cos\u00ec il corpo di spedizione italiano venne a trovarsi molto vicino al fulcro dei combattimenti. Ci\u00f2 dimostr\u00f2 che i tedeschi non disponevano di sufficienti reparti di fanteria celere e che, dunque, furono costretti a richiedere un supporto italiano: il generale Messe fu orgoglioso di poter prendere parte ai combattimenti principali, ma dall'altra divenne consapevole che d'ora in avanti vi sarebbe stato il rischio concreto di partecipare a missioni superiori alle sue forze. Egli si un\u00ec comunque a colloquio con il generale von Kleist, il cui obiettivo era il congiungimento oltre il Dnepr con la 2. Panzerarmee del generale Heinz Guderian e completare cos\u00ec l'accerchiamento delle linee russe in corrispondenza di Kiev.\nLa carenza di mezzi motorizzati non consent\u00ec agli italiani di avanzare compattamente e velocemente, perci\u00f2 all'inizio solo la \"Pasubio\" progred\u00ec verso il Dnepr assieme al III Corpo d'armata della 17\u00aa Armata tedesca, coprendone il fianco sinistro e lasciando libere le unit\u00e0 alleate di avanzare ulteriormente verso est. Il comando del corpo di spedizione tent\u00f2 in ogni modo di condurre fino al Dnepr la 3\u00aa Divisione celere e la Divisione \"Torino\", dato che il comando tedesco richiedeva con urgenza queste forze; importante era inoltre, negli ufficiali italiani, il desiderio di far mostra delle potenzialit\u00e0 del Regio Esercito, ma le due divisioni seguivano solo con grande difficolt\u00e0 la \"Pasubio\".\nIl 6 settembre 3\u00aa Divisione celere del generale Mario Marazzani raggiunse infine la \"Pasubio\" davanti al Dnepr e la \"Torino\" arriv\u00f2 la settimana seguente, dopo aver marciato ininterrottamente per chilometri. Finalmente riunito, il CSIR prese posizione lungo il fronte, su un tratto di circa 100 chilometri dalla confluenza della Vorskla alla testa di ponte di Dnepropetrovsk, che successivamente fu allungata di altri 50 chilometri a sud della citt\u00e0. I timori dei comandi italiani di dover partecipare ad azioni fuori portata si concretizzarono il 15 settembre quando il CSIR, con tutte e tre le divisioni schierate sul Dnepr, fu assegnato al comando delle retrovie del Gruppo d'armate Sud per difendere un ampio fronte sulla riva occidentale del fiume. Ma solo cinque giorni dopo il CSIR torn\u00f2 sotto il comando del gruppo corazzato von Kleist e, tra il 28 e il 30 settembre, ebbe l'occasione di compiere la sua prima operazione bellica autonoma, che viene ricordata dalla storiografia italiana come la \u00abmanovra di Petrikovka\u00bb.\nIntanto, dopo essersi recato dal F\u00fchrer nel suo quartier generale a Rastenburg, il 29 agosto Mussolini raggiunse in aereo Uman', dove pass\u00f2 in rassegna le unit\u00e0 di rappresentanza italiane durante la sua prima e unica visita al fronte orientale. In questa occasione Messe avrebbe voluto parlare con il Duce per richiedere l'invio di ulteriori automezzi, ma il colloquio fu breve e i gerarchi italo-tedeschi dopo poco tempo salirono nuovamente sull'aereo che li ricondusse a Leopoli. Nel colloquio con Mussolini il generale Messe gli aveva riferito del buon comportamento delle truppe, ma anche della scarsit\u00e0 di mezzi e materiali per l'inverno. Il dittatore gli aveva promesso che avrebbe spinto i tedeschi a rispettare i patti: i rappresentanti dell'Asse avevano infatti stipulato un accordo secondo il quale la Wehrmacht si impegnava a fornire al CSIR il fabbisogno logistico, l'intero fabbisogno di carburante e parte di attrezzature mediche, viveri e materiale per il rafforzamento bellico. Fino alla \"battaglia dei due fiumi\" tutto si svolse secondo gli accordi, ma durante il trasferimento verso il Dnepr il rifornimento di carburante fu dimezzato. Memore delle migliaia di casi di congelamento avuti in Albania e in Grecia, in vista dell'inverno imminente Messe assold\u00f2 dei \"trafficanti\" rumeni, attiv\u00f2 sottufficiali esperti della Sussistenza e acquist\u00f2 dal mercato nero in Romania cavalli, carri, slitte, pellicce e qualche automezzo.\nDa Petrikovka al Donec.\nNella grande manovra di accerchiamento di Kiev, il piano tedesco prevedeva per gli italiani il compito di circondare reparti russi dislocati tra il fiume Orel' e la testa di ponte di Dnepropetrovsk; pertanto si decise una manovra a tenaglia che avrebbe dovuto convergere sulla citt\u00e0 di Petrikovka. L'operazione fu interamente affidata al CSIR, il quale disponeva ora anche della \"Pasubio\" tornata nuovamente sotto il comando italiano. Il mattino del 28 settembre la \"Torino\" attacc\u00f2 i sovietici allo scopo di raggiungere Obuchivka, sfondando le linee avversarie tenute dalla 261\u00aa Divisione fucilieri della Guardia, mentre la \"Pasubio\" attaccava da Cari\u010danka e la \"Celere\" si dedicava a operazioni di rastrellamento. Nei tre giorni in cui si svolsero le manovre il CSIR lament\u00f2 87 morti, 190 feriti e 14 dispersi; cattur\u00f2 comunque numerose armi e quadrupedi e fece circa prigionieri. Fu un limitato successo che ricevette le felicitazioni del generale von Kleist e fu sfruttato politicamente in Italia: Ciano annot\u00f2 che \u00abil Duce \u00e8 euforico per i successi del corpo di spedizione in Russia\u00bb, mentre Cavallero tent\u00f2 di premere su Mussolini affinch\u00e9 i prigionieri di guerra fossero trasportati in Italia per sopperire alle esigenze di manodopera. Mussolini sapeva per\u00f2 che la politica tedesca imponeva di trasferire unicamente in Germania i prigionieri destinati al lavoro coatto.\nDopo aver attraversato il Dnepr, il corpo corazzato tedesco ebbe il compito di raggiungere la costa del Mar d'Azov passando da sud, per poi avanzare verso est e conquistare Rostov sul Don e il bacino del Donec, centro importante per l'industria bellica sovietica. Anche in questo frangente il CSIR fu incaricato di coprire il fianco sinistro della grande unit\u00e0, ma al tempo stesso fu previsto che le unit\u00e0 italiane e le unit\u00e0 del XLIX Corpo d'armata da montagna tedesco partecipassero attivamente all'offensiva nel Donbass. I reparti furono fortemente ostacolati dalle forti piogge e dai terreni tramutati in pantani fangosi (in russo \"rasputitsa\"), che rallentavano la marcia della fanteria e le colonne motorizzate dei rifornimenti. Inoltre il progressivo spostamento delle basi logistiche, unito alle difficolt\u00e0 create da una rete ferroviaria debole e a scartamento diverso da quello europeo, limit\u00f2 fortemente l'operativit\u00e0 delle armate tedesca e italiana.\nI contrasti fecero s\u00ec che i comandi italiani agli inizi di ottobre minacciassero i tedeschi di non partecipare all'offensiva di von Kleist (Operazione \"Donezlawine\"), ma le richieste non ottennero nessun risultato. Dato che i tedeschi avevano assegnato agli italiani l'ordine di avanzare verso l'importante centro ferroviario di Stalino, il 4 ottobre la \"Celere\" e la \"Pasubio\" furono le prime a muoversi, precedute in avanguardia dal 3\u00ba Reggimento Bersaglieri e dal Reggimento \"Lancieri di Novara\". Chiudeva la formazione la \"Torino\", sempre a passo di marcia. Il 9, eliminata la testa di ponte di Ul'janovka, il CSIR raggiunse il fiume Vol\u010d'ja al cadere della prima neve e il giorno seguente i bersaglieri e gli uomini della 63\u00aa Legione \"Tagliamento\", assieme a reparti tedeschi, soppressero la testa di ponte di Pavlograd. Il 20 ottobre i bersaglieri occuparono quindi il centro siderurgico di Stalino e al contempo, calando da nord, la \"Pasubio\" si apr\u00ec la strada verso la citt\u00e0 combattendo contro agguerrite truppe motorizzate sovietiche. L'operazione si concluse il 29 ottobre, ma gli italiani nella prima met\u00e0 di novembre furono nuovamente impegnati nell'occupazione di Rikovo, Gorlovka e Nikitovka, centri industriali difesi accanitamente dai sovietici. Il CSIR inizi\u00f2 intanto a consolidare le proprie posizioni, nonostante la tenace resistenza dell'Armata Rossa, per garantire l'integrit\u00e0 dei fianchi interni alla 17\u00aa Armata e alla 1\u00aa Armata corazzata tedesche; in ultimo il corpo di spedizione italiano sferr\u00f2 alcuni attacchi in condizioni di inferiorit\u00e0 tra il 6 e il 14 dicembre, che portarono comunque all'occupazione di una linea avanzata a forma di falce, alquanto vantaggiosa, tra Debal'cevo e Rassypn\u043e\u0435.\nPrimo inverno in Russia.\nMentre il CSIR installava la sua base operativa a Stalino e i genieri italiani predisponevano la loro zona d'occupazione con alloggiamenti e opere difensive in previsione del duro inverno, le forze tedesche erano ormai alle porte di Mosca. La capitale tuttavia non cadde e l'8 dicembre l'alto comando tedesco annunci\u00f2 che tutte le operazioni sul fronte orientale erano temporaneamente sospese; la colossale operazione Barbarossa era fallita. L'Armata Rossa sfrutt\u00f2 l'occasione per ingaggiare una serie di combattimenti lungo tutto il fronte, allo scopo di tener impegnati, sottoponendoli ad un costante logorio di forze, i tedeschi e i loro alleati. Pi\u00f9 che ad un piano strategico organico, l'offensiva sovietica corrispondeva al desiderio di \"saggiare\" i vari settori del fronte per individuare i punti di minor resistenza, allo scopo di poterli poi investire e travolgere nel momento pi\u00f9 opportuno. Questo concetto di azione non corrispondeva forse a quel canone di economia di forze illustrato in tutti i trattati sull'arte della guerra, ma serv\u00ec efficacemente a tenere in continuo e snervante stato di allerta i nemici, con conseguente sperpero di armi e munizioni. L'urto sovietico ebbe comunque innegabili successi: allent\u00f2 la forte pressione delle truppe tedesche che da settembre assediavano Leningrado, riuscendo peraltro a riconquistare Ker\u010d' e Feodosia il 30 dicembre, mentre sul fronte centrale costrinse i tedeschi a indietreggiare di circa 200 chilometri, e nel settore meridionale port\u00f2 alla riconquista di Rostov. Nel settore meridionale, rioccupata Rostov, i sovietici decisero di tentare l'aggiramento dello schieramento dell'Asse lanciando i loro attacchi in successione contro il II, il XIV, il XLIX corpo d'armata tedesco, e infine contro il CSIR.\nI russi investirono il CSIR all'alba del 25 dicembre 1941 impegnandolo nella cosiddetta Battaglia di Natale con tre divisioni di fanteria, due divisioni di cavalleria e l'appoggio di artiglieria e carri armati. Gli italiani, coadiuvati da due reggimenti tedeschi, resistettero tenacemente e il generale Messe mantenne il controllo della situazione, utilizzando al meglio i carri tedeschi mandati a soccorso; la \"battaglia di Natale\" dur\u00f2 fino al 31 dicembre, chiudendo cos\u00ec, dopo una settimana di aspri combattimenti, un ciclo operativo che aveva impegnato duramente tutto il settore del corpo di spedizione italiano, che termin\u00f2 vittoriosamente nonostante le dure condizioni climatiche e la netta inferiorit\u00e0 numerica. Il piano russo mirava a separare il XLIX Corpo d'armata tedesco dal CSIR, sfondando nel punto tenuto dalla \"Celere\" e quindi dilagare verso Stalino: seppur ottimo sotto il profilo tattico la fanteria sovietica non riusc\u00ec a sfruttare abilmente i vuoti che si erano creati nel settore italiano il 25 dicembre, concentrandosi nell'attacco dei capisaldi e permettendo cos\u00ec alle riserve italiane di affluire nei punti critici. I russi seguirono in questa fase della lotta una tattica pi\u00f9 simile a quella della prima guerra mondiale che a quella che i tedeschi utilizzarono in Polonia e Francia: la cavalleria venne utilizzata in appoggio della fanteria piuttosto che lanciata oltre le linee di resistenza. Soltanto l'inverno successivo i sovietici modificarono radicalmente le loro tattiche, con esiti decisivi. Con questo scontro si chiuse la prima fase operativa del Corpo di Spedizione Italiano sul fronte orientale e gli uomini si prepararono ad affrontare nel migliore dei modi l'inverno. Le unit\u00e0 lo superarono abbastanza bene grazie soprattutto all'amara esperienza fatta durante la guerra sul fronte greco-albanese, che port\u00f2 Messe e i comandi inferiori a colmare le mancanze con l'acquisto di indumenti invernali dalle armate rumene e ungheresi, e rifornendosi al mercato nero. Infine giov\u00f2 al CSIR l'esclusione, per pochezza dei mezzi motorizzati e corazzati, dalle manovre ad ampio raggio di sola competenza tedesca. Operazioni di maggior portata ebbero luogo nella regione di Izjum, dove il comando italiano venne incontro alle pressanti richieste tedesche solo tra gennaio e giugno 1942, quando vi furono inviati gruppi tattici da combattimento radunati in gran fretta, per garantire la sicurezza delle retrovie e svolgere trascurabili missioni di combattimento a scopo difensivo e offensivo.\nLe divisioni italiane erano inferiori a quelle tedesche per potenza di fuoco, mobilit\u00e0 e comunicazione; il livello di addestramento dei sottufficiali e delle truppe lasciava alquanto a desiderare e gli ufficiali non erano abituati ai metodi di comando impiegati dai tedeschi. Tuttavia, osservando il primo anno di guerra del CSIR in Russia lo stato maggiore della Kriegsmarine annot\u00f2: \u00abnello scacchiere russo sono impiegate tre divisioni [italiane] che si battono in modo lodevole\u00bb. La buona prova offerta dalle forze italiane fu merito anche del generale Messe, che seppe motivare le truppe e allo stesso tempo riusc\u00ec a essere inflessibile verso i sottoposti che non rispondevano alle sue aspettative, riuscendo a ricevere anche riconoscimenti dai comandi tedeschi.\nCostituzione dell'8\u00aa Armata.\nDurante l'inverno Messe si adoper\u00f2 per far s\u00ec che il Corpo di spedizione fosse in grado di mantenere a ogni costo la posizione conquistata in inverno e insistette pi\u00f9 volte affinch\u00e9 fosse riorganizzato in modo da poter partecipare con successo alle offensive del 1942. Ci\u00f2 che preoccupava maggiormente il generale non era tanto l'aumento numerico delle proprie truppe, bens\u00ec il miglioramento della loro efficienza bellica: abbisognavano di artiglieria pesante, automezzi, carri armati e armi anticarro. Due divisioni fresche (possibilmente alpine) avrebbero dovuto sostituire quelle pi\u00f9 logore, per poi essere riorganizzate in grandi unit\u00e0 motorizzate in grado di muovere rapidamente alla ripresa delle operazioni. La precaria situazione al fronte, per\u00f2, non permise neppure la sostituzione della 3\u00aa Divisione \"Celere\" (la pi\u00f9 provata) e inoltre quanto richiesto da Messe era difficilmente reperibile in patria, senza contare le problematiche legate al trasporto. Nella primavera 1942 la \"Celere\" fu convertita in divisione motorizzata, i suoi reggimenti di cavalleria furono riuniti in un Raggruppamento a cavallo, le truppe direttamente dipendenti dal Comando di Corpo d'armata furono potenziate da un battaglione di alpini scelti e si provvide a rimpiazzare le perdite subite drenando uomini dalle due divisioni autotrasportabili. Il comando supremo italiano opt\u00f2 quindi per un compromesso tra le pressanti domande di forniture avanzate da Messe e le necessit\u00e0 derivanti dalla decisione di Mussolini di aumentare notevolmente l'impegno militare in Russia.\nLa prima tradotta del CSIR non era ancora partita quando il dittatore, il 2 luglio, aveva ventilato all'ambasciatore Hans Georg von Mackensen l'idea di impiegare altre tre divisioni sul fronte orientale. Pochi giorni dopo erano iniziate le sollecitazioni a Hitler perch\u00e9 approvasse l'invio di truppe italiane e il 14 luglio Mussolini ordin\u00f2 ufficialmente al generale Mario Roatta di preparare un ulteriore corpo di spedizione per il fronte russo. All'epoca lo stato maggiore stava gi\u00e0 verificando l'opportunit\u00e0 di inviare un secondo corpo d'armata e, in quell'occasione, fu presa in esame la possibilit\u00e0 di riunire i due corpi sotto un comando unico d'armata. Nonostante il tentennamento tedesco, il 15 novembre Mussolini dispose l'inizio dei preparativi per organizzare altri due corpi d'armata, che sarebbero stati radunati sotto la futura 8\u00aa Armata. Fondamentalmente le motivazioni alla base di questo nuovo sforzo erano le medesime che stavano dietro l'intervento del CSIR, nonostante il Duce fosse consapevole che l'impegno andava aldil\u00e0 del potenziale militare dell'esercito. La paura di Mussolini di perdere peso politico a favore di Romania (che aveva conquistato Odessa) e Ungheria, e la centralit\u00e0 ormai assunta dalle operazioni sul fronte orientale, lo convinsero della necessit\u00e0 di rafforzare la posizione dell'Italia tra gli stati della coalizione fascista con l'invio massiccio di truppe, nel tentativo di riacquisire prestigio agli occhi di Hitler. Mussolini considerava la Germania nazionalsocialista l'unico alleato con cui avrebbe potuto realizzare i propri sogni imperialistici ed era convinto che avrebbe vinto la guerra in Russia, per quanto ritenesse che i combattimenti sarebbero stati pi\u00f9 duri e pi\u00f9 lunghi del previsto; sperava inoltre che, a seguito della vittoria, la Wehrmacht avrebbe attaccato dal Caucaso i possedimenti britannici nel Vicino Oriente, formando con l'avanzata dalla Libia una tenaglia che avrebbe risollevato le sorti italiane nel Nordafrica e occupato i ricchi giacimenti petroliferi mediorientali. Quest'ultima motivazione del tutto irrealistica era per\u00f2 ritenuta vitale dai vertici italiani per continuare la guerra e ridare linfa all'economia, in particolare grazie alle vaste risorse agricole, minerarie ed energetiche dell'URSS. I tedeschi, dal canto loro, avevano condotto uno sforzo notevole per la campagna e si rivelarono molto poco inclini a concedere i frutti della sperata vittoria: fin dal primo momento concessero agli alleati italiani solo quelle risorse conquistate sul campo dal loro esercito. La situazione sarebbe cambiata nell'estate del 1942, quando il ministro dell'economia tedesco Walther Funk comunic\u00f2 a Roma che la Germania era pi\u00f9 aperta a compromessi, ammettendo che il Reich non era in grado da solo, e in tempo utile, di sfruttare tutte le risorse sovietiche \u00abin misura adeguata alle necessit\u00e0 dell'Asse e dell'Europa\u00bb.\nCos\u00ec come era avvenuto per la richiesta di inviare sul fronte il CSIR, Hitler inizialmente non era molto favorevole all'arrivo di ulteriori forze italiane; tuttavia, con il fallimento dell'operazione Barbarossa e la riuscita controffensiva sovietica del dicembre 1941, la situazione strategica era mutata radicalmente, e le cocenti sconfitte subite offrirono a Mussolini l'occasione per riguadagnare prestigio agli occhi dei tedeschi. Gi\u00e0 il 14 dicembre il generale Alfred Jodl, capo di stato maggiore per le operazioni (\"Wehrmachtf\u00fchrungsstab\") presso il comando supremo della Wehrmacht, comunic\u00f2 all'addetto militare italiano a Berlino, su incarico di Hitler, \u00abche oltre al Corpo alpini offerto dal Duce poco tempo prima, sarebbe stato impiegato un ulteriore Corpo italiano\u00bb. La settimana successiva il F\u00fchrer decise di spingere l'Italia, la Romania e l'Ungheria ad allestire forze numerose per le operazioni del 1942, s\u00ec da averle disponibili in poco tempo. Infine il 29 dicembre Hitler comunic\u00f2 ufficialmente a Mussolini il suo cambio di strategia e il Duce colse in pieno l'occasione.\nI primi mesi del 1942 furono dedicati alla scelta e alla preparazione della nuova unit\u00e0 e dei suoi comandanti e, alla fine di aprile, fu attivata l'8\u00aa Armata (o Armata Italiana in Russia - ARMIR): una volta trasferita sul fronte orientale avrebbe assorbito il CSIR, che avrebbe assunto la denominazione di XXXV Corpo d'armata sempre al comando di Messe. Guidata dal generale Italo Gariboldi, l'armata era articolata sul II Corpo d'armata del generale Giovanni Zanghieri, con la 2\u00aa Divisione fanteria \"Sforzesca\", la 3\u00aa Divisione fanteria \"Ravenna\" e la 5\u00aa Divisione fanteria \"Cosseria\"; e sul comando del 4\u00ba Corpo d'armata alpino del generale Gabriele Nasci, con la 2\u00aa Divisione alpina \"Tridentina\", la \"3\u00aa Divisione alpina \"Julia\" e la 4\u00aa Divisione alpina \"Cuneense\". Fu assegnata direttamente all'armata la 156\u00aa Divisione fanteria \"Vicenza\", demandata a funzioni di protezione e repressione nelle retrovie, ed erano inoltre disponibili due raggruppamenti di camicie nere, \"23 Marzo\" e \"3 Gennaio\", dotati di 4 battaglioni di fucilieri e due battaglioni con armamento pesante. In totale l'8\u00aa Armata contava circa uomini, 224 cannoni Breda 20/65 Mod. 1935, 28 vecchi cannoni 65/17 Mod. 1908/1913, 600 pezzi d'artiglieria, 52 moderni cannoni contraerei 75/46 C.A. Mod. 1934, 297 cannoni anticarro 47/32 (di cui 19 in versione semoventi L40); si aggiunsero 36 pezzi 75/32 Mod. 1937 del 201\u00ba Reggimento artiglieria motorizzato e 54 cannoni anticarro 7,5 cm PaK 97/38 forniti dai tedeschi, non appena fu loro nota la vulnerabilit\u00e0 delle divisioni italiane agli attacchi corazzati. Per quanto riguarda la motorizzazione, l'ARMIR disponeva di automezzi, trattori d'artiglieria, motociclette e animali da soma, tiro e sella. Punto decisamente debole era la disponibilit\u00e0 di carri armati: oltre a qualche autoblindo e ai semoventi gi\u00e0 citati, erano presenti solo 31 carri armati leggeri L6/40, completamente inefficaci contro i carri T-34 russi. In definitiva l'ARMIR fu dotata del meglio di cui il Regio Esercito potesse disporre e le divisioni, seppur carenti in mobilit\u00e0 e potenza di fuoco, andarono al fronte con equipaggiamento al completo, quando ancora molte divisioni tedesche risultavano stremate dai combattimenti dell'anno precedente.\nAppena venuto a conoscenza delle grandi novit\u00e0 che aspettavano le forze italiane sul fronte orientale, Messe si precipit\u00f2 a Roma e ottenne udienza da Mussolini, cercando di spiegare al dittatore gli enormi rischi che si sarebbero incontrati con un'armata priva di mezzi corazzati e con pochi automezzi. Tra elogi e lusinghe di circostanza, Mussolini confid\u00f2 a Messe: \u00abIo debbo essere al fianco del F\u00fchrer in Russia come il F\u00fchrer fu al mio fianco nella guerra contro la Grecia e come lo \u00e8 tuttora in Africa. [...] Caro Messe, al tavolo della pace peseranno pi\u00f9 i dell'ARMIR che i del CSIR\u00bb.\nLa componente navale.\nIl Mar Nero assunse notevole importanza durante le operazioni di assedio della citt\u00e0 di Sebastopoli. Il \"Generaloberst\" Erich von Manstein, dopo aver conquistato la penisola di Crimea, nell'ottobre 1941 dovette fermarsi dinanzi alle fortificazioni che difendevano la citt\u00e0. L'alto comando tedesco valut\u00f2 allora la possibilit\u00e0 di inviare per via terrestre dei piccoli mezzi siluranti sul Mar Nero, nel tentativo di colpire la flotta sovietica che dal mare continuava a rifornire gli assediati e ad appoggiarli con il tiro dei loro calibri. Considerato il successo dell'impresa di Alessandria del dicembre 1941, durante la quale alcuni piccoli siluri a lenta corsa riuscirono ad affondare le navi da battaglia e , il 14 gennaio 1942 il comandante della Kriegsmarine Erich Raeder si incontr\u00f2 con il suo omologo italiano Arturo Riccardi e i due concordarono per l'invio sul Mar Nero di una flottiglia composta da dieci MAS, sei sommergibili tascabili classe CB e circa dieci tra motoscafi siluranti e barchini esplosivi.\nL'unit\u00e0, designata come 4\u00aa Flottiglia MAS, fu posta al comando del capitano di fregata Francesco Mimbelli e fu trasferita via terra fino alle coste del Mar Nero, dove giunse nel maggio 1942 con il nominativo di \"Autocolonna M.O. Moccagatta\", facendo base nei porti di Jalta e Feodosia. I MAS e i sommergibili italiani furono subito coinvolti nelle operazioni contro la fortezza sovietica di Sebastopoli, attaccando il traffico da e verso la piazzaforte. Caduta la citt\u00e0 il 4 luglio 1942, l'unit\u00e0 venne spostata nel Mar d'Azov per fornire protezione al traffico navale tedesco, per poi continuare con le missioni di pattugliamento lungo le coste controllate dai sovietici. A seguito degli ottimi risultati raggiunti, i tedeschi chiesero l'intervento dei MAS anche sulle sponde del lago Ladoga, in appoggio alle truppe tedesche e finlandesi impegnate nell'assedio di Leningrado. La piccola XII\u00aa Squadriglia MAS arriv\u00f2 il 15 agosto 1942 e fu posta al comando del capitano di corvetta Bianchini; fu impegnata nella caccia al traffico navale sovietico (che costituiva l'unica via di rifornimento verso la citt\u00e0 assediata), durante la quale affond\u00f2 una cannoniera e un trasporto. Con il sopraggiungere dell'inverno, il 22 ottobre i MAS vennero ceduti ai finlandesi e gli equipaggi italiani rimpatriati. Dopo il ritiro delle forze italiane dal fronte russo e l'armistizio dell'8 settembre 1943, gli equipaggi sul Mar Nero furono internati dai tedeschi, mentre i mezzi, ormai in pessimo stato di manutenzione, furono acquisiti dai rumeni per finire poi nelle mani dei sovietici a Costanza nell'agosto-settembre 1944.\nL'armata italiana sul fronte orientale.\nIl 3 giugno 1942 il CSIR cess\u00f2 di far parte della 1. Panzerarmee e fu incorporato ufficialmente nell'8\u00aa Armata, prendendo il nome di XXXV Corpo d'armata; l'8 luglio Gariboldi decise di trasferire la \"Torino\" dal XXXV Corpo al II, sostituendola con la \"Sforzesca\": in tal modo volle mostrare la sua volont\u00e0 di rompere l'unit\u00e0 del vecchio corpo d'armata e riaffermare cos\u00ec la sua autorit\u00e0 su Messe. Allo stesso tempo Gariboldi fu informato dal comando della 17\u00aa Armata tedesca, cui ora era aggregato il XXXV Corpo, che \u00abin caso di necessit\u00e0\u00bb avrebbe dato ordini direttamente a Messe senza passare dal comando d'armata, come peraltro fece durante il periodo di avanzata delle divisioni italiane verso il Don. L'apporto italiano nell'estate rest\u00f2 quindi sostanzialmente quello del 1941: rincalzo alle grandi unit\u00e0 motorizzate tedesche e riserva da impiegare nel tamponamento delle controffensive sovietiche. L'8\u00aa Armata fu mandata sul Don nel quadro della nuova strategia di Hitler per l'estate 1942, che prevedeva un grande attacco sul fronte sud con obiettivo Stalingrado (nodo strategico delle comunicazioni russe) e il Caucaso (ricco di petrolio). Dato che la Wehrmacht non era pi\u00f9 in grado, come l'anno prima, di attaccare contemporaneamente su tutti i settori del fronte, il colpo decisivo doveva essere sferrato sul fronte meridionale allo scopo di \u00abannientare definitivamente il residuo potenziale militare dei sovietici e sottrarre loro le principali fonti di rifornimento dell'economia bellica\u00bb.\nIl 5 aprile 1942 Hitler aveva emanato la \"direttiva numero 41\" in cui si delineava una serie di offensive coordinate e opportunamente scaglionate, che avevano come obiettivo principale la regione del Caucaso. La direttiva stabiliva che le formazioni alleate sarebbero state impiegate in propri settori tra Or\u00ebl e il Don e nell'istmo di Stalingrado: la parte pi\u00f9 settentrionale della zona fu assegnata agli ungheresi, alla loro destra furono piazzati gli italiani e infine, a sud-est della grande citt\u00e0, furono schierati i rumeni. Hitler decise inoltre di suddividere il Gruppo d'armate Sud in un Gruppo d'armate B, con obiettivo Stalingrado, e in un Gruppo d'armate A che doveva puntare al Caucaso. In realt\u00e0 le forze tedesche erano troppo deboli per condurre la simultanea azione e a tal proposito il capo di stato maggiore dell'esercito, \"Generaloberst\" Franz Halder, espresse le sue riserve al F\u00fchrer: gli consigli\u00f2 di attenersi al piano precedentemente stabilito, che prevedeva un'offensiva preliminare contro Stalingrado e solo dopo verso il Caucaso, evitando tra l'altro di sottoporre le armate disposte lungo il fiume Don a uno sforzo eccessivo. Hitler, per\u00f2, non tenne conto di queste riserve e il 28 giugno ordin\u00f2 di avviare la grande offensiva estiva.\nDa parte italiana l'intenzione era quella di trasferire l'8\u00aa Armata in due scaglioni, il 1\u00ba maggio e il 1\u00ba giugno 1942, ma notevoli ritardi fecero s\u00ec che il II Corpo d'armata potesse partire solo il 17 giugno verso Char'kov, da dove si sarebbe diretto a Stalino. Il Corpo alpino part\u00ec il 14 luglio e si ricongiunse agli inizi di settembre presso Izjum, Gorlovka e Rykovo; per ultima giunse la divisione \"Vicenza\", che arriv\u00f2 nel suo settore d'impiego solo a ottobre. L'8\u00aa Armata fu assegnata al Gruppo d'armate B, costituita dalla 4\u00aa Armata corazzata e dalla 6\u00aa Armata, e come da piani fu assegnata a mansioni di rincalzo, pulizia delle retrovie e, soprattutto, di difesa dell'ala settentrionale. Il 13 agosto il generale Gariboldi assunse il comando dell'armata e ricevette l'incarico di difendere il settore del fronte nel tratto centrale del Don precedentemente tenuto da reparti tedeschi, che si snodava per ben 270 chilometri tra Pavlovsk e la foce del fiume Chop\u00ebr. Alle spalle di tale tratto si estendeva una vasta zona di occupazione delimitata a ovest dal fiume Oskol e a est dalla linea ferroviaria Millerovo-Rosso\u0161'-Vorone\u017e, mentre a nord il confine si trovava al di l\u00e0 della linea Rosso\u0161'-\u0160eljakino-Nikitovka; a sud seguiva la linea Starobel'sk-Millerovo. Tale regione amministrativa interessava 21 distretti, 265 citt\u00e0 e comuni e una popolazione di persone. Il 19 agosto perci\u00f2 gli Alpini, inizialmente incaricati di recarsi nel Caucaso per dare manforte ai Gebirgsj\u00e4ger e alle altre divisioni tedesche, ebbero ordine di invertire la marcia e recarsi nel settore dell'8\u00aa Armata, allo scopo di rinfoltire il sottile schieramento italiano sul fiume.\nDurante le prime settimane l'offensiva tedesca, nonostante l'aspra opposizione sovietica, raccolse successi notevoli e la periferia di Stalingrado fu raggiunta il 23 agosto; dietro il Don, formidabile barriera naturale, e le truppe italiane vi era una sufficiente riserva di forze mobili tedesche, per cui la situazione non dest\u00f2 particolare preoccupazione nei comandanti: alcuni attacchi di alleggerimento portati dai sovietici tra agosto e settembre furono respinti. Tuttavia il protrarsi dei feroci combattimenti casa per casa consum\u00f2 progressivamente le forze motocorazzate tedesche e alla met\u00e0 del novembre 1942 Stalingrado, ridotta a una distesa di rovine tenuta dalla 62\u00aa Armata sovietica, non aveva ancora ceduto; pure le operazioni nel Caucaso si erano arenate dinanzi all'asperit\u00e0 del territorio e le impreviste controffensive nemiche. Il piano di Hitler avrebbe potuto avere successo solo nel caso in cui i sovietici avessero subito passivamente l'attacco ma questa ipotesi, com'era prevedibile, non si avver\u00f2, e le armate satelliti dell'Asse si ritrovarono inchiodate in un settore a rischio, senza riserve adeguate e senza un vero appoggio meccanizzato.\nGli ufficiali dell'8\u00aa Armata italiana si resero conto ben presto che i sovietici non erano certo arrivati vicini al collasso: essi infatti investirono pesantemente a fine agosto il settore tenuto dalla \"Sforzesca\" (prima battaglia difensiva del Don) e compirono durante tutta l'estate varie offensive nel settore del II Corpo d'armata, culminate con violenti attacchi nell'ansa di Serafimovi\u010d che inflissero gravi perdite alla 3\u00aa Divisione \"Celere\". Per questo motivo il comando dell'8\u00aa Armata richiese pi\u00f9 volte l'invio di ulteriori riserve tedesche e la riduzione del suo settore difensivo. A ottobre, quando la 3\u00aa Armata rumena fu dislocata tra l'ARMIR e la 6\u00aa Armata tedesca, sembr\u00f2 arrivato il momento adatto per soddisfare le richieste italiane, ma i rumeni si rifiutarono di sostituire due divisioni italiane e i tedeschi si limitarono ad accorciare il fronte dell'8\u00aa Armata di soli 40 chilometri circa. Agli inizi di novembre la dislocazione dell'ARMIR era dunque conclusa e le divisioni avevano occupato le loro posizioni invernali: sull'ala sinistra dell'armata era schierato il Corpo d'armata alpino con, in ordine, la \"Tridentina\", la \"Julia\" e la \"Cuneense\" (che manteneva il contatto con la 2\u00aa Armata ungherese a nord di Pavlovsk); il II Corpo con le divisioni \"Cosseria\" e \"Ravenna\", che occup\u00f2 il settore tra Novaja Kalitva e Kuselkin, particolarmente a rischio perch\u00e9 esposto all'ansa del fiume presso Verchnij Mamon, che rappresentava un'ottima testa di ponte per i sovietici; seguivano il XXXV Corpo, con la \"Pasubio\" e la 298\u00aa Divisione fanteria tedesca, e il XXIX. Korps con la divisione \"Torino\", la 62\u00aa Divisione fanteria tedesca e l'indebolita \"Sforzesca\", che si allacciava alla 3\u00aa Armata rumena. Le riserve erano costituite dalla 294\u00aa Divisione fanteria tedesca, dalla 22\u00aa Divisione corazzata e dalla decimata 3\u00aa Divisione \"Celere\", molto provata dai combattimenti estivi. I tedeschi inviarono quindi notevoli forze a sostegno degli italiani poich\u00e9 Hitler era convinto che, dinanzi a una quasi certa offensiva l'Armata Rossa da nord di Serafimovi\u010d verso Rostov, l'8\u00aa Armata non sarebbe riuscita a opporre un'efficace resistenza. A Stalingrado si decise quindi il destino non solo delle divisioni tedesche, ma anche dell'8\u00aa Armata, visto che la porzione meridionale del fronte orientale, dilatatasi a dismisura, era ormai troppo vasta per essere adeguatamente presidiata: a peggiorare il quadro generale, la durissima battaglia urbana in Stalingrado risucchi\u00f2 presto le modeste riserve tedesche, ne logor\u00f2 la componente motocorazzata e mise sotto sforzo il sistema logistico, lasciando di fatto sguarnita la steppa alle spalle del diradato schieramento dell'Asse.\nPrima battaglia difensiva del Don.\nDal 13 al 18 agosto le armate del Fronte di Vorone\u017e, comandato dal generale Nikolaj F\u00ebdorovi\u010d Vatutin, e quelle del Fronte di Stalingrado, del generale Andrej Ivanovi\u010d Er\u00ebmenko, sferrarono una serie di forti attacchi che misero in difficolt\u00e0 le difese dell'Asse; i sovietici non riuscirono a effettuare sfondamenti di rilievo, ma con i loro dispendiosi assalti guadagnarono preziose teste di ponte a sud del Don. Nel settore ungherese la 40\u00aa Armata sovietica riusc\u00ec a costituire una posizione a ovest del fiume a Korotojak e pi\u00f9 a sud, alla destra degli italiani, la 1\u00aa Armata della Guardia attacc\u00f2 il XVII. Korps e attravers\u00f2 il Don a Kremenskaja, ottenendo una seconda testa di ponte. Infine il 20 agosto l'Armata Rossa concentr\u00f2 la sua pressione nel punto di giunzione tra l'ARMIR e la 6\u00aa Armata tedesca, difeso dalla 2\u00aa Divisione \"Sforzesca\" e dalla 79\u00aa Divisione di fanteria tedesca, con lo scopo di creare una testa di ponte sul Don, minacciando la principale via di rifornimento della 6\u00aa Armata duramente impegnata a Stalingrado. La \"Sforzesca\" aveva occupato i 30 chilometri del suo settore neanche dieci giorni prima e, priva di esperienza del tipo di lotta sul fronte orientale, si rivel\u00f2 subito vulnerabile.\nL'attacco mise in grossa difficolt\u00e0 le difese italiane; in particolare il 54\u00ba Reggimento fanteria, schierato sul fianco destro nel settore di Bobrovskij, nel Serafimovi\u010dskij rajon gi\u00e0 in parte occupato dai sovietici, mostr\u00f2 segni di cedimento e dovette arretrare. Il 21 e il 22 agosto l'offensiva sovietica si estese sul fianco sinistro, difeso dal 53\u00ba Reggimento: i reparti della \"Sforzesca\" furono costretti a ripiegare su una linea pi\u00f9 arretrata per evitare che il fronte venisse aggirato e per chiudere due valli fluviali che potevano essere adoperate per un'offensiva alle spalle, mantenendo cos\u00ec anche una base per eventuali contrattacchi. Il ripiegamento per\u00f2 fu caotico, punteggiato da momenti di totale confusione e panico. Il Comando del Gruppo d'armate B, preoccupato dalla perdita del caposaldo di \u010cebotarevskij che sembrava minacciare direttamente la via di rifornimento per Stalingrado, il 25 agosto decise di sottoporre il XXXV Corpo italiano al XVII Korps, ordinando allo stesso tempo di bloccare la ritirata della \"Sforzesca\" a ogni costo. Questa decisione, che sfiduciava indirettamente il generale Messe, fu revocata due giorni dopo dietro le vive proteste italiane e incrin\u00f2 notevolmente i rapporti tra i due alleati.\nNonostante tutto, i comandi italiani decisero di intervenne per impedire il crollo, inviando reparti della provata 3\u00aa Divisione \"Celere\", il battaglione alpini sciatori \"Monte Cervino\" e la Legione croata; si un\u00ec anche il Panzergrenadier-Regiment 179\u00ba, distaccato dal XVII Corpo tedesco, per rinforzare la 9\u00aa Divisione \"Pasubio\", dislocata sulla sinistra della \"Sforzesca\" e a sua volta sotto attacco. \nIl 23 agosto il generale Messe organizz\u00f2 un contrattacco per coprire il ripiegamento della \"Sforzesca\" e contenere l'avanzata sovietica: tuttavia i tentativi dei reparti della \"Celere\" e del reggimento tedesco non ebbero successo, mentre le coraggiose cariche dei reggimenti di cavalleria italiani, in particolare l'azione del \"Savoia Cavalleria\" a Isbuscenskij, ottennero almeno il risultato di disorganizzare alcuni battaglioni di fucilieri sovietici e rallentare la concentrazione nemica nella testa di ponte di Serafimovi\u010d. Gli scontri proseguirono intensi, ma l'afflusso di rinforzi italiani evit\u00f2 il disastro e il 26 agosto i sovietici sospesero ogni azione e si schierarono sulle importanti posizioni tattiche raggiunte a sud del Don.\nMentre a ovest di Serafimovi\u010d la \"Sforzesca\" veniva duramente impegnata, il 22 e il 23 agosto altri reparti sovietici attaccarono la 3\u00aa Divisione \"Ravenna\", schierata pi\u00f9 a nord lungo il medio Don: la divisione perse terreno e il nemico pot\u00e9 costituire una nuova testa di ponte a Osetrovka, nella pericolosa ansa di Verchnij Mamon. L\u00ec i sovietici furono contenuti grazie al sostegno di reparti 5\u00aa Divisione \"Cosseria\", ma l'importante posizione non fu riconquistata e rimase un secondo, pericoloso cuneo sul fronte italiano. Agli inizi di settembre la situazione sembr\u00f2 tornare tranquilla, ma la battaglia aveva provocato serie frizioni tra italiani e tedeschi; questi, anzi, avevano gi\u00e0 provveduto il 27 agosto a nominare il generale di corpo d'armata Kurt von Tippelskirch capo stato maggiore di collegamento tedesco, nella speranza che un ufficiale di alto grado avrebbe potuto avere pi\u00f9 influenza sul comando italiano rispetto a un semplice maggiore. Lo scopo ultimo era trasformare lo stato maggiore di collegamento in un organo direttivo, capace di agire autonomamente in situazioni critiche, cercando in questo modo di superare le reciproche diffidenze e incomprensioni.\nLe offensive invernali sovietiche.\nIl 19 novembre 1942 scatt\u00f2 una grande controffensiva sovietica nel settore di Stalingrado (Operazione Urano); in pochi giorni furono travolte la 3\u00aa e 4\u00aa Armate rumene schierate a nord e a sud della 6\u00aa Armata del generale Friedrich Paulus: nella citt\u00e0 rasa al suolo si trovarono bloccati circa soldati tedeschi, rumeni e centinaia tra ungheresi, croati e italiani. I tedeschi cercarono di reagire rapidamente e fin dal 21 novembre Hitler richiam\u00f2 dal fronte di Leningrado il prestigioso feldmaresciallo Erich von Manstein per assegnargli il comando di un nuovo Gruppo d'armate Don con l'incarico di ristabilire la situazione nell'area. Von Manstein si mise subito al lavoro per organizzare un tentativo di sfondare l'accerchiamento (operazione Tempesta Invernale) e salvare la 6\u00aa Armata; vennero quindi richiamate tutte le forze corazzate disponibili, tra cui le riserve nelle retrovie del fronte del Don difeso dall'armata italiana. In realt\u00e0, gi\u00e0 una settimana prima dell'operazione Urano la 22\u00aa Divisione corazzata era stata trasferita d'urgenza al XLVIII. Panzerkorps operante nel settore rumeno, dove peraltro non aveva potuto evitare in alcun modo lo sfondamento e la rotta delle forze dell'Asse. Dopo i primi successi sovietici, inoltre, si diressero in gran fretta verso sud anche la 62\u00aa e la 294\u00aa Divisione, raggruppate nel distaccamento operativo tedesco-rumeno \"Hollidt\", appena costituito per accorrere in soccorso della 3\u00aa Armata rumena. La \"Celere\" dovette quindi cambiare schieramento per occupare lo spazio lasciato vuoto dalla 62\u00aa Divisione di fanteria: in pratica il comando italiano si ritrov\u00f2 senza pi\u00f9 alcuna riserva disponibile. Rimaneva solo la 298\u00aa Divisione di fanteria aggregata al XXXV Corpo d'armata la quale per\u00f2, pur equipaggiata con un buon numero di cannoni anticarro medi e pesanti, non era molto pi\u00f9 efficiente di una divisione italiana.\nLa controffensiva tedesca scatt\u00f2 il 12 dicembre 1942 e mise in difficolt\u00e0 le forze sovietiche, che di conseguenza dovettero rivedere anche i loro piani futuri riguardanti una seconda offensiva, prevista proprio in quei giorni: essa fu quindi anticipata, ridimensionata (l'originaria operazione Saturno divenne \"Piccolo Saturno\") e rivolta contro il Gruppo d'armate Don, nel tentativo di impedire alle forze di von Manstein di soccorrere le unit\u00e0 accerchiate a Stalingrado. Da fine novembre i tedeschi avevano iniziato a temere per un possibile attacco contro l'8\u00aa Armata, ritenuta debole e con divisioni inaffidabili, ma inizialmente n\u00e9 l'OKW n\u00e9 il generale von Tippelskirch avevano informazioni precise sulle reali intenzioni sovietiche. Nei primi giorni di dicembre von Tippelskirch aveva ricevuto informazioni circa movimenti nemici, che tuttavia furono interpretati come preparatori a modeste puntate per saggiare le difese italo-tedesche. A ogni modo nel settore dell'ARMIR affluirono alcuni reparti di cacciacarri di rinforzo, peraltro di valore insignificante se rapportati, nel numero e nella qualit\u00e0, alle macchine disponibili nell'Armata Rossa alla fine del 1942 sul fronte di Stalingrado; entro il 10 dicembre furono inviate nel settore anche la 385\u00aa Divisione di fanteria, la debole 27\u00aa Divisione corazzata, il 318\u00ba Reggimento granatieri della 213\u00aa Divisione tedesca (simile per funzioni alla \"Vicenza\") e il 14\u00ba Reggimento di polizia, mentre altre unit\u00e0 erano in marcia.\nPiccolo Saturno.\nOriginariamente l'operazione Saturno prevedeva l'impiego dell'ala sinistra del Fronte Sud-Occidentale del generale Nikolaj Vatutin che, rafforzata in un secondo momento dalla potente 2\u00aa Armata della Guardia del generale Rodion Jakovlevi\u010d Malinovskij, avrebbe sfondato le difese italiane lungo il corso medio del Don per poi avanzare in profondit\u00e0 alla conquista di Rostov; in questo modo sia il Gruppo d'armate del Don di von Manstein, sia l'intero Gruppo d'armate A avventuratosi nel Caucaso sarebbero stati tagliati fuori. Nello stesso momento, tuttavia, il feldmaresciallo tedesco aveva iniziato a concentrare le forze di riserva inviate d'urgenza sul fronte orientale in due formazioni, il XLVIII Corpo corazzato alla confluenza dei fiumi \u010cir e Don e il LVII Corpo corazzato nelle vicinanze di Kotel'nikovo; egli intendeva sferrare al pi\u00f9 presto una doppia controffensiva per riguadagnare il terreno perduto. La minacciosa concentrazione delle riserve tedesche costrinse l'alto comando sovietico (Stavka) a modificare i propri piani e si opt\u00f2 per sottrarre al fronte del generale Vatutin la 2\u00aa Armata della Guardia, riassegnata al fronte di Stalingrado per contrastare un'eventuale controffensiva tedesca; fu poi rivista l'operazione Saturno: questa variante (detta \"Piccolo Saturno\") prevedeva sempre un grande sfondamento sul medio Don, cui sarebbe per\u00f2 seguito un movimento di aggiramento e accerchiamento meno profondo dell'8\u00aa Armata italiana e del distaccamento Hollidt, poste a difesa delle sponde meridionali del Don e del \u010cir, rinunciando all'avanzata su Rostov.\nIl LVII Corpo corazzato sferr\u00f2 l'operazione Tempesta Invernale il 12 dicembre e inizialmente respinse la 51\u00aa Armata sovietica verso nord, avvicinandosi alla sacca di Stalingrado dove era accerchiata la 6\u00aa Armata, ma il comando supremo sovietico riusc\u00ec a fronteggiare la situazione. La 2\u00aa Armata della Guardia fu inviata a contrastare l'avanzata tedesca da Kotel'nikovo, mentre la 1\u00aa Armata della Guardia del Fronte Sud-Occidentale e la 6\u00aa Armata del Fronte di Vorone\u017e lanciarono il 16 dicembre, come previsto, l'operazione Piccolo Saturno contro l'ARMIR e il distaccamento Hollidt della 3\u00aa Armata rumena. In realt\u00e0 gi\u00e0 dall'11 dicembre i sovietici avevano iniziato una serie di assalti allo schieramento italiano, attaccandone ripetutamente il centro con unit\u00e0 della forza di un battaglione: i settori pi\u00f9 colpiti furono quello tra Novaja Kalitva e Samodurovka coperto dalla \"Cosseria\", quello di Derezovka occupato dal 318\u00ba Reggimento tedesco, quello di Verchnij Mamon sotto controllo della \"Ravenna\" e l'ansa del Don a Ogolev, dove si trovava la \"Pasubio\". L'obiettivo di queste limitate azioni era quello di logorare le forze italiane; ogni volta che le truppe sovietiche riuscivano a penetrare, gli italiani passavano al contrattacco e le ricacciavano indietro, mettendo per\u00f2 in campo tutte le forze e le riserve tedesche disponibili. Il prezzo pagato fu molto alto in termine di perdite e, nonostante l'inadeguatezza delle postazioni e la scarsa coordinazione con l'artiglieria, che causava perdite di terreno quotidiane, il giudizio degli ufficiali di collegamento tedeschi sul comportamento delle truppe italiane fu generalmente positivo.\nDato che la situazione nel settore del II Corpo d'armata stava progressivamente peggiorando, il pomeriggio del 15 dicembre il comando del Gruppo d'armate B ordin\u00f2 di ritirare la \"Cosseria\", ormai allo stremo delle forze, dall'ala sinistra, spostandola per rinforzare la \"Ravenna\" e dislocare al suo posto la 385\u00aa Divisione di fanteria, che avrebbe dovuto occupare il settore alle 06:00 del giorno successivo. Tuttavia l'ordine non pot\u00e9 essere eseguito perch\u00e9 all'alba del 16 dicembre scatt\u00f2 l'offensiva delle due armate sovietiche, forti in totale di uomini, 754 carri armati e oltre cannoni, sotto il cui urto il II Corpo inizi\u00f2 a cedere. L'attacco ottenne fin dall'inizio notevoli successi, ma non decisivi: la fitta nebbia ostacolava l'impiego dell'artiglieria e dell'aviazione, mentre i carri armati erano bloccati dai campi minati e dalla resistenza della fanteria italiana, che peraltro gi\u00e0 assunse toni disperati. Ciononostante i capisaldi italiani, mal collegati tra di loro, furono circondati e distrutti, tanto che nel pomeriggio il colonnello Bolzani comunic\u00f2 al comando dell'8\u00aa Armata che la \"Ravenna\" era stata travolta e i suoi uomini si erano ritirati precipitosamente: il comandante della divisione, generale Francesco Dupont, inform\u00f2 che non aveva pi\u00f9 il controllo sulle truppe. Il 17 gli attacchi proseguirono e i sovietici concentrarono i loro sforzi sulla testa di ponte di Verchnij Mamon. Questa volta la resistenza fu vana e il II e il XXXV Corpo, che combattevano sul lato destro e sinistro del varco aperto e rischiavano di essere accerchiati, furono costretti ad arretrare, compromettendo definitivamente anche i piani tedeschi che auspicavano una salda opposizione alla nuova offensiva sovietica fino all'arrivo delle riserve, in modo da coprire il LVII Corpo corazzato che tentava di liberare Stalingrado. A fine giornata la resistenza italiana cedette di colpo e il panico inizi\u00f2 a diffondersi; le divisioni si disgregarono e le truppe cominciarono a ritirarsi di loro iniziativa, un movimento che coinvolse anche alcuni reparti tedeschi. Nel caos crescente non fu pi\u00f9 possibile mantenere i collegamenti tra i comandi e le truppe, gli ufficiali al fronte rimasero privi di ordini precisi, al quartier generale n\u00e9 Gariboldi n\u00e9 gli ufficiali dello stato maggiore compresero l'entit\u00e0 del disastro e la necessit\u00e0 immediata di precise direttive. Una massa di soldati italiani inizi\u00f2 il ripiegamento verso Taly e Kantemirovka, che a tratti assunse gli aspetti di una rotta completa: com'era successo per la \"Sforzesca\" ad agosto, la resistenza italiana era cessata non appena ci si era resi conto che non sarebbe stato pi\u00f9 possibile mantenere le posizioni. I giovani ufficiali, male addestrati, non furono capaci di gestire la situazione e non poterono fare affidamento sui superiori, a loro volta rivelatisi incompetenti.\nNell'estrema confusione si segnalarono atti di valore ed eroismo tra le truppe, ma le carenze strutturali del Regio Esercito (mancanza di equipaggiamento, di mezzi motorizzati, di dimestichezza a combattere in ritirata), unite alle condizioni ambientali estreme, in genere vanificarono gli episodi salienti e nei momenti critici la coesione venne spesso meno. Poich\u00e9 non esisteva un piano predisposto per la ritirata, le artiglierie furono abbandonate, le fanterie ripiegarono a piedi e non furono falciate dalle unit\u00e0 corazzate sovietiche solo perch\u00e9 lo Stavka e gli ufficiali superiori, avendo compreso i vantaggi delle manovre in profondit\u00e0, si preoccuparono esclusivamente di lanciare nelle retrovie i gruppi meccanizzati, limitandosi a molestare le inermi colonne italiane. Il 19 i sovietici raggiunsero Kantemirovka, uno dei centri logistici dell'8\u00aa Armata, e \u010certkovo: in questo modo l'Armata Rossa riusc\u00ec a penetrare profondamente alle spalle del XXXV Corpo e del XXIX. Korps, interrompendo cos\u00ec l'importante collegamento ferroviario tra Millerovo e Rosso\u0161'. Quando, due giorni dopo, i sovietici si ricongiunsero a D\u00ebgtevo con le avanguardie corazzate della 3\u00aa Armata della Guardia proveniente dal settore del gruppo Hollidt, quattro divisioni italiane e una tedesca erano ormai accerchiate; in realt\u00e0 gi\u00e0 il 19 era giunto l'ordine di provare ad appostarsi in una posizione difensiva o sul Tichaja o sul \u010cir, ma queste truppe non erano riuscite a muoversi con sufficiente rapidit\u00e0 e non rimase altra soluzione che cercare di uscire dalla sacca e raggiungere il prima possibile le linee tedesche. Quel che rimaneva delle unit\u00e0 dei due corpi d'armata si scisse in due colonne: il blocco nord era costituito soprattutto da reparti delle divisioni \"Ravenna\", \"Pasubio\" e \"Torino\", nonch\u00e9 dalla 298. Infanterie-Division e da una manciata di mezzi corazzati riuniti nel \"gruppo Hoffmann\"; il blocco sud contava uomini delle divisioni \"Pasubio\", \"Sforzesca\" e \"Celere\", pi\u00f9 la brigata SS \"Schuldt\". Durante la marcia le colonne, disordinate e stremate, dovettero difendersi dai continui attacchi delle unit\u00e0 sovietiche e partigiane. L'Armata Rossa impieg\u00f2 le sue formazioni corazzate per attaccare gli aeroporti strategici di Tacinskaja e Morozovsk, da cui partivano gli aerei da trasporto della Luftwaffe che rifornivano malamente la 6\u00aa Armata accerchiata a Stalingrado, perci\u00f2 assegn\u00f2 ad alcune divisioni di fucilieri il compito di attaccare e distruggere le colonne italo-tedesche, che stavano aprendosi una strada incerta nella steppa in pieno inverno. Il blocco nord fu infatti circondato dalla 35\u00aa Divisione fucilieri della Guardia e rischi\u00f2 di essere completamente annientato dal 21 al 25 dicembre 1942, nel corso della tragica battaglia di Arbuzovka: riusc\u00ec a passare, ma al costo di oltre tra morti, feriti e prigionieri.\nI superstiti raggiunsero \u010certkovo e a met\u00e0 gennaio 1943 incontrarono truppe tedesche a Belovodsk, mentre il secondo gruppo a fine dicembre trov\u00f2 un primo caposaldo alleato a Skosyrskaja, da dove prosegu\u00ec fino a For\u0161tadt sul Donec. Le stremate truppe in ritirata furono inoltre erroneamente prese di mira da aerei tedeschi e ricevettero anche ordini contraddittori, come quello che il 20 dicembre obblig\u00f2 la \"Sforzesca\" in ritirata a fare marcia indietro per rioccupare le posizioni sul \u010cir abbandonate il giorno precedente. Alla fine, dopo enormi sacrifici, una parte delle truppe raggiunse le prime linee tedesche, da dove i superstiti proseguirono verso le linee pi\u00f9 interne e sicure. La Divisione \"Sforzesca\" invece, durante l'insensata marcia indietro per proteggere il fianco sinistro del gruppo Hollidt (che in realt\u00e0 si stava ritirando a sua volta), fu pesantemente attaccata il 21 dicembre dai reparti corazzati sovietici; subito giunse il contrordine di riprendere la ritirata, ma ormai era troppo tardi e soltanto l'avanguardia della divisione riusc\u00ec a mettersi in salvo a Skosyrskaja: dei uomini di fanteria solo raggiunsero le linee italo-tedesche e tra i 463 ufficiali solo 202 furono i superstiti. Successivamente i resti della divisione furono trasferiti a Rykovo, da dove sarebbero tornati in Italia.\nOstrogo\u017esk-Rosso\u0161' e la ritirata del Corpo alpino.\nL'operazione Piccolo Saturno non tocc\u00f2 il Corpo alpino ma ne scopr\u00ec il fianco destro, poich\u00e9 le due armate sovietiche progredirono verso sud. Il successo ottenuto permise allo Stavka di continuare le operazioni nel gennaio 1943, estendendo poco a poco l'offensiva fino a includere i Gruppi d'armate Centro, Don e A: questa nuova serie di manovre inizi\u00f2 con attacchi mirati alle unit\u00e0 ungheresi e tedesche poste a difesa del corso medio del Don e a quelle tedesco-rumene che cercavano ostinatamente di tenere Rostov, attraverso la quale doveva ripiegare dal Caucaso il Gruppo d'armate A. L'obiettivo sovietico era quello di sbaragliare le unit\u00e0 nemiche e assumere il controllo della linea ferroviaria Svoboda-Kantemirovka, quindi avanzare verso ovest fino alla linea Urazovo-Alekseevka-Rep'\u00ebvka. Fra il 13 e il 27 gennaio la 40\u00aa Armata del Fronte di Vorone\u017e e la 6\u00aa e la 3\u00aa Armata corazzata del Fronte Sud-Occidentale condussero l'offensiva Ostrogorzk-Rosso\u0161, provocando la distruzione della 2\u00aa Armata ungherese distribuita alla sinistra del Corpo alpino. Gi\u00e0 il primo giorno le forze magiare cedettero di schianto, il 14 formazioni sovietiche sfondarono le posizioni del XXIV. Panzerkorps che si trovava pi\u00f9 a nord e il 15 raggiunsero Rosso\u0161', sede del comando del Corpo alpino; inizialmente respinti, i soldati sovietici ripresero la cittadina il giorno seguente. Nei primi giorni dell'offensiva il Corpo alpino mantenne le posizioni, rinforzato dalla 156\u00aa Divisione \"Vicenza\", e la 3\u00aa Divisione \"Julia\" riusc\u00ec assieme ad alcuni reparti eterogenei del XXIV Corpo corazzato a tenere una linea difensiva improvvisata a sud-ovest del fiume Kalitva; a met\u00e0 mese, per\u00f2, le divisioni sovietiche investirono anche gli alpini. Gli stati maggiori italo-tedeschi non si resero subito conto della portata dello sfondamento e tardarono a intervenire, cosicch\u00e9 solo la sera del 17 fu ordinato alle unit\u00e0 di ritirarsi, quando ormai le divisioni \"Tridentina\", \"Julia\", \"Cuneense\" e \"Vicenza\", assieme alla 385\u00aa e 387\u00aa Divisioni di fanteria (appartenenti al XXIV. Panzerkorps), al gruppo Waffen-SS \"Fegelein\" e alla modesta 27\u00aa Divisione panzer, erano gi\u00e0 circondate.\nCirca uomini del Corpo alpino, assieme a circa tedeschi e / ungheresi, si riversarono verso ovest, nel disperato tentativo di rompere l'accerchiamento sovietico e ricongiungersi al lontano fronte amico. Le armate sovietiche avevano sopravanzato i reparti dell'Asse di circa 100 chilometri e le loro formazioni corazzate, nonostante si preoccupassero soprattutto di avanzare, si insinuavano continuamente con fulminee scorrerie tra le colonne in rotta, rendendo ancor pi\u00f9 penosa la fuga attraverso la steppa innevata, a temperature comprese tra i -20 e i -40\u00a0\u00b0C. Colti di sorpresa, la notte del 18 i generali Umberto Ricagno, Luigi Reverberi e Emilio Battisti, comandanti rispettivamente della \"Julia\", della \"Tridentina\" e della \"Cuneense\", riuscirono a riunirsi a Podgornoe, dove il generale Nasci aveva trasferito frettolosamente il suo quartier generale: fu deciso di ripiegare in due colonne separate verso il comando dell'8\u00aa Armata, ristabilitosi a Valujki. La \"Tridentina\" e la \"Cuneense\" erano al completo degli effettivi, mentre la \"Julia\", che si era sacrificata per difendere il lato destro del Corpo, era ridotta a un terzo delle sue forze; le unit\u00e0 tedesche erano letteralmente dissanguate, combattevano con appena un quarto del loro organico e avevano a disposizione i pochi armamenti pesanti presenti tra le truppe in fuga: una decina di semoventi Sturmgesch\u00fctz III, quattro semicingolati, cinque pezzi FlaK da 88\u00a0mm e alcuni lanciarazzi Nebelwerfer. Unica reale difesa contro i carri sovietici, furono sempre in prima linea durante i feroci combattimenti per uscire dalla sacca. Il generale Nasci cerc\u00f2 quindi di coordinare il movimento delle tre divisioni alpine e della \"Vicenza\", ma la confusione era enorme e di sicuro incertezza e caos avevano paralizzato anche il comando dell'8\u00aa Armata, dacch\u00e9 non diramava ordini o direttive volte a salvare le divisioni accerchiate. La Divisione \"Tridentina\", ancora coesa e combattiva, fu guidata dal generale Reverberi in testa all'enorme colonna di soldati sbandati, stremati e spesso privi di armi: coadiuvata dai corazzati tedeschi, il 19 si mise in marcia e il giorno seguente si raccolse a Podgornoe, mentre una decina di chilometri a sud, vicino al villaggio di Samojlenko, si riun\u00ec la \"Vicenza\". Ancora pi\u00f9 a sud, verso Rosso\u0161', si raggrupparono i resti della \"Julia\" e della \"Cuneense\", a cui si erano aggiunti due o tremila sbandati tedeschi.\nDa Podgornoe la \"Tridentina\" conflu\u00ec a Postojalyj e qui tent\u00f2 di spezzare il primo \"anello\" dell'accerchiamento. Nella feroce battaglia i sovietici inflissero dure perdite al battaglione \"Verona\", che riusc\u00ec comunque a conquistare lo snodo e aprire provvisoriamente la strada alla massa in disordinato ripiegamento; essa, peraltro, veniva ingrossata di ora in ora da militari tedeschi, ungheresi e rumeni lasciati indietro o sopravvissuti alla distruzione delle loro unit\u00e0 e migliaia di altri dispersi, appartenenti alle divisioni \"Ravenna\", \"Pasubio\" e \"Cosseria\". Presso la cittadina si radunarono tutte le colonne, quindi la \"Tridentina\" riprese l'avanzata e guid\u00f2 l'attacco su \u0160eljakino, infrangendo un nuovo sbarramento sovietico; tuttavia le altre due divisioni alpine deviarono per errore pi\u00f9 a nord e il 23 gennaio, a Varvarovka, incapparono in forze sovietiche cinque volte superiori: la battaglia fu cruente e le perdite altissime, interi reparti furono distrutti. I resti della \"Julia\", della \"Cuneense\" e della \"Vicenza\" proseguirono ancora verso sud allontanandosi dalla \"Tridentina\" e dai reparti tedeschi, che nel frattempo avevano ricevuto comunicazione di cambiare destinazione e dirigersi a Nikolaevka, dato che Valujki era ormai nelle mani dei sovietici. Il generale Nasci, che aveva affiancato Reverberi alla guida della \"Tridentina\", disponeva di un apparato radio tedesco che gli permetteva di comunicare con il comando d'armata, ma non fu capace di contattare le altre due divisioni che proseguirono verso la meta originaria.\nDurante l'ultima fase della ritirata ci furono fasi di disperazione, di caos e di cedimento morale. Gravi incidenti scoppiarono tra le truppe tedesche e quelle italiane, apparentemente per lo sprezzante, poco cameratesco comportamento dei soldati tedeschi e per violenti liti riguardanti il diritto di usufruire dei pochissimi mezzi motorizzati disponibili; in realt\u00e0 non mancarono episodi di rivalsa tra le truppe italiane anche con l'uso delle armi. La stremata colonna guidata dalla \"Tridentina\", comunque, non era ancora uscita dalla sacca, e nella giornata del 25 dovette dapprima fronteggiare un attacco di partigiani e forze regolari russe a Nikitowka che venne respinto dal 5\u00ba battaglione alpini e dalle residue artiglierie tedesche e italiane, e successivamente, e alle prime luci del 26 gennaio dovette respingere duri attacchi nei pressi di Arnautowo con i battaglioni \"Tirano\" e \"Val Camonica\". Superata quest'ultima sacca, tutta la \"Tridentina\" si schier\u00f2 per sfondare l'ultimo sbarramento sovietico a Nikolaevka: il 26 gennaio 1943 gli alpini e i rimanenti cannoni d'assalto tedeschi si scagliarono con le ultime energie contro l'ostacolo e, alla fine della sanguinosa battaglia di Nikolaevka riuscirono finalmente a rompere l'accerchiamento e a guadagnare la via verso \u0160ebekino. La loro marcia per\u00f2 non fin\u00ec qui: il comando di divisione fece ricostituire rapidamente i reparti ed ordin\u00f2 la ripresa della marcia all'alba del 27, che si concluse solo il 31 gennaio, quando gli alpini raggiunsero Triskoje non senza ulteriori perdite e grandi difficolt\u00e0. Sorte peggiore tocc\u00f2 alle due divisioni \"Cuneense\", \"Vicenza\" e ai sopravvissuti della \"Julia\", che furono definitivamente intrappolate e costrette alla resa il 28 gennaio a Valujki dai reparti del 7\u00ba Corpo di cavalleria sovietico, giunto in quella localit\u00e0 fin dal 19, a cui non seppero e non poterono opporre una efficace resistenza.\nBilancio e conseguenze.\nDissoluzione dell'ARMIR e contraccolpi socio-politici.\nIl quartier generale dell'ARMIR fu disattivato il 31 gennaio 1943 e le unit\u00e0 superstiti trasferite in Bielorussia. Il generale Gariboldi e il suo stato maggiore, assieme agli Alpini e al XXXV Corpo d'armata, torn\u00f2 in patria a marzo, trovandosi dinanzi ad un paese alla deriva, in profonda crisi economica e sociale, ormai in procinto di veder esplodere anche la crisi politica che vedr\u00e0 la caduta del fascismo nel luglio dello stesso anno, e che rischiava di diventare un campo di battaglia. Il II Corpo d'armata, con la \"Ravenna\" e la \"Cosseria\", rimase sul posto con l'intenzione di continuare a rappresentare l'Italia fascista sul fronte orientale, ma le enormi difficolt\u00e0 nel reperire equipaggiamenti e il rifiuto tedesco a farsi carico del rifornimento di queste divisioni fecero arenare l'idea sul nascere. Tra aprile e maggio 1943 anche il II Corpo torn\u00f2 in Italia.\nFin dai primi mesi seguenti la disfatta, le fonti ufficiali italiane accusarono i tedeschi di avere dilazionato il ripiegamento del Corpo d'armata alpino per salvare le proprie truppe. Sebbene non sussista dubbio che Hitler e i suoi generali, nella grossolana sottovalutazione delle capacit\u00e0 e risorse militari sovietiche, accettarono il rischio di una grande battaglia di logoramento e della difesa di un fronte troppo esteso assegnato a nutriti contingenti dei paesi satelliti, \u00e8 altres\u00ec chiaro che tanto i tedeschi quanto i loro alleati soffrirono perdite e drammi gravosi. I reparti tedeschi, per\u00f2, uscirono meglio dalla ritirata dal Don per il semplice fatto di essere meglio equipaggiati e provvisti di pochi, ma essenziali, mezzi di trasporto. La fallimentare vicenda dell'ARMIR costitu\u00ec altres\u00ec un punto di svolta nei rapporti italo-tedeschi soprattutto per quanto riguarda l'atteggiamento della maggior parte dei combattenti italiani nei confronti dell'alleato: se fino alla ritirata aveva predominato il cameratismo (non senza reciproci sospetti), dopo il collasso del fronte del Don la \u00abcrociata contro il bolscevismo\u00bb si trasform\u00f2, soprattutto nei ranghi inferiori italiani, in un sentimento di ostilit\u00e0 e insofferenza, e in molti casi in vera e propria indignazione nei confronti dell'alleato tedesco e della guerra. Senza dubbio l'epilogo della campagna di Russia rappresent\u00f2 per molti dei reduci italiani l'inizio del \"disincanto\" nei confronti del fascismo e della guerra intrapresa dall'Asse.\nLa ritirata fu un'esperienza chiave per gli uomini dell'ARMIR e rimase profondamente incisa nell'immaginario collettivo, dominando quasi del tutto la memorialistica e la saggistica della campagna italiana in Unione Sovietica. Molti soldati reagirono con rabbia e rancore nei confronti dell'alleato tedesco, rivolgendogli accuse di scarsissima cooperazione, egoismo e malvagit\u00e0 ed \u00e8 indubbio che molti episodi di soprusi siano stati frutto del comportamento delle truppe tedesche; \u00e8 anche vero che un'analisi attenta delle fonti e delle testimonianze di entrambi gli schieramenti rivela numerosi esempi di atteggiamenti e circostanze in cui i soldati tedeschi e italiani ebbero i medesimi comportamenti fra di loro. Solo molti anni dopo, questi episodi di cooperazione e abusi furono studiati e confermati dal lavoro dell'autorevole storico Alessandro Massignani. Nel suo volume \"Alpini e tedeschi sul Don\", Massignani basandosi su documenti d'archivio tedeschi, ha dimostrato l'inconsistenza della tesi del tradimento tedesco, che in realt\u00e0 impart\u00ec gli stessi ordini di difesa a oltranza a tutti i reparti italo-tedeschi al fronte, oltre che a dimostrare la fattiva collaborazione con i soldati tedeschi durante i combattimenti per uscire dalle sacche, e il verificarsi di episodi di violenza da parte degli italiani nei confronti dei tedeschi. Molti episodi di supposta crudelt\u00e0 o mancanza di cameratismo si possono tuttavia ricondurre alla dura logica della sopravvivenza in condizioni disperate e, peraltro, \u00e8 stato chiarito che pure da parte delle formazioni italiane, Alpini compresi, ci furono numerosi gesti di ritorsione e scarsa cooperazione: sembra accertato che il generale Karl Eibl, comandante del XXIV. Panzerkorps dal 19 gennaio 1943, rimase ucciso due giorni dopo per l'esplosione di una bomba a mano scagliata dagli Alpini contro il suo veicolo di comando A fianco di questi scomodi episodi si verificarono esempi di cameratismo e fratellanza d'armi, come durante i combattimenti a Kantemirovka, \u010certkovo o durante le fasi di cooperazione dei resti del XXIV Corpo con la \"Tridentina\" per uscire dall'accerchiamento. Stando per\u00f2 ai documenti tedeschi, nella maggior parte dei casi i rapporti tra soldati italiani e tedeschi si incrinarono repentinamente dopo la ritirata disordinata da Kantemirovka, due giorni dopo l'irruzione sovietica nei settori della \"Ravenna\" e della \"Cosseria\", un evento che dest\u00f2 particolare indignazione nei tedeschi e aument\u00f2 i loro pregiudizi nei confronti degli italiani. In generale furono pochi i testimoni che poterono confermare il coraggio dei fanti italiani, mentre moltissimi poterono assistere alle scene di panico a Kantemirovka e altrove.\nDalla vicenda emerge con forza la mancanza di una base ideologica, culturale e forse morale nell'alleanza tra la Germania nazista e l'Italia fascista, in cui sono sempre stati assenti sentimenti di solidariet\u00e0 e comunanza di destini. Da una parte si registr\u00f2 la disonest\u00e0 venata di razzismo con cui i comandi tedeschi, a ogni livello, addossarono agli italiani tutte le responsabilit\u00e0 del crollo del fronte del Don; dall'altra una sofferta ammirazione per l'efficienza tedesca, in molti casi trasformatasi in odio da parte di non pochi reduci, che forse scaricavano sull'alleato le delusioni verso il regime e i propri comandi, dai quali si sentivano traditi. Non ci sono poi dubbi sul fallimento della propaganda fascista che cerc\u00f2 in ogni modo di presentare la campagna in Russia come una crociata contro il bolscevismo ateo: se ne trova qualche eco tra gli ufficiali ma non nelle truppe, che nei limiti di una guerra d'occupazione fatta di arresti, rastrellamenti e fucilazioni di spie, partigiani o presunti tali, stabilirono anche rapporti cordiali con le popolazioni. I tedeschi al contrario mostrarono maggior ferocia e spietatezza nei confronti dei civili, frutto della formidabile propaganda orchestrata da Joseph Goebbels che seppe inquadrare la guerra all'est in una lotta per la sopravvivenza del popolo tedesco contro un nemico barbarico e pericoloso. Rientra quindi nella grande complessit\u00e0 degli avvenimenti la maturazione, nella maggior parte dei reduci, di un sentimento privato di condanna e riprovazione nei confronti dei commilitoni tedeschi, cagionato dai crimini da questi commessi e dei quali numerosi soldati italiani furono testimoni oculari. Non si riscontra, invece, nulla del genere verso i sovietici, nonostante la ferocia dei combattimenti ed eccettuati, ovviamente, i sopravvissuti alla prigionia.\nA dimostrazione della mancanza di un collante ideologico che permeasse le truppe italiane al fronte vi sono anche gli studi condotti dallo storico Mimmo Franzinelli riguardo alle diserzioni sul fronte russo. La prolungata lontananza dalla famiglia port\u00f2 molto malumore fra la truppa, aggravato dalla sempre pi\u00f9 evidente inadeguatezza del materiale bellico disponibile all'8\u00aa Armata, e alimentato dalla perdita dello spirito di \"crociata antibolscevica\" instillato nei soldati dalla propaganda, i quali nel frattempo avevano iniziato a tessere rapporti cordiali o di mutua assistenza con la popolazione civile. Tutto ci\u00f2 inizi\u00f2 a manifestarsi nell'estate del 1942, con gli avvicendamenti tra le retrovie e la truppa avanzata, per poi aumentare esponenzialmente tra l'autunno del 1942 e l'inverno del 1943, ossia durante il periodo di stasi operativa, e ancora nell'imminenza della ritirata. Questo \u00e8 stato per moltissimi anni un evento trascurato, spesso ignorato dalle pubblicazioni sulla campagna di Russia per ragioni d'immagine; esigenze analoghe a quelle che nel dopoguerra sostituiranno la cruda realt\u00e0 della guerra d'occupazione a fianco dei tedeschi, con un'ambigua memoria dove i soldati italiani vennero assimilati alla popolazione russa nel ruolo di vittime del nazismo. Si tratt\u00f2 comunque perlopi\u00f9 di diserzioni \u00abfuori dalla presenza del nemico\u00bb, aggravate da reati aggiuntivi quali alienazione di armamento e oggetti militari (spesso barattati in cambio di cibo, abiti borghesi, pernottamenti nelle isbe o prestazioni sessuali). Non mancarono comunque casi in cui soldati prigionieri vennero dichiarati disertori o viceversa, ma la stragrande maggioranza delle diserzioni avvenne per assenze di pochi giorni, legate a bisogni personali con l'intenzione di tornare al reparto in un paio di giorni: la enorme lontananza dalla patria precluse quasi totalmente le fughe senza ritorno. Queste assenze ingiustificate falcidiarono soprattutto la fanteria a cui mancava la coesione caratteristica degli Alpini o il legante ideologico delle Camicie Nere, ma con il crollo del fronte la salvezza divenne l'assoluta priorit\u00e0 per tutti, e molti, pur di non rimanere imbottigliati nella sacca, violarono le leggi militari che la giustizia militare in molti casi fece pagare a caro prezzo, raccontando una controstoria meno eroica e pi\u00f9 realistica di quella tramandata dalla memorialistica.\nLe perdite e la sorte dei prigionieri.\nAgli inizi del marzo 1943 i resti dell'8\u00aa Armata raggiunsero la zona Gomel'-Ne\u017ein-\u017dlobin, furono assegnati al comando tedesco per essere riorganizzati e procedettero al calcolo delle perdite. La disfatta divenne evidente nella sua portata: mancava il 97% dell'artiglieria, il 70% degli automezzi e l'80% dei quadrupedi, un dissanguamento cui l'industria italiana (considerate anche le perdite sofferte dalle forze armate nel teatro del Nordafrica, dei Balcani e del Mediterraneo) non aveva la possibilit\u00e0 di far fronte. Le perdite umane furono altrettanto pesanti: tra il 5 agosto 1941 e il 30 luglio 1942 il CSIR ebbe morti e dispersi e feriti e congelati; dal 30 luglio al 10 dicembre 1942 l'8\u00aa Armata lament\u00f2 morti e dispersi e feriti e congelati. I dati pi\u00f9 eloquenti sono quelli relativi alle battaglie invernali e alla rotta finale: le cifre ufficiali parlano di militari che non rientrarono nelle linee tedesche e che furono indicati come dispersi e di feriti o congelati rimpatriati. I numeri peggiori furono registrati dal Corpo alpino, che perse il 60% degli effettivi ( uomini); gli altri due corpi d'armata registrarono perdite ugualmente molto pesanti: la 2\u00aa Divisione \"Sforzesca\" , la 3\u00aa Divisione \"Ravenna\" , la 9\u00aa Divisione \"Pasubio\" , la 52\u00aa Divisione \"Torino\" , la 3\u00aa Divisione \"Celere\" , la 5\u00aa Divisione \"Cosseria\" . Inoltre furono conteggiate oltre vittime tra gli altri reparti. Tuttavia dati precisi e unanimi circa il periodo dicembre 1942-gennaio 1943 sono impossibili da raccogliere: l'Unione nazionale italiana reduci di Russia (UNIRR) sostiene che i caduti e i dispersi furono circa , ma non si hanno cifre precise di quanti tra questi dispersi siano morti in battaglia o a causa di congelamento e spossatezza durante la ritirata, o ancora quanti siano stati fatti prigionieri. Studi recenti riportano che nell'inverno 1942-1943 l'Armata Rossa cattur\u00f2 circa soldati italiani, di cui non arrivarono neppure ai campi di prigionia e morirono nelle lunghe marce di trasferimento (le famose \"marce del \"davaj\"\") a causa di sfinimento, inedia e percosse delle guardie sovietiche; tra coloro che arrivarono nei campi di prigionia ne morirono almeno altri , sfiancati della debilitazione fisica che li rese facile preda delle diffuse malattie infettive. Alla fine riuscirono a tornare in Italia esattamente soldati dell'ARMIR.\nGli studi circa la sorte degli uomini rimpatriati non hanno dato una risposta dettagliata. Dopo l'armistizio e l'occupazione tedesca del paese alcuni continuarono a combattere al fianco dei tedeschi, altri si unirono alla Resistenza o tentarono di raggiungere l'Italia meridionale in mano agli Alleati per unirsi all'Esercito Cobelligerante Italiano; la maggior parte di loro fu deportata in Germania come \"internati militari\" e sfruttata come manodopera coatta nelle fabbriche tedesche.. Subito dopo la fine del conflitto si moltiplicarono in Italia gli sforzi per conoscere il numero dei prigionieri sopravvissuti e riportarli in patria e l'Unione Sovietica si rivel\u00f2 il primo paese a essere disposto a consegnare gli internati, a eccezione dell'esiguo numero di criminali di guerra condannati dai tribunali sovietici. Nel luglio 1946 il numero dei rimpatriati finale fu di persone: questa cifra era molto sotto le aspettative, considerando che gli effettivi rimpatriati appartenenti all'8\u00aa Armata furono appena mentre gli altri erano soldati e civili italiani catturati dai tedeschi e liberati dall'Armata Rossa nei territori occupati. Gli ultimi dodici prigionieri italiani furono liberati nel febbraio 1954 su decisione di Mosca: tra di loro vi erano sette combattenti dell'8\u00aa Armata, catturati sul Don dodici anni prima. Mancavano dunque all'appello circa soldati, dei quali nessuno riusc\u00ec mai a delineare la sorte.\nSicuramente la maggior parte di questi uomini mor\u00ec nel corso degli ultimi scontri, delle marce forzate e delle traversate su treni, eventi vissuti in condizioni estreme e tra terribili sofferenze. Nei campi di detenzione la fame, le malattie e privazioni di ogni genere causarono innumerevoli decessi nei primi mesi di prigionia; solo dopo l'estate del 1943 le condizioni di vita divennero pi\u00f9 sopportabili e il numero di morti si attest\u00f2 su livelli \"fisiologici\". Per inquadrare questa falcidia \u00e8 doveroso ricordare la barbara condotta tedesca nei confronti dei prigionieri sovietici (soprattutto nei confronti dei commissari politici) che venivano fucilati sul posto: di conseguenza l'enorme massa di prigionieri arresasi ai sovietici tra 1942 e 1943 fu sistematicamente trasferita in enormi campi privi di sussistenza e lasciata morire per fame, stenti e malattia senza particolari distinzioni riguardo alla nazionalit\u00e0. Addirittura durante la ritirata dal Don i soldati tedeschi che si arrendevano, spesso venivano subito passati per le armi, mentre italiani, rumeni e ungheresi non furono uccisi per ordine di Stalin: essi rimasero comunque in bal\u00eca della disorganizzazione e della precariet\u00e0 del sistema detentivo sovietico. Lo sforzo bellico dell'Armata Rossa era infatti concentrato al combattimento, sussistenza e sanit\u00e0 erano precari per le stesse truppe sovietiche, mentre mancava del tutto per i prigionieri: per loro (a maggior ragione se tanto numerosi) non fu dunque prevista alcuna assistenza. Il primitivo sistema ferroviario russo era inoltre sconvolto dalle distruzioni dell'invasione e il rifornimento alimentare era disastroso persino per i cittadini stessi, per cui scarso fu l'interesse per la sopravvivenza degli stremati prigionieri. Furono necessari mesi affinch\u00e9 le condizioni minime di vita fossero garantite.\nA seguito di una lunga campagna promossa dai reduci per la restituzione delle salme dei caduti, il 2 dicembre 1990, su autorizzazione del governo sovietico, avvenne la simbolica consegna della salma del Milite Ignoto, traslata al sacrario militare di Redipuglia alla presenza del Presidente della Repubblica Italiana Francesco Cossiga: essa fu successivamente inumata nel Tempio di Cargnacco in provincia di Udine. Nel 1991, su iniziativa del Ministero della difesa, furono avviate le esumazioni dai cimiteri campali di Russia e Ucraina, che permisero il rientro in Italia di migliaia di salme di caduti noti e non identificati.\nMemorialistica.\n\u00c8 innegabile che la ritirata dal fronte del Don ebbe un notevole impatto psicologico sui reduci, i quali appena tornati in patria, malgrado le raccomandazioni dei superiori, raccontarono le loro vicende suscitando echi immediati in tutta Italia, diffondendo sentimenti antitedeschi pericolosi per il regime fascista. Nell'immediato dopoguerra la vicenda dei soldati italiani in Russia acquist\u00f2 un posto di primissimo piano nel dibattito politico tra le sinistre e gli ambienti militari e conservatori, che fin\u00ec per delineare una raffigurazione largamente condivisa della ritirata dell'ARMIR nella coscienza collettiva italiana. Il soldato italiano, venne descritto come vittima incolpevole degli stenti, dell'incapacit\u00e0 degli alti comandi, e soprattutto vittima, ancora una volta, del tradimento dell'alleato tedesco.\nInizialmente la fece da padrone la memoria dei prigionieri appena rimpatriati, che denunciarono le tremende condizioni di vita nei campi dell'Unione Sovietica: le critiche furono subito prese a pretesto dagli ambienti cattolici e di destra per attaccare il mito del comunismo e della Russia \u00absole dell'avvenire\u00bb, addebitandole il cinico sterminio dei soldati italiani.\nLa svolta si ebbe nel 1946 e nel 1947 quando uscirono rispettivamente \"Con l'armata italiana in Russia\" di Giusto Tolloy e \"Mai tardi\" di Nuto Revelli, due reduci che sollevarono nei loro testi la responsabilit\u00e0 dei vertici militari accusati di lassismo, corruzione, incompetenza e vigliaccheria, assieme alla indignata denuncia del comportamento tedesco, ritenuto causa di molte delle sofferenze patite dall'esercito italiano in Russia. Anche stavolta venne denunciato come i tedeschi avessero sacrificato le forze italiane per coprirsi la ritirata, e come si fossero comportati in modo prepotente durante la tragica marcia. In realt\u00e0, leggendo con attenzione le principali ricostruzioni della ritirata, nel quadro d'insieme compaiono spesso episodi di perfetta collaborazione nei combattimenti e parallelamente episodi di soprusi da parte degli uomini dell'ARMIR nei confronti dei tedeschi. Nei fatti per\u00f2 l'immagine predominante fortemente antitedesca la fece da padrone, arrivando anche a porre in secondo piano le deficienze dei comandi italiani, mettendo in risalto l'immagine auto-assolutoria del soldato italiano, percepito come vittima di una guerra invisa e non come la figura moralmente deprecabile di invasore sceso in campo a fianco delle forze naziste.\nQuesto tipo di visione vittimistica fu ampiamente accettata come memoria storica, in parte grazie alla feconda produzione letteraria degli anni a seguire, che raggiunse numeri che superano la memorialistica di tutti gli altri fronti di guerra: le numerose testimonianze dei reduci hanno prodotto alcuni dei libri di guerra italiani pi\u00f9 di successo e di indubbio valore letterario, basti ricordare \"Centomila gavette di ghiaccio\" di Giulio Bedeschi, che nel 1979 raggiunse il milione di copie, \"Il sergente nella neve\" di Mario Rigoni Stern, \"La ritirata di Russia\" di Egisto Corradi, \"La strada del Davai\" di Nuto Revelli, \"I pi\u00f9 non ritornano\" e \"Il cavallo rosso\" di Eugenio Corti. A questi volumi si possono aggiungere centinaia di altre pubblicazioni, anche di diffusione prettamente locale, che ricadono nella vasta produzione letteraria e giornalistica, spesso celebrativa, del mito degli alpini, cui si affianc\u00f2 un colpevole silenzio istituzionale sulle gravi mancanze dei comandi e di tutto il complesso militare e politico, che port\u00f2 alla totale disfatta sul fronte orientale."}
{"id": "5766864", "revid": "964734", "url": "https://it.wikipedia.org/wiki?curid=5766864", "title": "Cratere Petrarch", "text": ""}
{"id": "5766866", "revid": "1762097", "url": "https://it.wikipedia.org/wiki?curid=5766866", "title": "Thegiornalisti", "text": "I Thegiornalisti sono un gruppo musicale pop italiano formatosi a Roma nel 2009 e composto dal batterista Marco Primavera e dal polistrumentista Marco Antonio Musella. Del gruppo \u00e8 stato membro fondatore anche il cantante Tommaso Paradiso, che ha abbandonato la formazione nel 2019.\nStoria.\nPrimi anni e pubblicazioni.\nSuonando in formazioni romane diverse i tre ragazzi si conoscono da tempo, ma \u00e8 solo nel 2009 che decidono di formare un gruppo. Inizialmente Marco Primavera era deciso ad unire vari musicisti di Roma per formare un super gruppo, ma con il tempo l'intesa tra i tre \u00e8 cos\u00ec forte da decidere di continuare da soli e propone il nome Thegiornalisti. Il nome, come dichiarato in un'intervista dagli stessi membri, deriva dall'intento di raccontare e riportare nei testi delle canzoni la quotidianit\u00e0 il pi\u00f9 vicino e obiettivo possibile alla realt\u00e0, come fanno, appunto, i giornalisti quando riportano le notizie. Il \"The\" all'inizio \u00e8 stato aggiunto per distinguersi dall'omonima professione e per essere pi\u00f9 facilmente identificabili.\nTale scelta ingloba dentro di s\u00e9 sia il tipo di band di provenienza, forgiate dal brit anni novanta e che utilizzavano dei testi scritti in un inglese maccheronico, che la voglia di ritornare a scrivere musica dando risalto all'aspetto del testo e alle parole.\nDal 2011 il gruppo viene accompagnato nei concerti dal bassista Gabriele Blandamura. Il 3 settembre 2011 viene pubblicato l'album di debutto \"Vol. 1\", a cui hanno fatto seguito \"Canzoni fuori\", EP di 2 brani reso disponibile in download digitale il 19 maggio 2012, e \"Vecchio\", secondo album in studio pubblicato il 24 settembre 2012.\n\"Fuoricampo\" e \"Completamente Sold Out\".\nNel 2014 il gruppo ha pubblicato il terzo album \"Fuoricampo\", che ha ricevuto buone recensioni da parte della critica specializzata. In particolar modo, si sono fatti conoscere nel 2015 con il singolo \"Fine dell'estate\", trasmesso da Radio Deejay e in seguito da altre radio nazionali.\nIl 21 ottobre 2016 il gruppo pubblica il loro quarto album in studio \"Completamente Sold Out\" anticipato dai singoli \"Tra la strada e le stelle\", \"Il tuo maglione mio\" e \"Completamente\", quest'ultimo in rotazione nelle radio nazionali dal 21 settembre 2016. L'album, successivamente, viene certificato disco d'oro dalla FIMI per aver venduto oltre 25.000 copie. Il singolo raggiunge la 54\u00aa posizione della Top Singoli, diventando il primo singolo della band ad entrare in classifica. Nonostante il singolo non sia andato oltre tale posizione riscuote comunque un buon successo a livello nazionale raggiungendo inoltre l'11\u00aa posizione dei singoli pi\u00f9 trasmessi in radio e la seconda tra i video pi\u00f9 trasmessi in TV. In seguito il brano viene certificato doppio disco di platino dalla FIMI per aver venduto oltre 100.000 copie.\nIl 5 novembre 2016 parte da Bologna la prima tappa del \"Completamente Tour\" ed \u00e8 proseguito in altre citt\u00e0 italiane ovvero Roncade, Milano, Firenze, Pozzuoli, Roma, Torino e si \u00e8 concluso il 3 dicembre a Perugia, tour che ha registrato il sold out in ogni tappa. Il tour vede l'ingresso nella formazione in qualit\u00e0 di turnisti di Walter Pandolfi al basso, sostituendo cos\u00ec Gabriele Blandamura, e del cantautore Leo Pari alle tastiere e al sintetizzatore.\nIl 24 febbraio 2017 entra in rotazione radiofonica \"Sold Out\", secondo singolo estratto dall'ultimo album. Successivamente il brano viene certificato disco d'oro dalla FIMI per aver venduto oltre 25.000 copie. Il 5 aprile viene pubblicato per il download digitale un ulteriore singolo inedito, \"Senza\", presentato per l'occasione durante il tour \"Completamente senza\". Il 7 aprile viene pubblicato \"Fenomeno\", nono album in studio del rapper Fabri Fibra in cui \u00e8 presente una collaborazione con la band nel brano \"Pamplona\", entrato alla posizione 26 della Top Singoli ed estratto come singolo il 5 maggio. Il 7 maggio viene pubblicato su YouTube il video di un nuovo singolo inedito intitolato \"Non caderci mai pi\u00f9\".\nIn seguito al riscontro positivo di pubblico ottenuto nell'ultimo periodo, il 9 maggio 2017 al PalaLottomatica di Roma e l'11 maggio 2017 al Mediolanum Forum Assago di Milano si sono svolti due eventi dal vivo denominati \"Completamente senza\" in cui il trio si \u00e8 esibito per la prima volta nei maggiori palasport italiani.\nIl 21 giugno 2017 viene presentato in streaming e in download digitale il singolo estivo \"Riccione\". Il 6 luglio da Ferrara parte il tour \"Completamente senza estate\", che prosegue in diverse citt\u00e0 italiane come Collegno, Catania, Gallipoli, Forte dei Marmi, Chieti per poi concludersi il 2 settembre a Treviso.\nIl 5 dicembre dello stesso anno pubblicano con la collaborazione di Radio Deejay il singolo natalizio \"Happy Christmas John\". Il 12 gennaio 2018, il frontman Tommaso Paradiso partecipa al singolo \"Da sola/In the Night\" di Takagi &amp; Ketra insieme a Elisa.\n\"Love\" e l'addio di Paradiso.\nIl 21 marzo 2018 viene pubblicato il singolo \"Questa nostra stupida canzone d'amore\", seguito il 13 giugno 2018 da \"Felicit\u00e0 puttana\" e il 7 settembre 2018 da \"New York\", tutti estratti da \"Love\", quinto album del gruppo, uscito il 21 settembre 2018, che segue il solco tracciato dall'album precedente, ma con l'aggiunta di sonorit\u00e0 tendenti verso il pop e di una scrittura pi\u00f9 intima.\nIl 7 settembre 2019 il gruppo ha tenuto un concerto speciale intitolato \"Love al Massimo\" presso il Circo Massimo di Roma per concludere la tourn\u00e9e in supporto all'album. Dieci giorni pi\u00f9 tardi Paradiso ha annunciato lo scioglimento del gruppo a causa di tensioni interne con Musella e Primavera, i quali hanno smentito lo scioglimento, dichiarando di voler proseguire con un nuovo membro.\nStile e influenze.\nCon l'album \"Vol. 1\" il gruppo riceve consensi positivi dalla critica. Nel 2012 l'uscita di \"Vecchio\" consacra il talento compositivo del trio, ma la critica si divide. Da qui la svolta dei \"Thegiornalisti\" verso nuove sonorit\u00e0, l'introduzione di sintetizzatori a sostituire le preponderanti chitarre del precedente disco e le batterie meno sincopate miscelate a loop elettronici diventano un marchio di fabbrica, e con \"Fuoricampo\" siglano l'inizio di una nuova era.\nNel 2016 esce \"Completamente Sold Out\", quarto disco della formazione romana, che li porta ad un pubblico pi\u00f9 ampio grazie a brani come \"Tra la strada e le stelle\" e \"Completamente\" in rotazione nelle radio nazionali.\nDopo il successo di \"Riccione\", tormentone dell'estate 2017, nel 2018 viene pubblicato il loro quinto album, \"Love\", che segna il definitivo passaggio della band romana al genere pop.\nTra le maggiori influenze della band Tommaso Paradiso cita Vasco Rossi, Antonello Venditti, Lucio Dalla, Luca Carboni, gli Stadio e gli Oasis."}
{"id": "5766867", "revid": "86599", "url": "https://it.wikipedia.org/wiki?curid=5766867", "title": "Cratere Lovecraft", "text": "Lovecraft \u00e8 un cratere da impatto sulla superficie di Mercurio.\nIL cratere dedicato allo scrittore statunitense Howard Phillips Lovecraft."}
{"id": "5766870", "revid": "339392", "url": "https://it.wikipedia.org/wiki?curid=5766870", "title": "Abu M\u00echgian", "text": ""}
{"id": "5766872", "revid": "793215", "url": "https://it.wikipedia.org/wiki?curid=5766872", "title": "Aegis Ballistic Missile Defense System", "text": "Il sistema Aegis Ballistic Missile Defense System (Aegis BMD o ABMD) \u00e8 un programma del United States Department of Defense Missile Defense Agency sviluppato per creare una difesa missilistica contro missili balistici di corto e medio raggio. Fa parte del United States national missile defense. Aegis BMD (anche noto come Sea-Based Midcourse) \u00e8 disegnato per intercettare missili balistici in fase post-boost e prima del rientro in atmosfera.\n\u00c8 in grado su navi da guerra di colpire missili balistici aumentando l'azione del Aegis Combat System con l'aggiunta di radar AN/SPY-1 e missili standard. Vascelli con Aegis BMD possono trasmettere gli obiettivi al Ground-Based Midcourse Defense, se necessario, ingaggiando i bersagli con missili SM-2 o SM-3. Aegis BMD non ha capacit\u00e0 di intercettare missili ICBM, e versioni future potranno avere capacit\u00e0 limitata in questo senso.\nIl sistema corrente utilizza tecnologia Lockheed Martin Aegis Weapon System e Raytheon RIM-161 Standard Missile 3 (SM-3). Altri subcontractor includono Boeing Defense, Space &amp; Security, Alliant Techsystems (ATK), Honeywell, Naval Surface Warfare Center, SPAWAR Systems Center, Johns Hopkins University Applied Physics Laboratory (JHU/APL), e Massachusetts Institute of Technology Lincoln Laboratory (Lincoln Lab).\nStoria e sviluppo.\nOrigini.\nLo sviluppo maggiore di Aegis ballistic missile defense (ABMD) inizi\u00f2 nella met\u00e0 degli anni'80 come parte della strategia presidenziale di Ronald Reagan, Strategic Defense Initiative (SDI). Il sistema SDI inizialmente fu pensato come sistema railgun spaziale. Il sistema fu trasformato in sistema terrestre-navale, per i limiti tecnologici dell'epoca, in Lightweight Exo-atmospheric Projectile (LEAP).\nPi\u00f9 tardi SDIO collabor\u00f2 con la Navy per testare il LEAP sul missile RIM-2 Terrier. Il programma dimostrativo Terrier LEAP dal 1991 al 1995 esegu\u00ec quattro lanci. Due furono eseguiti agli inizi del 1995; entrambi fallirono l'intercettazione\u2014il primo per un errore software il secondo per un problema al secondo stadio booster, un interruttore pirotecnico non alimentato.\nStoria del programma e sviluppo.\nDurante i tardi anni '90, la U.S. Navy fu incaricata di creare un sistema LEAP. Questa fase fu nota come Aegis LEAP Intercept (ALI) program. Il programma fu per il successo di due intercettazioni su cinque lanci. Il 13 giugno 2002, il secondo ALI avvenne con voli test dei missili FM-3. Il successo di Aegis BMD avvenne grazie alla decisione del presidente George W. Bush di dispiegare una forza di emergenza antimissile balistico nel 2004.\nUna volta completato il test ALI, Aegis BMD fu avviato alla produzione. Il primo Block I di SM-3 fu consegnato nell'ottobre 2004, e l'Aegis 3.0 nel 2005.\nQuesto programma di difesa fu ulteriormente spinto dall'amministrazione Obama nel settembre 2009, quando dichiar\u00f2 il dispiegamento del sistema terrestre in Polonia, al posto di quello sulle navi U.S. Navy. Il 18 settembre 2009, il primo ministro Vladimir Putin dichiar\u00f2 che questo era positivo per il fatto che vi sarebbero state meno navi nel Mar Nero equipaggiate con Aegis. Nel 2009 diverse unit\u00e0 navali US Navy furono comunque equipaggiate con SM-3 in complemento ai sistemi Patriot gi\u00e0 dispiegati. Gi\u00e0 navi giapponesi e australiane sono atte ad operare con sistemi Aegis.\nAegis BMD hardware include il missile SM-3 Block-1A e altri sistemi d'arma. In futuro Aegis BMD includer\u00e0 capacit\u00e0 \"Launch on Remote\", aggiornamento dell'avionica degli SM-3 e hardware, e aggiornamento Aegis Weapon System. Nel 2012 Aegis Ballistic Missile Defense si coniugher\u00e0 con Aegis Open Architecture e vi saranno benefici per entrambe le piattaforme. La capacit\u00e0 Launch on Remote include l'uso di sensori off-board, come lo Space Tracking and Surveillance System per l'ingaggio di bersagli agli SM-3.\nLe varianti Aegis BMD sono attualmente la 3.6.1 e la 4.0.1. La MDA e la US Navy pianificano lo sviluppo di varianti ulteriori come la 5.0, 5.1 e 5.2.\nAegis Ashore.\nUna componente terrestre, \"Aegis Ashore\", \u00e8 pianificata. Questo sistema terrestre prevede l'utilizzo delle piattaforme navali su terra. Incluso i radar SPY-1 e batterie di missili standard 3. L'amministrazione Obama ha pianificato due siti in Europa: il primo in Romania a Deveselu nel 2015 e il secondo in Polonia nel 2018. Nel 2020, entrambi avranno a disposizione l'ultima versione Aegis BMD software e l'ultima versione di SM-3. Altre basi radar saranno dispiegate in Turchia in futuro. Il 21 maggio 2014, lo U.S. DOD scrisse, \"Standard Missile Completes First Test Launch from Aegis Ashore Test Site,\" e riport\u00f2: \"The Missile Defense Agency, the U.S. Navy, and sailors at the Aegis Ashore Missile Defense Test Complex and Pacific Missile Range Facility (PMRF), successfully conducted the first flight test involving components of the Aegis Ashore system. During the test, a simulated ballistic missile target was acquired, tracked, and engaged by the Aegis Weapon System. At approximately 7:35 p.m. Hawaii Standard Time, May 20 (1:35 a.m. EDT, May 21), the Aegis Weapon System fired a Standard Missile (SM)-3 Block IB guided missile from the Vertical Launch System. Several fire control and engagement functions were exercised during the test. A live target missile launch was not planned for this flight test.\"\nSM-3 e SM-2 Block IV interceptors.\nL'Aegis BMD usa il missile RIM-161 Standard Missile 3 a medio raggio e il RIM-156 Standard Missile 2 Block IV (SM-2 Block IV) sviluppati dalla Raytheon. Il missile Standard Missile 3 \u00e8 capace di intercettare missili balistici sopra l'atmosfera (exo-atmospheric intercept) durante la fase di met\u00e0 volo. Il missile \u00e8 lanciato dalla piattaforma MK 41 vertical launching system (VLS) di navi. Riceve informazioni sul bersaglio in volo dalla nave madre. La testata cinetica (KW) \u00e8 disegnata per distruggere un missile balistico con oltre 130 MJ di energia cinetica in fase di collisione. Gli SM-3 Block IA verranno aggiornati allo standard SM-3 Block IB, SM-3 Block IIA e SM-3 Block IIB per ingaggi anti missile balistico. Gli SM-2 Block IV possono ingaggiare all'interno dell'atmosfera (endo-atmospheric intercept) in fase terminale del volo. Il missile contiene testate a frammentazione. Gli SM-2 Block IV verranno rimpiazzati dal RIM-174 (Standard Missile 6) interceptor.\nDispiegamento.\nA gennaio 2014 solo Stati Uniti d'America e Giappone utilizzano Aegis BMD.\nU.S. Navy Aegis BMD.\nCi sono 5 \"Ticonderoga\" class cruisers e 25 \"Arleigh Burke\" class destroyers equipaggiati con BMD nella U.S. Navy. Di trenta navi, 16 sono assegnate alla flotta del Pacifico e 14 a quella atlantica. Nei piani MDA e Navy il numero delle unit\u00e0 Aegis dovranno arrivare a 33 alla fine del 2014 e a 43 alla fine del 2019. Il piano trentennale (FY2015-FY2043) prevede in totale dalle 80 alle 97 unit\u00e0 equipaggiate Aegis.\nGiappone.\nLa Kaij\u014d Jieitai ha tre vascelli LRST e di ingaggio equipaggiati: JS Kongo, JS Chokai, JS Myoko, e nel 2010 la JS Kirishima. Il ministro degli esteri, Hirofumi Nakasone e il ministro sudcoreano omologo, Yu Myung-hwan, segnarono un accordo il 5 aprile 2009, dopo il lancio del satellite nordcoreano Unha-2, in violazione delle risoluzioni ONU 1695 e 1718 del luglio 2006. Il Governo giapponese approv\u00f2 un ingaggio AEGIS BMD nell'eventualit\u00e0 di un fallimento del veicolo spaziale di Taepondong. Il Governo giapponese not\u00f2 inoltre che l'avallo governativo poteva essere bypassato secondo Articolo 82, Sezione 2, Paragrafo 3 della legge di autodifesa. In totale, 5 distruttori AEGIS furono operativi all'epoca. La capacit\u00e0 d'intercettazione fu in due stadi delle quali la prima con SM-3 nella fase di boost e Patriot PAC-3 nella fase di rientro nello spazio aereo giapponese. In aggiunta vi era la possibilit\u00e0 di velivoli della forza aerea. La discriminazione tra piattaforma di test e lancio satellitare \u00e8 possibile analizzando l'angolo di salita.\nReazioni internazionali.\nLa Russia disse che il sistema alimentava una nuova corsa al riarmo e creata su pretesti ridicoli contro non precisati paesi rossi. Dmitry Rogozin, disse che la nazione avrebbe reagito nella maniera pi\u00f9 tagliente contro ogni vascello americano nelle acque vicine a quelle russe.\nAltre capacit\u00e0.\nIl sistema Aegis BMD, in coppia con il RIM-161 Standard missile (SM-3), ha dimostrato una capacit\u00e0 limitata come arma anti-satellite per satelliti in orbita bassa (low Earth orbit). Il 20 febbraio 2008, il satellite USA 193 fu distrutto da navi Aegis nel Pacifico, per contrastare il pericolo di un rientro in atmosfera con dispersione di idrazina. Il lancio da nave fu eseguito dalla USS Lake Erie, e un SM-3 fu utilizzato. L'intercettazione avvenne a 133 miglia nautiche (247\u00a0km).\nBersaglio per la simulazione di volo endoatmosferico del DF-21 ASBM.\nCome riportato dal Congressional Research Service del 31 luglio 2014, \u00e8 pianificato un test contro il missile balistico cinese DF-21 ASBM.\nLanci di prova.\nAl 1\u00ba agosto 2015 Aegis BMDS ha effettuato 31 intercettazioni su 37 lanci dal mare."}
{"id": "5766877", "revid": "61051", "url": "https://it.wikipedia.org/wiki?curid=5766877", "title": "Carbonari della Fratta", "text": "Con carbonari della Fratta si indica un'organizzazione clandestina riconducibile alla carboneria istituitasi a Fratta Polesine nei primi anni del XIX secolo allo scopo di combattere il controllo da parte delle istituzioni politiche e militari del neoistituito Regno Lombardo-Veneto.\nA Fratta Polesine nel giorno di S.Martino (11 novembre 1818) si comp\u00ec la prima repressione austriaca del Regno Lombardo-Veneto. L'11 novembre 1818 la popolazione di Fratta Polesine in cui all'interno si trovano anche movimenti carbonari, si rivolta contro l'occupazione austriaca in nome dell'Unita d'Italia. Durante la sera, nella Villa Grimani Molin, ora Avezz\u00f9 Pignatelli, gli ospiti della contessa Cecilia Monti di Fratta: Antonio Fortunato Oroboni, Angelo Gambato, Antonio Francesco Villa, don Marco Fortini, Giovanni Monti, Antonio e Carlo Poli, Giacomo, Federico e Sebastiano Monti, Domenico e Antonio Dav\u00ec, Vincenzo Zerbini, Domenico Grindati facenti parte del movimento carbonaro, vengono arrestati dai gendarmi. Verranno sottoposti a processo per alto tradimento e condannati al carcere duro dello Spielberg, don Marco Fratini verr\u00e0 anche sconsacrato dal Patriarca di Venezia. Antonio Fortunato Oroboni verr\u00e0 arrestato pi\u00f9 tardi il 7 gennaio 1819 nella sua casa di Fratta Polesine. Dopo lunghe procedure giudiziarie nelle carceri di Venezia venne condannato a morte con altri 12 compagni carbonari il 23 dicembre 1821. Contestualmente la condanna fu commutata in quindici anni di detenzione nel carcere moravo dello Spielberg dove mor\u00ec per aver contratto la tubercolosi. Compagno di prigionia di Silvio Pellico di cui era vicino di cella allo Spielberg, \u00e8 da questi ricordato affettuosamente in \"Le mie prigioni\" per la sua profonda fede cattolica. Ancora oggi Fratta Polesine ricorda l'evento con rievocazioni storiche e mostre, nel sottoterra frattense si trovano ancora passaggi nascosti e cunicoli utilizzati dai carbonari, che per\u00f2 per varie cause non sono mai stati disotterrati. A ricordo del sacrificio dei Carbonari, nel 1867 venne eretto, primo nel Veneto liberato dagli Austriaci dopo la terza guerra di indipendenza, un monumento opera dello scultore veronese Grazioso Spazzi."}
{"id": "5766891", "revid": "709406", "url": "https://it.wikipedia.org/wiki?curid=5766891", "title": "Presepio Napoletano", "text": ""}
{"id": "5766892", "revid": "30610", "url": "https://it.wikipedia.org/wiki?curid=5766892", "title": "Garretti", "text": "I Garretti, o al singolare Garretto, sono una famiglia nobile ghibellina \"de hospitio\" appartenenti alle casane astigiane.\nStoria.\nDi origine anscarica, secondo la tradizione il fondatore Jorio, che nei primi anni del secolo XI venne costituito dall'imperatore Enrico II il Santo commissario imperiale in Italia, venne da quest'ultimo incaricato di sedare e comporre le controversie, e far cessare le piccole ma accanite guerre, \"guerretas\" o \"guerrette\", donde l'appellativo de' Garrettis. In premio della bene eseguita commissione fu investito del feudo, come appare in un diploma imperiale dell'anno 1007, comprendente un ampio tratto tra il Po e il Tanaro, allora poco popolato a cagione di lunghe e continue devastazione, e ivi avrebbe fondati nove castelli: Ferrere, Cisterna, Belriguardo, Gorzano, Marcellengo, Lavezzole, Castelnuovo, Cellarengo e Menab\u00f2. Consta per\u00f2 che parte di quel territorio, se non interamente, era feudo del Vescovo o della Chiesa d'Asti; si comprende cos\u00ec il motivo per il quale il vescovo di Asti nell'anno 1100, ritenne anch'egli di dover investire la famiglia del feudo di Ferrere, insieme ad alcuni beni a Lavezzole e nel Prato Bernardo, avocando per\u00f2 gli altri castelli fondati dai Garretti.\nPietro Garretti, signore di Ferrere, fu governatore di Cuneo per la repubblica d'Asti nel 1147. Della famiglia si fa nuovamente menzione durante il secondo sacco dell'imperatore Federico Barbarossa nel 1162, quando furono indicati come difensori di Asti. Nel secolo successivo la famiglia si dedic\u00f2 al commercio e al cambio a Genova e alle fiere di Lagny-sur-Marne e Bar-sur-Aube. Successivamente furono segnalate attivit\u00e0 nei Paesi Bassi, nelle Fiandre e in Brabante. Nel XIV secolo furono attivi in Savoia, a Thonon e ad Aigle. Andrea Garretti fu prescelto da Enrico VII di Lussemburgo a suo cancelliere cesareo e ambasciatore all'epoca della sua calata in Italia del 1310. Nell'anno 1339 Rodolfo Garretti, sul finire del secolo tesoriere regionale a Villeneuve, fu il primo tra i 14 magnati che presero parte alla stesura degli statuti di Asti. I Garretti si distinsero durante la decisiva battaglia di Gamenario, e i quali gesti furono oggetto di una canzone del tempo.\nL'abate Cesare Dionigi Garretti (1744-1826), rettore della Real Basilica di Superga, fu preside della Congregazione di Superga dal 1791 alla soppressione nel 1801; nel 1815, durante la restaurazione, Vittorio Emanuele I riapr\u00ec l'istituto e ne richiam\u00f2 a capo il Garretti. Il sovrano lo cre\u00f2 anche suo elemosiniere, abate di San Michele della Chiusa e direttore della Congregazione Primaria Generalissima di Carit\u00e0. Carlo Felice, nel 1822, gli concesse il privilegio di svolgere \u201cle veci di Gran Limosiniere per quello che spetta alla Regia Congregazione\u201d e lo nomin\u00f2 maestro di cerimonie dell\u2019Ordine dell\u2019Annunziata. \nIn tempi pi\u00f9 recenti, infatti, i Garretti si contraddistinsero per i loro affetto e per la loro devozione alla real casa di Savoia: il generale Filippo Garretti, conte di Ferrere, fu Gran Mastro della Real Casa durante il regno di Carlo Alberto e cavaliere della Santissima Annunziata; un Luigi fu invece primo paggio della regina Maria Adelaide.\nIl 24 febbraio 1945, durante la seconda guerra mondiale, 44 ufficiali del Regio Esercito, tra cui il tenente Gaetano Garretti di Ferrere, presi prigionieri dai tedeschi in seguito all'armistizio, si ribellarono alle imposizioni tedesche sostituendosi a 21 loro compagni scelti a caso per una decimazione dimostrativa. Il suo nome, insieme a quello di Giovanni Anelli e di Tullio Cosentino, entrambi torinesi, sono iscritti in una targa commemorativa posta in piazzetta Carlo Mollino, in Torino, proprio dove aveva sede l'Accademia Militare di Torino, e di fronte all'Archivio di Stato di Torino, diretto dal 1953 al 1972 dallo stesso Gaetano Garretti.\nResidenze.\nFurono i diversi nuclei famigliari della famiglia Garretti che presso Ferrere edificarono due castelli, oggi completamente modificati da rifacimenti ed aggiunte. Una prima costruzione fortificata, di cui si ha solo memoria documentale, fu eretta nel XII secolo. Nella seconda met\u00e0 del XIII secolo fu messa a ferro e fuoco, per questo ne fu eretta una seconda fortificata e circondata da mura che inglobavano anche il borgo. Il cosiddetto Castelvecchio mantiene ancora in parte l\u2019aspetto di fortezza; nel 1660 infatti i Garretti decisero di costruire una residenza elegante sul colle e di destinare il vecchio maniero a filatura per la seta e una delle torri fu abbattuta, nel 1924, su impulso di Emanuele Montalcini fu demolito il corpo principale e sui suoi resti venne infine edificato l\u2019attuale complesso scolastico.\nL\u2019attuale Castelrosso, cos\u00ec detto forse perch\u00e9 dipinto di rosso all\u2019epoca, fu poi modificato tra il 1780 e il 1785 dall'architetto Filippo Castelli. Nel 1851, dopo 751 anni di propriet\u00e0, ai conti Garretti subentrarono i conti Gromis di Trana, in seguito al matrimonio di Sofia Garretti con Augusto Gromis, che divenne proprietario dei castelli, cascine, mulini e di un gran numero di terreni di Ferrere. Nel 1910 cedette tutto in blocco al prof. Emanuele Montalcini, scapolo, zio di Rita Levi Montalcini. Il prof. Montalcini tenne per s\u00e9 il Castelrosso e le immediate adiacenze e divise il territorio in piccoli lotti, che cedette ai Ferreresi che ne facevano richiesta, concedendo loro il tempo per sistemarli, farli produrre e poi pagarglieli. Il sorgere della piccola propriet\u00e0 segn\u00f2 una svolta importantissima nella vita del paese con un notevole miglioramento delle condizioni della popolazione. Nel periodo fascista, poco prima dell'emanazione delle leggi razziali, il prof. Montalcini, di origine israelita, dovette cedere il Castelrosso e le sue pertinenze al cav. Casagrande, che lo tenne per soli quattro anni e lo vendette a Giuseppe Novarino, che in tempo di guerra ospit\u00f2 famiglie di sfollati e addirittura una scuola, e dopo la guerra affitt\u00f2 parte del castello a privati. Nel 1955, con il contributo della popolazione di Ferrere, il Castelrosso fu acquistato dal parroco don Vallero, ma l'impresa fu eccessivamente dispendiosa e ora il complesso \u00e8 gestito dalla Curia astigiana che, con la costruzione di un edificio moderno dove prima c'era il rustico, lo ha adibito a casa di riposo per anziani.\nIn Lavazzolo, oggi Lavezzole frazione di San Damiano d'Asti, vi era un Convento dei Minori Osservanti di San Francesco, fondato dai Garretti insieme alla chiesa attigua nell'anno 1606. Il Convento nel 1804, in base alle disposizioni napoleoniche, fu venduto e trasformato in residenza privata dalla famiglia Pogliani di Asti.\nFeudi.\nNell'anno 1314, per intercessione di Enrico VII, i Garretti ottennero da Filippo di Acaia, signore del Piemonte, anche un altro feudo, quello di Stodegarda, detta anche Tuerda ed oggi frazione di Poirino col nome di Stuerda. \nIn seguito i Garretti cercarono di riappropriarsi degli antichi possedimenti; essi riacquisirono infatti i castelli di Cisterna, Cellarengo e Menab\u00f2. Nel 1275, nel corso dell'invasione del Piemonte da parte di Carlo d'Angi\u00f2, gli astesi, dopo aver cacciato gli invasori, assediarono, distruggendoli, i castelli di Gorzano, Marcellengo, Lavezzole e Castelnuovo, situati tutti nella valle del Borbore, e ne costrinsero gli abitanti a ridursi presso San Damiano, ai quattro quartieri del quale fu imposta la denominazione delle terre distrutte; i Garretti persero quindi la titolarit\u00e0 di codesti feudi.\nIl 7 novembre 1412 il vescovo d'Asti, Alberto Guttuari, confisc\u00f2 il feudo di Cisterna e Belriguardo ai Garretti e ne invest\u00ec i propri fratelli; senza peraltro che cessasse la resistenza degli spodestati. Invero due anni dopo si arriv\u00f2 a un compromesso, in forza del quale i Garretti ottennero l\u2019investitura vescovile per met\u00e0 del castello. Il confronto tra i Garretti e la Chiesa di Asti prosegu\u00ec tuttavia ancora a lungo coinvolgendo la curia romana, dalla quale il vescovo ottenne nel 1422 un breve pontificio per reinfeudare Cisterna, e provocando pi\u00f9 tardi l\u2019intervento del duca di Milano Filippo Maria Visconti, allora signore di Asti, che reclam\u00f2 la devoluzione del feudo alla sua camera. Nel 1446 \u2013 tramontato ormai, dopo la morte di Alberto Guttuari, il predominio della sua famiglia \u2013 Cisterna torn\u00f2 nelle mani dei Garretti, per investitura congiunta di Tissetto Garretto da parte del vescovo di Asti e del duca di Milano. Nel 1470, il castello di Belriguardo, parte del feudo di Cisterna, venne ceduto in pagamento di un debito da Antonio Garretto a Martino Pelletta, un esponente della potente famiglia di banchieri astigiani, che gi\u00e0 deteneva, tra gli altri, i feudi ecclesiastici di Cortanze e Cortazzone. Quando, tuttavia, nel 1472, Martino e altri Pelletta furono colpiti dall\u2019accusa di avere ordito l\u2019omicidio di un loro parente e la causa fu avocata alla curia romana da papa Sisto IV, i loro feudi dipendenti dalla Chiesa furono dapprima sequestrati e provvisoriamente affidati ad Antonio Pelletta, non coinvolto nell\u2019accusa, quindi devoluti alla Camera apostolica. In un primo tempo, Antonio Pelletta aveva potuto prendere possesso di Belriguardo e di Cisterna, che nel frattempo era stato ceduto per fiorini 14.000 dai Garretti, vedendo successivamente tale acquisizione confermata da una bolla papale del 1474. Due anni dopo, per\u00f2, lo stesso Sisto IV procedette senz\u2019altro a investire della met\u00e0 di entrambi i feudi il nipote Antonio Della Rovere. Infine, con la successiva transazione del 1477 che pose termine alla causa intentata contro di loro, i Pelletta, in cambio della loro piena reintegrazione nel possesso di Cortanze e Cortazzone, rinunciarono ai loro diritti su Cisterna e Belriguardo. Nel 1559 i Della Rovere alienarono i loro diritti a un uomo d\u2019arme al servizio della Francia, il capitano Torquato Torto, questi lo lasci\u00f2 in eredit\u00e0 alla figlia Isabella, andata in sposa al marchese Borso Acerbi di Milano. Qualche tempo dopo, nel 1599, il breve Coelestis potentiae, emanato da Clemente VIII, innalz\u00f2 il feudo di Cisterna, al quale venne in quell\u2019occasione definitivamente aggregato Belriguardo, alla dignit\u00e0 marchionale. Nel 1650, infine, al marchese Giovanni Acerbi, figlio di Borso e di Isabella Torto, subentr\u00f2 per acquisto Francesco dal Pozzo, marchese di Voghera, dal quale a seguito di un breve di Clemente X del 1670 che elev\u00f2 Cisterna a principato discendono i dal Pozzo della Cisterna\nI ruderi del castello di Belriguardo (anche Bogardo o Belvedere), punto strategico preso di mira nelle guerre della prima met\u00e0 del secolo XVI, erano ancora visibili nel secolo XIX. Secondo una fonte del tardo Settecento, Belriguardo ospitava allora una tenuta composta di \u201ccasa, sito altre volte il castello, vigna, bosco, castagnito, e gerbido\u201d, posseduta da un \u201cparticolare\u201d di Cisterna a titolo di \u201cenfiteusi\u201d verso il feudo.\nAraldica.\nI Garretti come i Cacherano, Antignano, Buneo, Falletti, Malabayla, Ponte, Scarampi e Solaro, hanno uno stemma con semplici partizioni, questo farebbe pensare ad un'origine particolarmente remota, riconducibile alla sfera militare-feudale. \nScudo: Fasciato, ondato d'oro e di rosso.\nCimiero: L'aquila bicipite di nero, rostrata d'oro.\nMotto: VIRTVTE PROBATA.\nSostegni: due liocorni d'argento col motto NOXIA PELLO.\nEsiste una variante del blasone in uso almeno negli anni 1613 e 1687 avente al cimiero un licorno d'argento, nascente, e il motto FAR E NON DIR."}
{"id": "5766895", "revid": "86599", "url": "https://it.wikipedia.org/wiki?curid=5766895", "title": "Cratere Whitman", "text": "Whitman \u00e8 un cratere da impatto sulla superficie di Mercurio.\nIl cratere \u00e8 dedicato al poeta statunitense Walt Whitman."}
{"id": "5766896", "revid": "1573940", "url": "https://it.wikipedia.org/wiki?curid=5766896", "title": "Scotophaeus", "text": "Scotophaeus \u00e8 un genere di ragni appartenente alla famiglia Gnaphosidae.\nDistribuzione.\nLe 61 specie note di questo genere sono state reperite in tutti i continenti: la specie dall'areale pi\u00f9 vasto \u00e8 la \"S. blackwalli\", rinvenuta in diverse localit\u00e0 del mondo intero.\nTassonomia.\nQuesto genere non \u00e8 sinonimo posteriore di Herpyllus , a seguito di un lavoro degli aracnologi Platnick &amp; Shadab (1977b).\nNon sono stati esaminati esemplari di questo genere dal 2015.\nAttualmente, a dicembre 2015, si compone di 61 specie e due sottospecie:"}
{"id": "5766899", "revid": "304644", "url": "https://it.wikipedia.org/wiki?curid=5766899", "title": "Sealyham terrier", "text": "Il Sealyham terrier \u00e8 una rara razza canina gallese di piccole e medie dimensioni terrier che ha avuto origine in Galles come cane da lavoro. Si tratta principalmente di una razza di colore bianco di pelo, sviluppato dalla met\u00e0 alla fine del XIX secolo dal capitano John Edwardes a Sealyham House, Pembrokeshire.\nDopo la prima guerra mondiale, \u00e8 salito in popolarit\u00e0 ed \u00e8 stato associato con star di Hollywood e membri della famiglia reale britannica. I suoi numeri sono scesi notevolmente da allora, con la razza elencata come vulnerabile razza nativa dal Kennel Club; un minimo storico \u00e8 stato registrato nel 2008, quando sono stati registrati solo 43 cuccioli nel Regno Unito. Questo declino \u00e8 stato attribuito a un afflusso di razze straniere e di design, e l'utilit\u00e0 ridotta del Sealyham come cane da lavoro.\nQuesta razza \u00e8 ugualmente adatta come cane di famiglia o come terrier da lavoro, data la giusta formazione. Esso \u00e8 influenzato da alcuni disturbi specifici."}
{"id": "5766907", "revid": "547034", "url": "https://it.wikipedia.org/wiki?curid=5766907", "title": "Young musicians european orchestra", "text": "Conosciuta anche come Orchestra dei giovani europei, \u00e8 una formazione orchestrale creata da Paolo Olmi e collegata idealmente alla Young Musicians Symphony Orchestra e all'Orchestra della Guidhall School of Music di Londra. La gestione della Orchestra \u00e8 a cura della Cooperativa Emilia-Romagna Concerti\nOrigini.\nL'Orchestra si \u00e8 esibita per la prima volta a Ravenna nel 2007, per il concerto di Pasqua a Sant'Apollinare in Classe. L'evento \u00e8 stato ripreso dalla Rai.\nNel 2008 e 2009 l'Orchestra ha reso omaggio ai morti dell'11 settembre 2001, con un concerto commemorativo a Roma. A Ravenna, nel 2011 concerto commemorativo per i 150 anni dell'Unit\u00e0 di Italia.\nOrchestra internazionale.\nL'organico varia tra i 20 e i 100 componenti, che vengono scelti ogni anno dal maestro Olmi. Ne hanno fatto parte musicisti della Spagna, Israele, Palestina, Canada, Austria, Germania, Kazakhstan, Ucraina, Cina. Con il passare degli anni si assiste ad una maggiore apertura a giovani talenti provenienti da altri continenti. L'et\u00e0 media \u00e8 inferiore ai 25 anni.\nConcerti di Natale.\nDal 2011, l'attivit\u00e0 dell'Orchestra \u00e8 legata ai concerti di Natale di Ravenna-Betlemme, con l'obiettivo benefico di sensibilizzare i giovani alla musica. Nel 2013, l'Orchestra si \u00e8 esibita a Betlemme nella Basilica della Nativit\u00e0. Dal 19 dicembre 2015, un gemellaggio con Matera porta la Young musicians european orchestra ad esibirsi anche nell'Auditorium della citt\u00e0 dei Sassi, dando il via alla tradizione dei concerti di Natale nel capoluogo lucano."}
{"id": "5766908", "revid": "125934152", "url": "https://it.wikipedia.org/wiki?curid=5766908", "title": "Personaggi di Bleach", "text": "Questa \u00e8 la lista dei personaggi di \"Bleach\", manga scritto da Tite Kubo. Essi compaiono inoltre nelle varie opere derivate: nella serie televisiva anime omonima, nei film d'animazione, nei videogiochi e nel merchandise legato alla serie. L'opera \u00e8 ambientata in un mondo immaginario in cui i personaggi sono divisi in verie razze fittizie. Tutte sono sottogruppi dell'umanit\u00e0, ma si distinguono in base alla loro residenza nel mondo reale o nell'aldil\u00e0, in base a set di poteri soprannaturali contrastanti e per l'aspetto ispirato a tradizioni artistiche di differenti regioni del mondo reale.\nIl protagonista \u00e8 Ichigo Kurosaki, un ragazzo giapponese che possiede l'abilit\u00e0 di vedere e interagire coi fantasmi. Un giorno incontra Rukia Kuchiki, una Shinigami della Soul Society la cui missione \u00e8 quella di purificare gli spiriti malefici conosciuti come Hollow. Quando Ichigo vede Rukia venire gravemente ferita da un Hollow, ottiene da lei i suoi poteri da Shinigami per svolgere le sue mansioni mentre lei si rimette. Conosciuti altri compagni della sua citt\u00e0 in possesso di poteri spirituali, Ichigo utilizza i suoi poteri per proteggere i suoi cari, portandolo a scontrarsi con numerosi avversari, tra cui gli Shinigami, gli Arrancar, i Fullbringer e i Quincy.\nPersonaggi principali.\nIchigo Kurosaki.\n \u00e8 il protagonista ed eroe principale di \"Bleach\". Studente liceale dai capelli arancioni, Ichigo diventa uno Shinigami Delegato dopo aver inavvertitamente assorbito la gran parte dei poteri di Rukia Kuchiki. La sua natura cinica lo rende inizialmente indisposto verso i suoi obblighi, ma con il passare del tempo, impara ad accettare i poteri e le responsabilit\u00e0 che gli derivano da essere Shinigami. La sua zanpakuto \u00e8 Zangetsu. Nel creare la serie, Kubo rivel\u00f2 che il primo personaggio che aveva disegnato, Rukia, non aveva la stoffa della protagonista, cos\u00ec cre\u00f2 Ichigo per sostituirla come personaggio principale. \u00c8 doppiato da Masakazu Morita (ed. giapponese) e da Federico Viola (ed. italiana). \nRukia Kuchiki.\n \u00e8 l'eroina principale, una Shinigami che viene assegnata all'eliminazione degli Hollow nella citt\u00e0 di Karakura Town. Nonostante il suo aspetto sia quello di una ragazzina, \u00e8 in realt\u00e0 dieci volte pi\u00f9 anziana di Ichigo. All'inizio della storia, Rukia \u00e8 costretta a trasferire i suoi poteri ad Ichigo e a vivere per un periodo come umana. Si iscrive alla scuola di Ichigo e si adatta a vivere nell'armadio del ragazzo, addestrandolo al contempo a svolgere i suoi compiti da Shinigami Delegato. La sua zanpakuto \u00e8 Sode no shirayuki. Rukia \u00e8 stato il primo personaggio creato da Kubo e il suo design venne esteso a quello di tutti gli altri Shinigami. \u00c8 doppiata da Fumiko Orikasa (ed. giapponese) e da Martina Tamburello (ed. italiana).\nOrihime Inoue.\n \u00e8 una compagna di classe di Ichigo, per il quale ha una cotta. Dall'et\u00e0 di tre anni \u00e8 orfana, da quando il fratello Sora lasci\u00f2 con lei i genitori violenti e la crebbe da solo. In seguito, mentre Orihime era alle medie, Sora mor\u00ec in un incidente. Sebbene inizialmente sprovvista di poteri spirituali, matura presto una sensibilit\u00e0 spiritica e ottiene l'abilit\u00e0 semi-divina di modificare la realt\u00e0 rigettando gli eventi passati. \u00c8 doppiata da Yuki Matsuoka (ed. giapponese) e da Giada Bonanomi (ed. italiana).\nUry\u016b Ishida.\n \u00e8 un Quincy, un discendente di una razza di combattenti quasi estinta, storicamente nemica degli Shinigami. Nutre risentimento verso tutti gli Shinigami, incluso Ichigo, ed \u00e8 uno dei primi antagonisti della serie. Col tempo cambia idea nei confronti di Ichigo e diviene un prezioso alleato e rivale dell'amico. In quanto Quincy, Ury\u016b possiede l'abilit\u00e0 soprannaturale di manipolare le particelle spirituali presenti nell'atmosfera chiamate reishi, le quali possono essere formate in armi di attacco o per attivare incantesimi e altre abilit\u00e0. \u00c8 doppiato da Noriaki Sugiyama (ed. giapponese), da Ruggero Andreozzi (ed. italiana) e da Giulia Maniglio (ed. italiana, da bambino).\nYasutora Sado.\n, meglio conosciuto come , \u00e8 un compagno di classe di Ichigo. \u00c8 di discendenza mista giapponese-messicana ed estremamente alto e imponente. Nonostante il suo fisico e il suo atteggiamento impavido, Chad \u00e8 mite e rifiuta lo scontro a meno che non sia per proteggere altri. Quando protegge la sorella di Ichigo, Karin, e una sua amica da un Hollow, scopre di possedere la capacit\u00e0 di irrobustire il suo braccio destro come uno scudo. \u00c8 doppiato da Hiroki Yasumoto (ed. giapponese) e da Marcello Moronesi (ed. italiana).\nRenji Abarai.\n \u00e8 uno Shinigami e il lugotenente della Sesta Divisione del Gotei 13. Viene introdotto come antagonista all'inizio della storia e incaricato di ritrovare Rukia nel mondo degli umani e riportarla alla Soul Society. Inizialmente si dedica anima e corpo per sconfiggere Ichigo, prima di unire con lui le forze per salvare Rukia durante l'arco della Soul Society. Da allora \u00e8 diventato un protagonista e uno degli alleati pi\u00f9 presenti di Ichigo. La sua zanpakuto \u00e8 Zabimaru. \u00c8 doppiato da Kentar\u014d It\u014d (ed. giapponese), da Davide Fazio (ed. italiana) e da Ilaria Silvestri (ed. italiana, da bambino).\nAlleati.\nShinigami.\nGli sono i protettori delle anime, garantendo loro accesso alla Soul Society e tenendole al sicuro dagli Hollow. Ogni Shinigami possiede una zanpakuto, una spada usata in combattimento che costituisce una manifestazione fisica dell'anima del portatore. Ogni zanpakuto ha una personalit\u00e0 propria, a volte in contrasto con quella del proprietario. Gli Shinigami rappresentano l'\u00e9lite della Soul Society, mentre un numero molto maggiore di anime risiede nella periferia.\nEmporio Urahara.\nL' \u00e8 un negozio che vende snack e generi di consumo. Raccoglie una clientela di persone spiritualmente pi\u00f9 sensibili che possono ottenervi oggetti prelevati dalla Soul Society. Tre dei suoi impiegati, Kisuke Urahara, Yoruichi Shih\u014din e Tessai Tsukabishi, sono ex-shinigami di alto rango in fuga dalla Soul Society.\nJinta Hanakari.\n \u00e8 il ragazzo che lavora all'emporio. Sempre armato di una mazza da baseball, ha i capelli rossi e un carattere molto nervoso, e maltratta spessissimo la povera Ururu. Nel tempo libero si allena pensando di giocare in campo. Il suo attacco, chiamato Jinta Home Run, con cui colpisce l'avversario con la sua mazza, \u00e8 abbastanza forte da uccidere un Hollow. Lo riutilizza poi contro un Arrancar per difendere Ururu, ma senza successo e perci\u00f2 fugge via. Dopo 17 mesi \u00e8 pi\u00f9 alto e formato nel fisico; i capelli, inoltre, sono pi\u00f9 lunghi e tirati all'indietro. \u00c8 doppiata in italiano da Giuliana Atepi.\nUruru Tsumugiya.\n \u00e8 la timida ragazzina con i capelli lunghi e le treccine che si lascia sempre maltrattare da Jinta. Con lei Ichigo effettuer\u00e0 il suo primo allenamento. A dispetto delle apparenze la ragazzina \u00e8 molto forte fisicamente, tanto che proprio durante questo allenamento l'hanno dovuta bloccare, altrimenti avrebbe ucciso il protagonista a causa dell'addestramento anti-Shinigami avanzato cui Urahara l'ha sottoposta. Quando si reca in battaglia porta con s\u00e9 una gigantesca arma da fuoco che spara all'impazzata. Nella saga degli Arrancar salva Renji combattendo contro Yylfordt Granz, ma viene colpita quasi a morte dalla zanpakuto dell'Arrancar. Dopo 17 mesi \u00e8 pi\u00f9 alta e dai capelli pi\u00f9 lunghi. \u00c8 doppiata in italiano da Ludovica De Caro. \nTessai Tsukabishi.\n \u00e8 il pi\u00f9 anziano del terzetto. \u00c8 un uomo dall'aspetto serio, caratterizzato da codino, pochi capelli, occhiali e due grandi baffi. \u00c8 molto abile nell'uso del kid\u014d e anche fisicamente, tanto che riesce ad uccidere un Hollow a mani nude. Cent'anni prima dell'inizio della storia era il capitano del Corpo del kid\u014d. Venne esiliato nel mondo dei vivi per aver usato tecniche proibite. In realt\u00e0 le us\u00f2 a fin di bene, cio\u00e8 per aiutare Kisuke a trasportare i corpi degli attuali Vizard nel suo laboratorio ed impedirne la completa trasformazione in Hollow causata da Aizen. \u00c8 doppiato in italiano da Dario Agrillo. \nVizard.\nI sono un gruppo di Shinigami che hanno acquisito poteri da Hollow riuscendo a controllarli, ottenendo cos\u00ec un drastico aumento delle loro capacit\u00e0. Vengono considerati criminali dalla Soul Society sebbene il loro stato derivi da una serie di esperimenti illegali eseguiti a loro insaputa da S\u014dsuke Aizen, da cui vennero salvati da Kisuke Urahara.\nAppaiono per la prima volta dopo il ritorno di Ichigo dalla Soul Society e lo aiutano a controllare l'Hollow che \u00e8 dentro di lui prima che questi prenda il sopravvento sul giovane; in seguito intervengono nel combattimento contro Aizen e gli Arrancar prestando aiuto ai loro ex compagni. Al termine della saga dei Fullbringer molti di loro vengono riammessi nella Soul Society e in particolare Shinji, Kensei e Rose vengono reintegrati nei loro ruoli di capitani della Quinta, Nona e Terza Divisione (in sostituzione dei capitani traditori Aizen, Tosen e Gin).\nShinji Hirako.\n \u00e8 il leader dei Vizard. Sebbene sia quasi sempre protagonista di scenette comiche, sa essere serio nei momenti critici; tra tutti i Vizard quella a cui sembra essere pi\u00f9 legato \u00e8 Hiyori: per la maggior parte del tempo i due bisticciano tra loro ma in realt\u00e0 si conoscono molto bene e sono molto legati. Cento anni prima degli eventi attuali era il capitano della Quinta Divisione e, diffidente nei confronti di Aizen, lo scelse come luogotenente proprio per poterlo controllare da vicino; a causa tuttavia di questa sua diffidenza non si accorse delle propriet\u00e0 illusorie della zanpakut\u014d di Aizen, permettendogli di proseguire indisturbato i suoi piani. Nella saga degli Arrancar si presenta come nuovo allievo nella stessa classe di Ichigo e lo convince ad unirsi al gruppo dei Vizard per poterlo aiutare a controllare il suo Hollow interiore; in qualit\u00e0 di amici di Ichigo e avversari di Aizen, i Vizard intervengono poi nella battaglia contro gli Arrancar al fianco degli Shinigami, durante la quale Shinji affronta Grimmjow e lo stesso Aizen. Dopo la sconfitta di quest'ultimo, viene reintegrato nel rango di capitano della Quinta Divisione e combatte poi con i suoi compagni contro il Vandenreich. \u00c8 doppiato da Masaya Onosaka e in italiano da Simone Lupinacci.\nShinji usa abilmente i poteri della sua maschera, il cui aspetto ricorda vagamente quella di un faraone, riuscendo ad emettere un Cero di grandissima potenza. La sua zanpakut\u014d si chiama e il suo shikai si attiva al comando : in questa forma l'elsa si trasforma in un largo anello al centro del quale lo Shinigami pone la sua mano, permettendogli di controllare la spada senza maneggiarla; lungo la lama appaiono cinque buchi e, come Shinji stesso afferma, i poteri del suo rilascio sono legati al controllo dei sensi: essa \u00e8 infatti in grado di creare un mondo illusorio in cui le direzioni e i sensi sono invertiti.\nHiyori Sarugaki.\n \u00e8 l'ex luogotenente della Dodicesima Divisione, sottoposta prima a Kirio Hikifune e poi a Kisuke Urahara. \u00c8 una ragazzina esuberante, scontrosa e scurrile e indossa una tuta rossa e un paio di sandali infradito; ha gli occhi marroni, le lentiggini, i capelli biondi raccolti in due codini e il canino superiore sinistro particolarmente pronunciato. Accetta la nomina di Kisuke a successore di Kirio con grande difficolt\u00e0, dato il rapporto che nutriva col precedente capitano, ma col tempo impara a rispettarlo; inviata proprio da lui a investigare sulla morte di alcuni Shinigami, diventa vittima degli esperimenti di hollowficazione di Aizen ma viene salvata da Tessai e guarita dallo stesso Urahara. Durante la battaglia nella falsa Karakura viene gravemente ferita da Gin Ichimaru e in seguito guarita da Retsu Unohana. \u00c8 doppiata da Reiko Takagi e in italiano da Gea Riva.\nLa maschera di Hiyori ricorda il viso di un demone dalle fauci serrate ed \u00e8 provvista di un corno sulla fronte. La sua zanpakut\u014d si chiama e rilascia lo shikai al comando : una volta rilasciata assume la forma di un'imponente mannaia con la lama seghettata.\nLove Aikawa.\n \u00e8 l'ex capitano della Settima Divisione. Porta i capelli a punta in stile afro; indossa una tuta da ginnastica verde, porta gli occhiali da sole e condivide con R\u014dj\u016br\u014d la passione per i manga; durante la battaglia di Karakura affronta assieme a quest'ultimo il Primera Espada Coyote Stark, da cui viene sconfitto, ma riesce a salvarsi grazie all'intervento dei capitani Kyoraku e Ukitake. \u00c8 dotato di un'enorme forza fisica, tanto da riuscire a spaccare in due un Menos Grande a mani nude, mentre la sua maschera ha l'aspetto di un demone oni provvisto di due piccole corna sulla fronte. La sua zanpakuto si chiama e viene rilasciata al comando : la spada si trasforma in un'enorme \"tetsubo\" nera fornita di spine con la capacit\u00e0 di manipolare il fuoco. \u00c8 doppiato da Tetsu Inada (ed. giapponese).\nR\u014dj\u016br\u014d \u014ctoribashi.\n, meglio conosciuto col nomignolo , era il capitano della Terza Divisione. Ha lunghi capelli biondi, gli occhi azzurri e pelle chiara; indossa sempre un lungo cappotto e una camicia bianca con merletti. Calmo e riflessivo, ama molto la musica e suona anche la chitarra. Durante la battaglia di Karakura affronta assieme a Love Coyote Stark e in seguito allo scontro viene reintegrato nel suo vecchio ruolo; durante l'invasione della Soul Society da parte del Vandenreich ingaggia battaglia contro lo Stern Ritter \"U\" NaNaNa Najahkoop, che apparentemente riesce a sconfiggerlo; successivamente si scontra, insieme a Kensei, con lo Stern Ritter \"S\" Mask de Masculine: nonostante il capitano attivi il suo Bankai il Quincy, dopo aver sconfitto Kensei, che aveva lo scopo di distrarlo, sconfigge Rose con un raggio a forma di stella, che lo colpisce in pieno petto sconfiggendolo. Viene ucciso prima di essere curato da Gremmy Thoumeaux e riportato in vita sotto forma di zombie per poi combattere con gli Arrancar di Mayuri, ma una volta guarito torna a ricoprire la carica di capitano. \u00c8 doppiato da Sh\u014dto Kashii (ed. giapponese).\nLa maschera di Rose si differenzia dalle altre, di norma piatte, in quanto protende in avanti fino a formare una sorta di grosso becco adunco, in tutto e per tutto simile alla maschera dei medici della peste medievali. La sua zanpakut\u014d si chiama : in forma sigillata Rose pu\u00f2 far uso di una tecnica chiamata , con cui crea dalla sua spada una corda di pianoforte spirituale che, stringendosi, dilania l'avversario; lo Shikai viene rilasciato al comando e la lama assume la forma di una lunga frusta il cui termine ha delle sembianze simili al gambo di un fiore. Una delle sue tecniche \u00e8 chiamata , con cui il nemico viene avvolto da un potente vortice d'energia. Il Bankai \u00e8 chiamato e in esso la frusta dello Shikai si moltiplica e si attorciglia a formare degli strani esseri umanoidi, il cui volto assomiglia al bocciolo della forma precedente: la capacit\u00e0 principale di questo Bankai \u00e8 di creare potenti illusioni grazie al suono, capaci di provocare all'avversario danni reali fintanto che ci creda.\nKensei Muguruma.\n era il capitano della Nona Divisione. Dal fisico muscoloso e atletico, indossa una canottiera blu con contorno grigio e dei guanti arancioni, ha i capelli grigio argento e sull'addome ha tatuato il numero 69, cosa che Sh\u016bhei Hisagi ha imitato facendosene uno simile sulla guancia in segno di riconoscenza dopo essere stato salvato da bambino. Durante la permanenza sulla Terra si \u00e8 fatto alcuni piercing, degli anelli d'oro sul sopracciglio e sull'orecchio sinistro. Secondo quanto rivelato da Kuna \u00e8 irascibile, rissoso e dal carattere alquanto irritabile. Vista Mashiro in grave difficolt\u00e0 contro Wonderweiss Margela, accorre a salvarla; dopo la battaglia nella falsa Karakura viene reintegrato nel suo ruolo precedente alla hollowificazione e durante l'attacco da parte del Vandenreich giunge in aiuto di Hisagi, che si sta scontrando con lo Stern Ritter \"S\" Mask de Masculine. Il capitano viene sconfitto dal suo avversario e pi\u00f9 tardi ucciso definitivamente da Gremmy Thoumeaux, per poi essere riportato in vita da Giselle Gewelle sotto forma di zombie e infine combattere con gli Arrancar di Mayuri; una volta guarito torna a ricoprire la carica di capitano. \u00c8 doppiato da Tomokazu Sugita (ed. giapponese) e da Massimo Di Benedetto (ed. italiana). \nKensei, che vanta un'ottima abilit\u00e0 con la spada, \u00e8 anche in grado di sferrare pugni devastanti; la sua maschera da Hollow \u00e8 vagamente simile a quella da hockey su ghiaccio ed \u00e8 dotata di sei aperture per gli occhi. La sua zanpakut\u014d si chiama e ha la forma di una normale spada; lo Shikai viene rilasciato al comando , facendo assumere alla spada la forma di un lungo pugnale. In questo stato riesce a creare una lama d'aria in grado di tagliare da lontano un Hollow; oltre a questa tecnica Kensei pu\u00f2 accumulare reiatsu con Tachikaze e rilasciarlo sotto forma di un'onda di energia bianca che colpisce l'avversario con una violenza estrema. Il suo Bankai si chiama : in questa forma le sue braccia vengono ricoperte da una corazza a fasce che, all'altezza delle spalle, si allarga a ventaglio e in ciascuna mano impugna una lama piatta a due punte. Kensei spiega che quando rilascia il Bankai il potere distruttivo dello Shikai viene concentrato interamente nei tirapugni, con il risultato che ogni colpo genera una massiccia esplosione al momento dell'impatto: finch\u00e9 continuer\u00e0 a colpire il nemico con essi, quindi, quest'ultimo continuer\u00e0 ad implodere internamente.\nMashiro Kuna.\n \u00e8 l'ex luogotenente di Kensei. Ha un carattere allegro, ma \u00e8 anche molto forte e possiede molta resistenza: fin dai primi tentativi, infatti, riusciva a mantenere la propria forma da Hollow per oltre quindici ore consecutive. Alcune volte, tuttavia, \u00e8 troppo sicura di s\u00e9 e non si rende conto di sfruttare i propri poteri di Vizard in maniera eccessiva, riducendo drasticamente la durata della sua trasformazione. Durante la saga della falsa Karakura affronta Wonderweiss e non ha problemi a tenere testa all'avversario finch\u00e9 la sua maschera comincia a sfaldarsi lasciandola alla merc\u00e9 del nemico; viene tuttavia salvata all'ultimo istante da Kensei. Al termine della battaglia riprende il posto di vice-capitano della Nona Divisione assieme a Hisagi. La maschera di Mashiro ricorda la testa di un insetto ed \u00e8 molto abile nelle arti marziali, preferendo ricorrere al combattimento corpo a corpo piuttosto che alla sua zanpakuto, il cui nome rimane sconosciuto. \u00c8 doppiata da Akemi Kanda (ed. giapponese).\nHachigen Ush\u014dda.\n, meglio conosciuto come , \u00e8 un uomo di mezza et\u00e0 imponente e robusto ma dall'indole gentile e pacifica. Porta dei folti baffi rosa cos\u00ec come i capelli, che al contrario sono corti e tagliati in modo simile ad un simbolo a forma di tibie incrociate; indossa un completo verde con sotto una camicia bianca. \u00c8 capace di usare tecniche del Kid\u014d estremamente avanzate, tanto che ricopriva il ruolo di vice-capitano dei Corpi del Kido come sottoposto di Tessai Tsukabishi. Assegnato alla missione di recupero assieme a Shinji, Love, Rose e Lisa, viene hollowficato e bandito dalla Soul Society; durante la saga della falsa Karakura combatte insieme a Soifon contro il Segunda Espada Baraggan Luisenbarn: pur riuscendo a danneggiare gravemente il nemico grazie ad un attacco combinato, Barragan sopravvive e colpisce il braccio destro di Hacchi; il Vizard, tuttavia, riesce a teletrasportare l'arto direttamente nel corpo dell'Arrancar, che viene cos\u00ec distrutto dal suo stesso potere. \u00c8 doppiato da Takashi Nagasako (ed. giapponese).\nAbilissimo nel Kido, non si vede mai impugnare la spada tranne che per fermare Ichigo durante il combattimento di prova contro Hiyori. La sua maschera \u00e8 particolarmente appariscente e ricorda il volto di un demone balinese: presenta infatti delle protuberanze che si estendono fin dietro la testa, un'ampia dentatura serrata e due grosse zanne che dipartono dai lati della bocca. A differenza degli altri Vizard, che richiamano la maschera con una sola mano, sembra che Hacchi abbia bisogno di entrambe le mani. La sua zanpakut\u014d \u00e8 uno spadone dal manico quadrato, che pu\u00f2 richiamare via Kido.\nLisa Yad\u014dmaru.\n era il luogotenente di Shunsui Ky\u014draku nell'Ottava Divisione. Porta i lunghi capelli neri raccolti in un codino e gli occhiali; i suoi occhi sono di colore verde-azzurro. Indossa un'uniforme da studentessa liceale e ama molto leggere fumetti hentai. \u00c8 una persona taciturna e non molto socievole. Durante la battaglia di Karakura combatte insieme a Hiyori contro il Tercera Espada Tia Harribel prima di essere interrotta da Aizen; successivamente prende il posto di Kyoraku, promosso a Comandante generale, come capitano dell'Ottava divisione. Abile sia con la spada che con le arti marziali, la sua maschera presenta una forma romboidale con una fessura a forma di croce latina sulla parte frontale. La sua zanpakut\u014d si chiama e rilascia lo Shikai al comando : una volta rilasciata assume la forma di una lancia orientale dalla lama larga e piatta. \u00c8 doppiata da Kanako Hattori (ed. giapponese) e da Debora Magnaghi (ed. italiana).\nAvversari.\nHollow.\nGli sono degli spiriti maligni. Originariamente sono delle anime umane che non hanno raggiunto la Soul Society in tempo dopo la loro morte. Ci\u00f2 li fa perdere coscienza della loro natura e sviluppa in loro un'attrazione per le anime umane. La loro caratteristica principale \u00e8 una maschera bianca che ricopre il volto, diversa per ciascun individuo, e un buco nero al posto del cuore. Gli , Hollow che hanno acquisito forma umanoide e poteri da Shinigami, sono gli antagonisti principali nella seconda parte della serie, sotto il comando dello Shinigami traditore S\u014dsuke Aizen e dei dieci Arrancar pi\u00f9 forti, denominati .\nS\u014dsuke Aizen.\n \u00e8 l'antagonista principale per gran parte della serie. Presentato come il capitano della Quinta Divisione del Gotei 13, Aizen \u00e8 la mente dietro a un complotto avviato prima dell'inizio della storia e portato avanti durante gli eventi della Soul Society per ottenere l'oggetto dei suoi desideri, l', e distruggere cos\u00ec il Re Spirito. Grazie all'H\u014dgyoku e ai due capitani da lui reclutati, Gin Ichimaru e Kaname T\u014dsen, si crea un esercito di Arrancar con cui minaccia la Soul Society. Aizen \u00e8 infine sconfitto da Ichigo, prima di essere catturato da Kisuke Urahara e confinato a ventimila anni di reclusione. \u00c8 doppiato da Sh\u014d Hayami (ed. giapponese) e da Davide Fumagalli (ed. italiana).\nBount.\nI sono un gruppo presente solo nelle puntate filler della versione animata. Sono esseri umani con caratteristiche speciali, e per questo nel corso dei secoli sono spesso stati visti come creature soprannaturali e talvolta assimilati ai vampiri. Il loro potere speciale \u00e8 dato da una bambola che usano in battaglia. Sono stati creati artificialmente nella Soul Society molto tempo prima del tempo della trama principale: essi infatti sono il risultato di un esperimento scientifico fallito, che era mirato alla ricerca della vita eterna. Il responsabile dell'esperimento era Ran'Tao, uno Shinigami della divisione scientifica e tecnologica. Il capo dei Bount \u00e8 Jin Kariya, che vuole vendicarsi degli Shinigami per averli creati e poi uccisi.\nJin Kariya.\n, il cui vero nome \u00e8 \u00e8 il leader dei Bount. Ha una cicatrice sul volto, un segno fatto da un Hollow quando lui era ancora bambino. Dopo essersi fuso con la sua bambola i suoi capelli diventano bianchi e i suoi occhi si colorano di rosso, ed acquista una notevole potenza. Tutti i suoi amici sono stati condannati a morte dagli Shinigami, in quanto si dichiarava che l'esperimento \u00e8 stato un disastro. \u00c8 il pi\u00f9 potente fra tutti i suoi simili, all'inizio il suo obiettivo \u00e8 accumulare un enorme massa di energia, dopo si scopre che vuole invadere la Soul Society per vendicarsi degli shinigami. Jin pu\u00f2 immobilizzare i suoi nemici con un singolo tocco. Nel corso della serie vengono rivelati i poteri della sua bambola, Messer, cio\u00e8 il controllo del vento. Dopo aver affrontato diversi avversari fra cui la sua stessa creatrice, utilizza la sua arma con la massima forza di cui dispone, rivelando la sua vera forma nello scontro con Ichigo Kurosaki. Kariya viene infine sconfitto e ucciso da Ichigo. \u00c8 doppiato da Toru Ohkawa (ed. giapponese), Paolo De Santis (ed. Italiana).\nLa bambola di Jin si chiama . Sigillata, Messer prende la forma di un porta-carte da gioco, mentre, rilasciata, diventa una pata, la cui lama \u00e8 formata da vento. Jin mostra un utilizzo della sua bambola superiore rispetto a quello degli altri Bount, in quanto, essendo fuso con lei, \u00e8 in grado di usare i suoi poteri senza rilasciarla. I poteri di Messer consistono principalmente nel controllo del vento, trasformandolo in elettricit\u00e0 al massimo della sua potenza.\nYoshino S\u014dma.\n \u00e8 una giovane donna dai capelli castani, nonch\u00e9 la prima dei Bount ad apparire nella storia mentre cerca di nutrirsi attirando un essere umano con il suo canto. Dopo un duro scontro con Ichigo e Rukia viene quasi sconfitta, ma salvata in extremis e portata via da Utagawa. Subisce poi il duro rimprovero di Jin Kariya, che apparentemente la reputa una donna speciale. Riappare pi\u00f9 avanti nella storia per salvare Ury\u016b Ishida da Utagawa, che l'aveva catturato e stava per nutrirsi di lui. Dopo averlo curato, Yoshino spiega ad Ishida il motivo per cui i Bount hanno l'implicita regola di non nutrirsi mai di esseri viventi (l'assimilazione di troppo potere porterebbe ad una distorsione dell'atmosfera, ed all'apertura di varchi verso l'Hueco Mundo), che lei stessa tentava di farlo per ottenere pi\u00f9 potere e potersi frapporre ai piani di Jin Kariya, e che la chiave per il misterioso piano dei Bount \u00e8 l'ultimo Quincy, cio\u00e8 lui. Durante una successiva conversazione con Utagawa, si scopre poi che la donna era in passato innamorata di Kariya, e che vuole fermare i suoi piani dato che ha scoperto che da tempo manipolava sia lei sia i Bount per i suoi scopi. Viene poi uccisa sempre da Kariya durante uno scontro. \u00c8 doppiata da Masako Katsuki (ed. giapponese), Federica Valenti (ed. italiana).\nLa bambola di Yoshino si chiama . Prende vita quanto Yoshino fa scaturire una scintilla dal braccialetto argentato che porta al polso destro, usando l'anello-artiglio che indossa sulla mano sinistra. Prende forma di una sorta di golem umanoide nero, privo di volto, pieno di fessure da cui scaturiscono potenti fiammate, in grado di creare e manipolare il fuoco per scagliarlo o per difendersi a seconda delle necessit\u00e0; \u00e8 anche molto difficile da sconfiggere in quanto colpirlo o tagliarlo causa solo il suo riassemblamento o l'eventuale esplosione in migliaia di pezzi che poi tornano come prima, causando gravi danni. Obbedisce agli ordini di Yoshino ripetendo sempre ci\u00f2 che gli viene detto con l'aggiunta \"ho capito\". Un istante prima della sua morte, Yoshino si fonde con Geitei creando una sorta di ibrido in grado di controllare il fuoco a piacere.\nCain.\n \u00e8 un giovane portato da Kariya da Koga G\u014d per essere istruito. I due iniziano a vivere insieme, lavorando nella fattoria di quest'ultimo. Dopo aver subito un attacco dagli umani che li ritenevano mostri, e dopo aver visto la bambola di Koga in azione, Cain vuole diventare pi\u00f9 forte per potersi difendere e proteggere le persone. \u00c8 doppiato da Takayuki Fujimoto (ed. giapponese).\nLa bambola di Cain si chiama . Seguendo un libro scritto da Kariya stesso, per\u00f2, affrettatosi per il desiderio di possedere una bambola e non avendo ascoltato il consiglio di Koga, di aspettare di essere diventato pi\u00f9 forte prima di evocare la sua bambola, compie il rito. Desideroso di mostrare allo stesso Koga il risultato e ignorando il parere della stessa Waineton che afferma di essere stanca e di volersi riposare, Cain rimane ucciso dalla bambola stessa, che voleva mettere alla prova la forza del suo padrone. Koga mostra di sentirsi responsabile per la morte di questo giovane, al quale teneva molto; e, per lo stesso motivo, si trattiene quando combatte contro dei giovani.\nH\u014d e Ban.\n e sono dei bambini gemelli che possiedono poteri telepatici e usano le loro bambole per manipolare l'acqua. La loro apparizione nella storia si ha quando attaccano il Karakura Hospital, l'ospedale del padre di Ishida, per rapire lo stesso Ury\u016b Ishida, che aveva perso i suoi poteri. Dopo aver affrontato tutti i componenti del gruppo, vengono sconfitti da Nova e Ganju Shiba; Nova, infatti, usando la sua abilit\u00e0 di teletrasporto, mette al tappeto Ban e costringe il gemello a controllare le due bambole contemporaneamente, Ganju, con l'uso dei fuochi d'artificio le uccide, mettendo cos\u00ec fine alla vita dei loro padroni. Sono doppiati da Daisuke Sakaguchi (ed. giapponese), Gianandrea Mui\u00e0 (ed. italiana).\nLe loro bambole sono rispettivamente e . Entrambe prendono la forma di tappi di bottigliette. Una volta rilasciate, possono controllare acqua, rendendo la loro distruzione difficoltosa a causa della piccola dimensione del tappo rispetto alla grande massa d'acqua che lo circonda. La loro tecnica principale per uccidere gli avversari consiste nell'inglobarli nella loro grande massa d'acqua, in modo da annegarli. Hanno anche la capacit\u00e0 di infilarsi nel corpo umano (essendo questo composto dal 70% di acqua), lacerando il nemico dalle interiora. Acquistano potere quando l'acqua li circonda, e si trasformano in un'unica bambola molto pi\u00f9 forte quando si fondono. Il loro punto debole \u00e8 che i loro padroni devono essere a contatto ravvicinato per poter contattarsi telepaticamente e per controllarle al meglio.\nG\u014d Koga.\n \u00e8 un uomo grande e muscoloso che assomiglia ad un motociclista punk con i capelli a punta arancioni. Anche senza usare la sua bambola, Koga ha un'impressionante forza fisica, tale da contrastare Ichigo e la sua zanpakut\u014d a mani nude. La sua bambola \u00e8 Dalk, una bambola metallica dalla voce femminile, che ha il potere di controllare le proprie molecole e cambiare forma quando lo desidera. Nell'episodio 83 dell'anime viene rivelato che il vero nome di Koga \u00e8 e che negli anni passati ha vissuto in Europa. Ha vissuto per oltre 12 generazioni, come egli stesso rivela a Ichigo, e si lamenta di aver sempre dovuto vedere i giovani morire; questa affermazione deriva dalla vicenda inerente a Cain, infatti Koga si ritiene responsabile per la morte del giovane, anche se questa \u00e8 stata causata dalla fretta di questo di controllare la propria bambola. Nella storia, quando Kariya ottiene il potere di J\u014dkaish\u014d, il simbolo dei Bount, e appare intenzionato a radere al suolo la Soul Society con questo potere, Koga si oppone e prova a fermarlo, finendo con l'essere ferito e abbandonato da Kariya. Successivamente, cercando di inseguirlo, Koga si imbatte in T\u014dshir\u014d Hitsugaya e combatte con lui, perdendo perch\u00e9 Dalk non riesce a sopportare il freddo generato da Hy\u014drinmaru. Tuttavia, non muore e viene segretamente portato da Yoruichi Shih\u014din a casa di Ran'Tao, dove viene curato. Dopo aver scoperto di essere l'ultimo Bount, si scusa per le azioni passate della sua razza, e in particolare di quella di Kariya. Rimane a vivere con Ran'Tao, e non viene pi\u00f9 menzionata la sua bambola. \u00c8 doppiato da Tohru Furusawa (ed. giapponese), Massimiliano Lotti (ed. Italiana).\nLa bambola di Koga si chiama e prende la forma di una sfera di metallo con il sigillo dei Bount inciso sopra. Una volta rilasciata, si trasforma in una forma semi-umanoide, con alcuni tratti caratteristici di un ragno, e pu\u00f2 controllare le molecole del metallo che formano il suo corpo, cambiando continuamente forma secondo il suo volere. Possiede la capacit\u00e0 di separarsi istantaneamente in piccole sfere, rendendola molto difficile da colpire e da distruggere. Dalk usa una grande variet\u00e0 di attacchi in combattimento, come ad esempio creare ragnatele metalliche nelle quali imprigionare l'avversario, oppure sparare pezzi del suo corpo come proiettili, trasformando addirittura il suo braccio in una mitragliatrice sparando piccole sfere. Dopo che il suo padrone ha bevuto l'elisir d'anime prodotto dai Bitto, Dalk assume ancora di pi\u00f9 le connotazioni di un ragno, mantenendo solo il torso di forma umanoide.\nMabashi.\n \u00e8 un uomo coi capelli rossi, che indossa sempre strani vestiti blu, porta un piercing alla lingua e ha un carattere molto vanitoso. Una caratteristica che lo contraddistingue dai suoi compagni \u00e8 il suo voler sempre esprimere la propria opinione, anche se le sue idee non collimano con quelle del capo del gruppo Kariya. La sua bambola \u00e8 Liz, una creatura piccola, simile ad un topolino, che ha l'abilit\u00e0 di controllare gli avversari. Mabashi all'inizio non vuole bere l'elisir di anime prodotto dai Bitto, in ossequio alle leggi del clan che vietano di cibarsi di persone vive, ma Kariya lo costringe e velocemente ne diventa dipendente. Una volta entrato nella Soul Society, usa la sua bambola per mettere gli Shinigami l'uno contro l'altro. Quando incontra Soifon, all'inizio l'avvelena, ma poi \u00e8 sconfitto, dato che viene colpito nello stesso punto due volte da Suzumebachi. \u00c8 doppiato da Daisuke Ono (ed. giapponese).\nLa bambola di Mabashi si chiama . Quando \u00e8 sigillata, prende la forma di un seme che pende dal collare di Mabashi, e, quando \u00e8 lasciato cadere, fiorisce in un piccolo topolino simile ad un fiore che possiede la capacit\u00e0 di impossessarsi delle altre persone e prenderne il controllo. Liz dimostra di essere capace di muoversi nel terreno a grande velocit\u00e0. Nella Soul Society, Liz acquista la capacit\u00e0 di duplicarsi numerose volte, e usa questi suoi cloni per impossessarsi di gruppi interi di persone.\nRy\u014d Utagawa.\n \u00e8 stato il braccio destro di Kariya. La sua bambola \u00e8 Fried, una creatura simile ad un serpente che possiede la capacit\u00e0 di replicarsi. Trama segretamente di spodestare Kariya dalla sua posizione di leader, rubando il suo sigillo, ma viene ucciso da Maki Ichinose. Ha l'abitudine di usare, frammista alla classica parlata giapponese, termini stranieri fra cui \"yes\" e \"no comment\". \u00c8 doppiato da Shusuke Sakino (ed. giapponese) e da Gianluca Iacono (ed. italiana).\nLa bambola di Ry\u014d si chiama . Quando \u00e8 sigillata, prende la forma di un piccolo orologio da polso d'oro che il suo padrone tiene sempre con s\u00e9. Una volta rilasciato prende la forma di un serpente giallo attorcigliato attorno alle spalle di Ry\u014d. Pu\u00f2 essere usato come spada, scudo e frusta. Fried ha il potere di poter convertire tutti gli oggetti di forma allungata, come ad esempio tubi, corde e spaccature sull'asfalto, in ulteriori serpenti simili al suo aspetto. In aggiunta, Fried ha la capacit\u00e0 di creare sigilli tutto attorno all'area dove si trova Ry\u014d, questi simboli scompaiono e ricompaiono dove l'avversario appoggia i piedi al suolo, facendo comparire enormi pilastri fatti di serpenti.\nSawatari.\n sembra essere il Bount pi\u00f9 vecchio, anche se il suo aspetto \u00e8 semplicemente il risultato della continua assimilazione di umani vivi, che ha iniziato molto tempo prima di tutti gli altri Bount. Similmente a Utagawa, trama di prendere il posto di Kariya come leader dei Bount. \u00c8 sempre ritratto seduto su una specie di trono, che non \u00e8 nient'altro che una parte della sua bambola Baura. Prima dell'invasione alla Soul Society, Sawatari si batte con Chad, Rangiku Matsumoto, Nova e Ururu. Affronta in combattimento Mayuri Kurotsuchi, che inizialmente \u00e8 interessato al Bount come soggetto di ricerca, ma alla fine lo uccide con il suo bankai. \u00c8 doppiato da Yuzuru Fujimoto (ed. giapponese) e da Sergio Roman\u00f2 (ed. italiana).\nLa bambola di Sawatari, , prende la forma di una balena che ingoia interamente i nemici; il suo stomaco \u00e8 un collegamento ad un'altra dimensione e ogni cosa che vi finisce \u00e8 ridotta in particelle e assimilata dal proprietario. Poich\u00e9 ha la forma di un cetaceo, Baura si muove \"nuotando\" attraverso oggetti solidi, passando in un'altra sua esclusiva dimensione. Per emergere, tuttavia, il punto di emersione deve essere abbastanza largo per contenere l'intero corpo della bambola. Nella Soul Society il suo potere \u00e8 amplificato, tanto che pu\u00f2 anche nuotare a mezz'aria.\nUgaki.\n \u00e8 un uomo che porta un paio di occhiali tondi, vestito come un businessman, che adopera uno strano rituale e delle carte per controllare la sua bambola. Appare durante la saga dell'invasione della Soul Society. Ugaki combatte usando le tecniche di guerriglia, sfruttando la sua bambola mentre lui resta nascosto e ne modifica l'aspetto tramite le carte. viene affrontato da Renji Abarai e ucciso dalla sua stessa bambola quando questa, colpita pi\u00f9 volte dal bankai di Renji, perde il controllo. \u00c8 doppiato da Katsumi Suzuki (ed. giapponese).\nLa bambola di Ugaki si chiama e ha la forma di un'enorme e mostruosa creatura nera con il corpo ricoperto di linee rossastre e delle enormi zanne, in grado di muoversi liberamente fra le ombre e sparire e riapparire in esse a piacere. Quando utilizza il suo potere abbinato ad una particolare carta, Ugaki pu\u00f2 far mutare gli arti di Geselle nell'arma disegnata sulla carta o sfruttare semplicemente la forza bruta, tattica che combinata rende Geselle quasi imbattibile.\nYoshi.\n \u00e8 una Bount donna dai lunghi capelli verdi e con l'innata propensione al combattimento. Sfrutta la sua bambola come un'arma e combatte lei stessa contro l'avversario, adoperando anche uno stile di combattimento con i calci simile al wushu. Viene affrontata e sconfitta da Ishida; poco prima di morire, rivela al suo avversario di essersi molto divertita nello scontro. \u00c8 doppiata da Yoko Soumi (ed. giapponese), Elisabetta Spinelli (ed. italiana).\nLa bambola di Yoshi si chiama e ha la forma di una spada ed un ventaglio collegati da una catena, dotati di grande potenza d'attacco e utilizzabili anche come armi a distanza grazie alla lunghezza della catena. Yoshi pu\u00f2 scegliere di adoperare la sua bambola in due modi differenti: quando tutto il potere viene concentrato sulla spada, si generano una copertura per il viso e uno spallaccio sulla spalla sinistra; in questa forma Nieder pu\u00f2 generare diverse lame di luce oltre alla lama della spada che possono essere usate sia per attaccare come una frusta, sia per essere scagliate contro il nemico a distanza. Quando invece il potere viene concentrato sul ventaglio, la copertura e lo spallaccio appaiono sulla spalla destra e il ventaglio si apre ad ombrello, difendendo Yoshi da qualsiasi attacco. Quando non \u00e8 nella sua forma potenziata, la bambola parla attraverso bocche che si aprono sulle impugnature della spada e del ventaglio.\nZanpakut\u014d.\nMuramasa.\n \u00e8 il principale antagonista e orchestratore della saga della storia alternativa delle zanpakut\u014d. Diverse centinaia di anni prima dell'inizio della trama principale, Muramasa era stato la zanpakuto di K\u014dga Kuchiki, comandante di terzo seggio della sesta divisione. Quando K\u014dga si ribell\u00f2 contro la Soul Society, perse la capacit\u00e0 di comunicare ed usare il potere di Muramasa, ci\u00f2 gli fece credere che K\u014dga lo avesse abbandonato e Muramasa cadde nella disperazione, fino a quando scopr\u00ec che Kouga era stato sigillato. Tenta di liberare tutte le zanpakut\u014d dalla \"schiavit\u00f9\" degli Shinigami e le incita ad attaccare i loro padroni, con lo scopo segreto di liberare il suo ex padrone. Anche se Muramasa riesce a liberare il suo padrone, K\u014dga lo pugnala dopo il suo risveglio, dicendo che si trattava di una punizione per il suo abbandono. Viene ucciso dopo varie trasformazioni da Ichigo.\nAppare come un uomo alto e trasandato, dalla pelle pallida. I suoi capelli sono corti e di color castano scuro, mentre gli occhi sono di color turchese, circondati da segni di viola. Indossa una lunga veste bianca, che ricorda le uniformi degli Arrancar, ma con il colletto coperto da una spessa pelliccia. La cosa che pi\u00f9 si nota sono le sue unghie, bianche e molto lunghe. In quanto zanpakut\u014d, Muramasa in origine aveva l'aspetto di una spada, che nella forma sigillata ha l'aspetto di una katana, con l'impugnatura viola e la guardia con la forma simile all'emblema dei Corpi del Kid\u014d, un cerchio con tre cunei a uguale distanza tra loro. Muramasa \u00e8 una zanpakuto di tipo illusorio. Il suo shikai, che K\u014dga rilasciava al comando , genera un'ondata di energia viola, che colpisce a 360\u00b0, capace di alterare la stabilit\u00e0 energetica tra una zanpakuto e il suo possessore, permettendogli di costringere lo spirito di una zanpakut\u014d a manifestarsi e ad attaccare i propri alleati, o addirittura il proprio padrone, il quale non potr\u00e0 utilizzare n\u00e9 shikai n\u00e9 bankai. \u00c8 doppiato da Y\u016bichi Nakamura (ed. giapponese).\n\u014cko Yushima.\n \u00e8 il principale antagonista della saga dell'esercito invasore del Gotei 13, assente nel manga. Era uno Shinigami della dodicesima divisione, nonch\u00e9 sviluppatore delle anime modificate. \u00c8 sempre stato introverso e impacciato con gli altri, nonostante volesse fortemente dimostrare a tutti il suo valore, ma le sue scarse abilit\u00e0 combattive lo fecero diventare oggetto di derisione all'Accademia Shinigami. Questa sua incapacit\u00e0 lo perseguit\u00f2 anche dopo la laurea, dove venne ancora considerato un debole. Il suo trasferimento dalla decima divisione alla dodicesima, poi, lo port\u00f2 addirittura a una crisi isterica, ma proprio qui fu messo a capo del progetto \"Spearhead\", suo motivo di orgoglio e ragione di vita. Ma quando la Camera dei 46 interruppe il progetto, adirando Yushima senza dargli delle spiegazioni, in un tentativo disperato di preservare la sua ricerca, Yushima lanci\u00f2 i dati sulle anime modificate nel Dangai e trasfer\u00ec i suoi ricordi a Kager\u014dza Inaba per poter completare il progetto in futuro, lasciandogli ormai una mente squilibrata. Appena resuscitato, Yushima possiede un'idea malsana delle relazioni sociali, con la convinzione che gli altri siano soltanto un freno alle proprie capacit\u00e0. Consapevole dell'enorme potere che possiede, non esita a usarlo per vendicarsi della Soul Society per tutti i torti subiti. \u00c8 doppiato da Hiroaki Miura (ed. giapponese).\nLa zanpakut\u014d di \u014cko, , prende la forma di una normale katana con un'impugnatura d'oro con un fodero rosso e marrone. Ha una tsuba rettangolare con una croce impressa su di essa. Una volta rilasciata al comando , la katana si trasforma in una spada a doppia lama di grandi proporzioni, con segni rossi su di essa. Con i poteri combinati di Kager\u014dza e Nozomi, la zanpakut\u014d di Yushima diventa una fusione di entrambe le loro spade: con il potere del Raik\u016b di Kager\u014dza pu\u00f2 manipolare lo spazio, mentre con l'Arazome Shigure di Nozomi, ha la capacit\u00e0 di assorbire qualsiasi cosa classificato come reiatsu e di riutilizzarlo a proprio piacimento contro gli avversari.\nFullbringer.\nI sono umani che hanno acquisito poteri particolari quando le loro madri sono state attaccate da Hollow. Il loro potere, denominato , \u00e8 un'abilit\u00e0 che si manifesta tramite un oggetto e attraverso la quale i Fullbringer possono manipolare l'essenza stessa della materia con gli effetti pi\u00f9 disparati. L'unico modo per un Fullbringer di liberarsi dei suoi poteri \u00e8 quello di trasferirli ad un umano con poteri da shinigami. In \"Bleach\" compare , un'organizzazione segreta i cui membri sono tutti Fullbringer. I componenti del gruppo affermano di voler diventare normali esseri umani trasferendo i loro poteri ad un umano con abilit\u00e0 da shinigami ed \u00e8 per questo che entrano in contatto con Ichigo. Successivamente viene rivelato che il loro vero scopo \u00e8 quello di incrementare i loro poteri rubandoli ad Ichigo. Per far questo usano il Fullbring di uno dei membri, Sh\u016bkur\u014d Tsukishima, per manipolare i ricordi degli amici dell'ex shinigami e degli altri Fullbringer, rendere pi\u00f9 credibile l'inganno e spingerlo a sviluppare il suo Fullbring per poi rubarglielo.\nK\u016bgo Ginj\u014d.\n \u00e8 uno shinigami che possiede anche il potere del Fullbring; riveste il ruolo di leader di Xcution e di antagonista principale della saga dei Fullbringer. Ha gli occhi marroni e lunghi capelli neri pettinati all'indietro; \u00e8 alto 1,87 e indossa dei pantaloni neri, una maglietta bianca e un giacchetto nero con una pelliccia chiara. Porta inoltre al collo un pendente a forma di X, che \u00e8 anche l'oggetto del suo Fullbring. Personaggio calmo e dal sangue freddo, \u00e8 anche un abile manipolatore: convince infatti Ichigo ad interessarsi ad Xcution tramite diversi sotterfugi, tra cui rivolgersi all'agenzia dove lavora per fargli controllare il passato di Isshin Kurosaki fingendo di non sapere che sia suo padre. \u00c8 stato il primo Shinigami Delegato, tuttavia ha rinunciato a tale posizione ed \u00e8 scomparso; qualche tempo dopo si \u00e8 unito a Xcution sotto la guida di Tsukishima, che poi ha sostituito come leader dell'organizzazione.\nAppare per la prima volta diciassette mesi dopo lo scontro con Aizen, quando invita Ichigo a raggiungerlo presso la sede di Xcution dove gli spiega la natura dei Fullbringers e gli offre la possibilit\u00e0 di riguadagnare i suoi poteri; dopo averlo effettivamente aiutato in questo, improvvisamente si rivolta contro il ragazzo rivelando il complotto ai suoi danni: l'obbiettivo dell'organizzazione, infatti, non \u00e8 mai stato quello di liberarsi dei loro poteri grazie a lui, ma al contrario di impossessarsi dei suoi poteri per diventare ancora pi\u00f9 forti. Dopo l'arrivo della truppa del Gotei 13 viene portato in un'altra dimensione dal Fullbring di Yukio, all'interno della quale combatte con Ichigo e Ishida; alla fine di un violento duello, tuttavia, viene sconfitto dallo shinigami. Durante la saga della guerra dei mille anni viene salvato dal Rukongai, insieme a Giriko e a Tsukishima, da K\u016bkaku Shiba; dopo che Ichigo lascia la Soul Society alla volta del Palazzo Reale, la donna ordina a loro e a Ganju Shiba di allenarsi per prepararsi all'imminente battaglia con il Vandenreich. In seguito accompagna Tsukishima e Yukio al Palazzo Reale. \u00c8 doppiato da Hiroki T\u014dchi (ed. giapponese).\nK\u016bgo \u00e8 uno spadaccino molto esperto e possiede grandi qualit\u00e0 fisiche. Il suo Fullbring si chiama e l'oggetto su cui lo concentra \u00e8 il suo pendente, che pu\u00f2 trasformare in una spada con uno spazio vuoto sopra all'elsa: in questo stadio pu\u00f2 ricoprire la lama con un'aura di energia per poi colpire il suo avversario causando un'esplosione. Sovrapponendo il suo distintivo da Shinigami Delegato al Fullbring, Ginj\u014d fonde i due oggetti dando vita ad una nuova arma, simile alla precedente ma con vari elementi scheletrici; quest'arma sembra avere il potere di rubare il Fullbring altrui, come infatti dimostra con Ichigo, e di usarlo a sua volta: in questo stadio, infatti, Ginj\u014d \u00e8 in grado di lanciare il Getsuga Tensho. Ginj\u014d ha inoltre dimostrato di poter raggiungere uno stadio simile al Bankai in cui il suo aspetto cambia notevolmente e in cui pu\u00f2 scagliare un attacco simile al Cero degli Hollow.\nSh\u016bkur\u014d Tsukishima.\n \u00e8 un ragazzo alto con i capelli neri lunghi fino alle spalle. Indossa una camicia bianca e dei pantaloni scuri con le bretelle. Ha una cicatrice sopra il sopracciglio sinistro. Il suo Fullbring, che si focalizza sul suo segnalibro, si chiama e gli permette, colpendo la sua vittima con la spada, di inserire la sua presenza nel suo passato. Tsukishima \u00e8 un personaggio freddo e calcolatore, e viene inizialmente presentato come ex membro di Xcution e attuale avversario. \u00c8 stato lui a formare l'organizzazione per poter aiutare i Fullbringer a liberarsi dei loro poteri, ma in seguito ha cambiato idea ed ha deciso di accrescere le sue abilit\u00e0 sfruttando gli shinigami delegati. In seguito viene rivelato che Tsukishima era d'accordo con gli altri membri di Xcution fin dall'inizio, e che l'intera organizzazione condivide il suo obiettivo di derubare Ichigo dei suoi poteri. Quando gli Shinigami giungono in soccorso di Kurosaki affronta Byakuya Kuchiki, venendo da lui sconfitto. Dopo la sua morte, Tsukishima, insieme a Giriko e a Ginj\u014d, viene salvato dal Rukongai da K\u016bkaku Shiba. Dopo che Ichigo lascia la Soul Society alla volta del palazzo reale, la donna ordina a loro e a Ganju Shiba di allenarsi, per prepararsi all'imminente battaglia con il Vandenreich. Ricompare in seguito al palazzo reale in compagnia di Ginjo e Yukio, dove usa i suoi poteri per consentire ad Orihime di riparare Zangetsu, rotta in precedenza da Ywatch. \u00c8 doppiato da Daisuke Ono (ed. giapponese).\nRiruka Dokugamine.\n \u00e8 una ragazza con gli occhi e i capelli color magenta, indossa un cappello chiaro, un vestito scuro e degli stivali alti. Riruka viene rappresentata come una ragazza sicura di s\u00e9 e dal carattere giocoso che non sopporta Yukio; \u00e8 una chiacchierona irascibile. Il suo Fullbring, che si focalizza su qualsiasi cosa lei trovi carina, si chiama e le permette di trasferire a suo piacimento cose e persone all'interno di oggetti che lei trova carini. Dopo aver ricevuto parte dei poteri di Ichigo, il suo Fullbring cambia aspetto ricoprendole gli avambracci, il petto e le gambe con un'armatura e facendo spuntare sul suo cappello delle orecchie da coniglio. Dopo essere brevemente apparsa in compagnia di K\u016bgo e Giriko, Riruka viene ufficialmente introdotta come un membro di Xcution presso la loro base, dove aiuta Ichigo nei suoi allenamenti grazie al suo Fullbring. Quando arriva il momento di tradire Ichigo e appropriarsi dei suoi poteri sembra restia e, nello scontro con gli shinigami giunti a salvare Kurosaki, affronta con poca convinzione Rukia Kuchiki. Ricompare in seguito durante la battaglia con il Vandenreich quando, insieme a Yukio, usa i suoi poteri per portare il gruppo di Ichigo al palazzo reale in vista dello scontro con Ywatch. \u00c8 doppiata da Megumi Toyoguchi (ed. giapponese).\nYukio Hans Vorarlberna.\n \u00e8 un ragazzino con i capelli biondi e gli occhi verdi, indossa un basco, un cappotto, dei pantaloni e degli stivali tutti scuri. Si prende spesso gioco di chi gli sta intorno sottolineando la sua natura critica; \u00e8 molto egocentrico, al punto da autoproclamarsi Dio, ed \u00e8 alquanto spietato, cosa che dimostra gioendo della rovina della sua famiglia e del suicidio del padre. Il suo Fullbring, che si focalizza sulla sua console portatile \u2014 nel manga un Nintendo 3DS mentre nell'anime una PSP \u2014 si chiama e gli permette di trasportare chiunque dentro ad un videogioco del quale lui stabilisce le regole. Dopo aver ricevuto parte di poteri di Ichigo, il suo Fullbring cambia aspetto ricoprendogli le braccia e le gambe con un'armatura e facendogli spuntare in testa due antenne. Questo aumento di potenza gli consente di manipolare anche la realt\u00e0 al di fuori del suo videogioco e di creare delle dimensioni isolate che chiama \"Chatroom\". Anche lui aiuta Ichigo nel suo allenamento sfruttando le propriet\u00e0 del suo Fullbring e quando i membri di Xcution si scontrano con gli shinigami \u00e8 lui a creare le dimensioni per separare le varie coppie e si trova ad affrontare T\u014dshir\u014d Hitsugaya, venendo da lui sconfitto. Ricompare in seguito durante la battaglia con il Vandenreich quando, insieme a Riruka, usa i suoi poteri per portare il gruppo di Ichigo al palazzo reale in vista dello scontro con Ywatch. \u00c8 doppiato da Mitsushiro Ichiki (ed. giapponese).\nJackie Tristan.\n \u00e8 una donna alta e prosperosa con i capelli neri a caschetto, labbra carnose e dalla pelle scura, indossa una maglia scura a maniche lunghe, dei pantaloni attillati chiari e degli stivali. Viene rappresentata come una persona piuttosto taciturna e dimostra la sua anima caritatevole quando decide di sacrificarsi per salvare Renji che l'aveva risparmiata. Il suo Fullbring, che \u00e8 focalizzato sui suoi stivali, si chiama e le permette di aumentare la potenza dei suoi calci sporcandosi gli stivali. Dopo aver ricevuto parte di poteri di Ichigo, il suo Fullbring cambia aspetto ricoprendogli la maggior parte del corpo con un'armatura e facendole comparire addosso un motore di motocicletta da cui pu\u00f2 far uscire un liquido nero col quale sporcare il mantello del suo Fullbring e fortificarsi ulteriormente. Jackie viene presentata per la prima volta presso il quartier generale di Xcution, dove aiuter\u00e0 in seguito Ichigo nel suo allenamento facendogli da sparring partner. Nello scontro tra gli shinigami e Xcution viene facilmente sconfitta da Renji Abarai che tuttavia si rifiuta di finirla. Per evitare che Yukio faccia collassare la dimensione nella quale erano rinchiusi uccidendo entrambi, Jackie, commossa dal gesto di Renji, si sacrifica facendosi esplodere. Alla fine della battaglia, si scopre che \u00e8 ancora viva, tuttavia ha perduto i suoi poteri Fullbring. \u00c8 doppiata da Atsuko Yuya (ed. giapponese).\nGiriko Kutsuzawa.\n \u00e8 un uomo di mezza et\u00e0 alto con i capelli scuri corti, i baffi ed una benda sull'occhio destro, resasi necessaria quando il potere Fullbring di Giriko \u00e8 fuoriuscito proprio dal suo occhio destro. Indossa una camicia bianca, un gilet scuro e un cravattino e porta spesso con s\u00e9 un bastone da passeggio. Apparentemente calmo e controllato, durante lo scontro con Kenpachi, Giriko mostra la sua vera natura arrogante. Il suo Fullbring, che si focalizza sul suo orologio da taschino, si chiama e grazie ad esso egli pu\u00f2 applicare delle regole spazio-temporali a cose e persone che, se non vengono rispettate, ne causano la distruzione. Giriko pu\u00f2 inoltre lanciare i numeri sul suo orologio come proiettili per causare danni diretti al suo avversario. Dopo aver ricevuto parte di poteri di Ichigo, il suo Fullbring cambia aspetto ricoprendo il suo corpo e la sua benda con un'armatura, facendogli comparire attorno nove orologi fluttuanti e donandogli la capacit\u00e0 di stipulare dei contratti che gli forniscono tanta pi\u00f9 forza quanto pi\u00f9 semplice \u00e8 la formula del contratto stesso. Dopo essere fugacemente apparso assieme a K\u016bgo e Riruka, Giriko viene presentato presso la sede di Xcution dove sembra svolgere le mansioni di barista. Col suo Fullbring imposta dei limiti di tempo per l'allenamento di Ichigo nella casa delle bambole di Riruka e, quando poi gli shinigami giungono in soccorso di Kurosaki, affronta Kenpachi Zaraki, dal quale viene ucciso e tagliato in due in un istante. Dopo la sua morte, Giriko, insieme a Ginj\u014d e a Tsukishima, viene salvato dal Rukongai da K\u016bkaku Shiba. Dopo che Ichigo lascia la Soul Society alla volta del palazzo reale, la donna ordina a loro e a Ganju Shiba di allenarsi, per prepararsi all'imminente battaglia con il Vandenreich. \u00c8 doppiato da Atsushi Ono (ed. giapponese).\nMoe Shishigawara.\n \u00e8 un ragazzo con i capelli rasati e la cresta, ed indossa un'uniforme scolastica che porta sbottonata. Shishigawara \u00e8 piuttosto arrogante e sicuro di s\u00e9, ma \u00e8 anche timido con le ragazze ed \u00e8 testardo, cosa che dimostra rifiutandosi di ritirarsi nonostante gli ordini di Tsukishima. Il suo Fullbring, che si focalizza sul suo tirapugni, si chiama e gli permette di manipolare le probabilit\u00e0 in suo favore. Quando colpisce qualcosa, questa si rompe \"per caso\". Shishigawara viene presentato come un alleato di Tsukishima quando questi sembra essere un avversario di Xcution e lo accompagna da Orihime, che non riesce a colpire per via della sua avvenenza. Compare nuovamente quando Ichigo si scontra per la seconda volta con Tsukishima e si batte con K\u016bgo. Successivamente, nello scontro con gli shinigami, affronta Ikkaku Madarame, venendo sconfitto dopo una feroce battaglia a mani nude. \u00c8 doppiato da Hiroyuki Yoshino (ed. giapponese).\nQuincy.\n sono un clan di umani discendenti da Yhwach. Esseri spiritualmente consapevoli, i Quincy possono modellare le particelle spirituali chiamate reishi in vari tipi di archi e frecce, armi ed esplosivi. Nel periodo del loro massimo splendore, i Quincy utilizzavano i loro poteri per combattere gli Hollow e proteggere gli umani in modo pi\u00f9 efficace rispetto agli Shinigami. Tuttavia, a differenza degli Shinigami che purificano gli Hollow, i Quincy distruggono completamente le anime e creando cos\u00ec uno squilibrio tra il mondo dei vivi e dei morti. Per questo gli Shinigami sterminarono gran parte dei Quincy, lasciando solo pochi sopravvissuti; i Quincy da allora nutrono un forte risentimento nei confronti degli Shinigami. Kubo cre\u00f2 i Quincy come rivali degli Shinigami e ci\u00f2 risult\u00f2 nel loro uso di armi da lancio, in opposizione alle Zanpakut\u014d, e nei loro vestiti bianchi, in antitesi all'uniforme nera degli Shinigami.\nIl sono un gruppo di Quincy guidato da Yhwach che costituisce l'antagonista principale nell'ultimo arco narrativo della serie. Il loro abbigliamento \u00e8 composto da un trench, un mantello, una cintura e il simbolo dei Quincy sull'uniforme. Fondato dai supertiti del genocidio dei Quincy, il Wandenreich ha atteso per secoli il risveglio del loro leader Yhwach per vendicarsi degli Shinigami.\nAltri personaggi.\nFamiglia Kurosaki.\nIsshin Kurosaki.\n \u00e8 il padre di Ichigo, Karin e Yuzu. In passato era un membro del clan Shiba e ricopriva il ruolo di capitano della Decima Divisione del Gotei 13: come luogotenente aveva Rangiku Matsumoto mentre l'ufficiale di terzo seggio era il futuro capitano T\u014dshir\u014d Hitsugaya. Si presenta come un uomo di mezza et\u00e0 con i capelli corti, scuri e dritti e la barba lunga; generalmente porta una camicia e dei pantaloni sotto al camice da dottore. Il suo carattere \u00e8 giocoso e allegro ma soffre molto per la mancanza della moglie, arrivando a parlare con una sua gigantografia appesa in salotto. \u00c8 solito tentare di colpire Ichigo appena questi si sveglia al mattino per affinarne i riflessi e pare molto interessato a come i figli vivono la fase dell'adolescenza.\nTempo addietro si rec\u00f2 nella citt\u00e0 di Naruki per indagare sulla sospetta morte di uno Shinigami: qui venne attaccato da un Hollow artificiale chiamato White, creato da Aizen nel corso dei suoi esperimenti, ma venne salvato da una Quincy di nome Masaki Kurosaki; con l'aiuto di Urahara e Ry\u016bken Ishida riuscir\u00e0 ad evitare la morte della ragazza, sacrificando tuttavia i suoi poteri. Confinato nel mondo umano lavorer\u00e0 come medico dirigendo una clinica e si sposer\u00e0 con Masaki, da cui avr\u00e0 tre figli ai quali per\u00f2 decide di nascondere il suo passato. In seguito acquista nuovamente i suoi poteri da Shinigami e in questa occasione ha la possibilit\u00e0 di uccidere Grand Fisher, l'Hollow responsabile della morte della moglie ora diventato Arrancar, affermando per\u00f2 di non averlo fatto per vendetta. Rivela al figlio la sua vera identit\u00e0 nel corso della battaglia di Karakura, nella quale interviene assieme a Urahara e Yoruichi contro Aizen: mentre Ichigo combatte contro Gin, i tre ex capitani si uniscono contro il nemico comune costringendolo a ricorrere al potere dell'Hogyoku, grazie al quale riesce ad avere la meglio; Isshin riesce tuttavia a riprendersi e con il figlio entra nel Dangai, dove gli insegna il Getsuga Tensh\u014d Finale grazie al quale riuscir\u00e0 a fermare Aizen. Successivamente, nella saga della Guerra dei mille anni, dopo che Ichigo viene rispedito sulla terra da \u014cetsu Nimaiya avendo fallito nella sconfitta della sua Asauchi, Isshin si reca a casa della datrice di lavoro del figlio (dalla quale si era rifugiato per la vergogna) per rivelargli le sue origini e quindi si reca con Ryuken al palazzo del Re Spirito. \u00c8 doppiato da Toshiyuki Morikawa (ed. giapponese) e da Claudio Moneta (ed. italiana).\nIl nome della sua Zanpakut\u014d \u00e8 e nella sua forma sigillata assomiglia ad una katana dalla \"tsuba\" esagonale e dal manico rosso, alla cui estremit\u00e0 \u00e8 legata una corda azzurra. Lo Shikai viene rilasciato al comando e ne ricopre la lama di pura energia spirituale; il potere principale della spada \u00e8 quello di controllare il fuoco, ma \u00e8 anche in grado di lanciare il Getsuga Tensh\u014d. Il suo Bankai non \u00e8 stato rivelato ma si sa che, a detta di Aizen, danneggia molto il suo fisico; presumibilmente, inoltre, Isshin \u00e8 anche in grado di usare l'Ultimo Getsuga Tensh\u014d.\nKarin Kurosaki.\n \u00e8 una delle due sorelle di Ichigo. \u00c8 una persona sensibile, tuttavia non si fa problemi a sgridare e a picchiare il padre per i suoi comportamenti immaturi e fa risaltare spesso il suo lato testardo e protettivo. Karin \u00e8 stata, fra i tre figli di Isshin, quella che pi\u00f9 di tutti \u00e8 rimasta sconvolta dalla morte di sua madre. Dopo questo tragico evento, la ragazza ha preso la decisione di non piangere pi\u00f9 per non far preoccupare la sua famiglia. Karin, al contrario della sorella, riesce, gi\u00e0 all'inizio della storia, ad avvertire la presenza degli Hollow. Nelle puntate ambientate nella citt\u00e0 di Karakura durante la saga nella Soul Society, si dimostra un'abile combattente contro gli Hollow, impersonando Karakura Red, ranger della squadra formata da Don Kanonji. Dopo la sconfitta di Aizen, quando oramai il fratello ha perso ogni potere spirituale, sorprendentemente quelli di Karin subiscono un'impennata, consentendole di interagire con vari plus come faceva Ichigo all'inizio della storia. \u00c8 doppiata da Rie Kugimiya (ed. giapponese) e da Giulia Bersani (ed. italiana).\nYuzu Kurosaki.\n \u00e8 la sorella gemella eterozigote di Karin. \u00c8 pi\u00f9 dolce e responsabile rispetto alla sorella, e si prende cura della casa. Il suo passatempo preferito \u00e8 giocare con Kon, che chiama, non sapendo chi sia in realt\u00e0, Bostaph, vestendolo con abiti femminili e aggiungendogli accessori di ogni sorta. Yuzu \u00e8 molto affezionata a suo fratello, infatti \u00e8 il componente della famiglia che avverte di pi\u00f9 la sua mancanza quando era ad allenarsi con i Vizard. Spesso si dimostra gelosa nei suoi confronti, arrabbiandosi quando la sorella Karin lo chiama \"pervertito\" affermando invece che Ichigo \u00e8 diverso dagli altri adolescenti. Tiene inoltre molto al giudizio di suo fratello, come avviene nel capitolo 424 in cui si rivede la ragazza da adolescente con i capelli un po' pi\u00f9 lunghi, chiedendo ad Ichigo se la trova carina con la nuova uniforme scolastica. \u00c8 doppiata da Ayumi Sena (ed. giapponese) e da Veronica Cuscusa (ed. italiana).\nMasaki Kurosaki.\n era la moglie di Isshin, nonch\u00e9 madre dei tre fratelli Kurosaki. Appare come una donna dalla pelle chiara e dai lunghi capelli castano chiaro, dall'espressione sempre dolce e sorridente, che amava profondamente la sua famiglia. Masaki incontra Isshin per la prima volta da adolescente. Dopo averlo salvato da un Hollow sperimentale, creato da Sosuke Aizen per hollowificare gli Shinigami, ella si present\u00f2 a lui come una Quincy. Tuttavia, subendo ella stessa gli effetti della trasformazione in Hollow, Ryuken la port\u00f2 da Kisuke Urahara, il quale riusc\u00ec a fermare la morte di Masaki al prezzo dei poteri di Isshin.\nMuore uccisa da Grand Fisher nell'intento di proteggere suo figlio Ichigo, che allora aveva appena sei anni. Stando alle parole di Isshin, Masaki avrebbe potuto sconfiggere Grand Fisher senza problemi, ma perse il combattimento quando Yhwach assorb\u00ec i poteri dei mezzi-quincy che lui riteneva impuri per ripristinare i suoi. \u00c8 doppiata da Sayaka \u014chara (ed. giapponese) e da Renata Bertolas (ed. italiana).\nCitt\u00e0 di Karakura.\nTatsuki Arisawa.\n \u00e8 la migliore amica di Orihime Inoue. Cerca di proteggerla da chiunque cerchi di ottenere un appuntamento con lei, e da chiunque cerchi di farla piangere. Conosce Ichigo da quando avevano quattro anni, infatti \u00e8 l'unica amica a chiamarlo per nome senza alcun suffisso. Quando erano bambini gli ha prestato pi\u00f9 volte soccorso salvandolo da altri ragazzini che volevano picchiarlo. Membro del club di karate, \u00e8 cintura nera secondo dan. Cerca di difendere la sua amica Inoue dall'attacco di un Hollow: in un primo momento sconfigge i compagni controllati dal potere del mostro, ma alla fine soccombe e sar\u00e0 proprio la sua amica a salvarla. Tatsuki arriva vicino alla morte per mano del decimo Espada Yammy Rialgo, che usa una speciale tecnica di assorbimento delle anime umane. L'intervento di Ichigo e compagni impedir\u00e0 la triste fine. Come molti amici di Ichigo anche lei possiede una notevole forza spirituale: sente la presenza di Orihime ovunque essa sia e pu\u00f2 percepire fantasmi ed hollow. \u00c8 doppiata da Junko Noda (ed. giapponese) e da Anna Mazza (ed. italiana).\nKeigo Asano.\n si trova nella stessa classe di Ichigo. \u00c8 estremamente attivo e spesso sdramatizza ogni momento drammatico con i suoi interventi. Ikkaku Madarame gli salva la vita contro un Arrancar e per sdebitarsi lo invita a casa sua con Yumichika Ayasegawa come ospite. Anche Keigo ha dei poteri, anche se poco sviluppati; infatti riesce a vedere Ikkaku nella forma di shinigami e lo vediamo serio una volta nella puntata 142 dell'anime e un'altra nel numero 412 del manga in cui prende la zampakuto dello shinigami Zennosuke Kurumadani per difendere Tatsuki da Aizen. Solitamente \u00e8 sempre in compagnia di Mizuiro Kojima. Quest'ultimo afferma che \u00e8 una persona molto intelligente, anche se solitamente si comporta in modo infantile e non fa altro che lamentarsi o scherzare. \u00c8 doppiato da Katsuyuki Konishi (ed. giapponese) e da Giuseppe Palasciano(ed. italiana).\nMizuiro Kojima.\n \u00e8 ragazzo di buone maniere ed ottimo amico di Keigo. Nella serie, infatti, Mizuiro \u00e8 sempre in sua compagnia. Ha un debole per le donne pi\u00f9 anziane di lui. \u00c8 doppiato da Jun Fukuyama (ed. giapponese) e da Fabrizio Valezano(ed. italiana).\nChizuru Honsh\u014d.\n \u00e8 una ragazza con gli occhiali e i capelli rossi. Apertamente lesbica, rivolge spesso molte \"avances\" alle sue amiche, soprattutto nei confronti di Orihime. \u00c8 doppiata da Saki Nakajima (ed. giapponese) e da Veronica Cuscusa (ed. italiana).\nDon Kanonji.\n, il cui vero nome \u00e8 \u00e8 un famoso medium che ha un suo popolare show televisivo chiamato , guardato dal 25% della popolazione giapponese. Alto e snello, ha dei lineamenti ben definiti e cura molto i suoi baffi, ma si fa notare soprattutto per i suoi vistosissimi abiti. Parla un misto di giapponese e inglese e il suo segno caratteristico \u00e8 gridare \"Bwa-ha-ha-ha-ha\" con le braccia incrociate sul petto e le mani semichiuse. Il gesto viene spesso emulato dai suoi fan. Il suo speciale attacco, chiamato Kanonball, \u00e8 una piccola sfera di energia: con essa salver\u00e0 Ichigo dall'attacco di un Hollow, liberandone la zanpakuto incastrata nel soffitto dell'ospedale abbandonato dove si stava svolgendo lo scontro. Pi\u00f9 tardi former\u00e0 negli episodi filler i supereroi di Karakura, un gruppo composto da lui, Karin Kurosaki e dai bambini dell'emporio Urahara. La sua principale apparizione ufficiale \u00e8 nel volume numero 4, mentre molte delle sue apparizioni successive sono dovute a degli episodi filler non presenti nel manga originale. Lo si rivede nel manga numero 46, mentre, insieme ai compagni di Ichigo, tenta di difendere Karakura dall'attacco di Aizen. \u00c8 doppiato da Shigeru Chiba (ed. giapponese) e da Luca Ghignone (ed. italiana).\nGuardiani dei cancelli del Seireitei.\nJidanb\u014d Ikkanzaka.\n \u00e8 il guardiano del cancello ovest del Seireitei, Hakut\u014dmon, e il fratello di Jir\u014db\u014d Ikkanzaka. \u00c8 un gigante di buon cuore e molto attento al rispetto e all'onore. Nella saga della Soul Society, Jidanb\u014d cerca di fermare l'avanzata di Ichigo e compagni, ma viene sconfitto dal ragazzo senza il minimo sforzo. Quindi si convince che, avendo perso, deve permettere agli intrusi di entrare, ma si trova di fronte Gin Ichimaru che lo ferisce al braccio. Guarisce grazie alle arti magiche di Orihime Inoue, diventando amico suo e del resto del gruppo. \u00c8 doppiato da Takashi Nagasako (ed. giapponese) e da Pietro Ubaldi (ed. italiana).\nAnime modificate.\nLe sono creature artificiali create tramite il progetto chiamato \"Spearhead\". Lo scopo delle anime modificate era quello di dare la caccia agli Hollow utilizzando corpi umani privi d'anima, con alcuni particolari aspetti potenziati; a causa della troppa crudelt\u00e0 nell'utilizzo di cadaveri per combattere, gli Shinigami decisero di abbandonare il progetto e di distruggere tutte le anime modificate create e quelle ancora rinchiuse nelle pillole, anche se alcune di queste riuscirono a scappare. Nell'anime le Mod Soul sono create da \u014cko Yushima, e a causa dell'effettiva pericolosit\u00e0 del progetto, fu deciso di interromperlo.\nKon.\n \u00e8 la prima anima modificata che appare nell'anime e l'unica ad apparire nel manga. Si tratta di un esemplare difettato che per errore \u00e8 stato rilasciato a Rukia, finendo infine in possesso di Ichigo. Riveste un ruolo comico all'interno della serie, venendo spesso snobbato dagli altri personaggi per via della sua natura perversa. \u00c8 attratto dalle ragazze con un seno prosperoso e quando occupa un corpo non suo cerca spesso di guardare sotto alle gonne delle ragazze. Occupa un peluche in foggia di leone, di cui va molto fiero. Quando Ichigo veste i panni di shinigami, Kon \u00e8 incaricato di prendere possesso del suo corpo e non far insospettire la sua famiglia. Sebbene faccia solo comparse sporadiche all'interno della serie, Kon appare spesso negli speciali della serie, autoproclamandosi la mascotte della serie. \u00c8 doppiato da Mitsuaki Madono (ed. giapponese) e da Stefano Ferrari (ed. italiana).\nLilin.\n \u00e8 una delle tre anime modificate create da Kisuke Urahara. Il gigai da lei utilizzato ha l'aspetto di una piccola ragazza con capelli biondi corti con punte rosa e scarpe rosse. Quando non \u00e8 nel suo gigai risiede all'interno di un pupazzo a forma di un uccello, avvolto da un mantello con cappuccio azzurro e con un papillon rosso. Mostra sempre un atteggiamento da leader del gruppo delle tre anime modificate ed ha un debole per i giochi. All'inizio odia Ichigo per la sua personalit\u00e0 scontrosa, ma in lei cresce con il passare del tempo un affetto che la porter\u00e0 ad essere invidiosa di Rukia Kuchiki. Lilin spesso \u00e8 anche arrogante, ma dimostra di essere una vera amica per i suoi compagni. Nel corso dell'arco narrativo dei Bount, Lilin aiuta gli amici di Ichigo contro Yoshi. In seguito verr\u00e0 sconfitta insieme ai suoi compagni da Maki Ichinose. La sua abilit\u00e0 speciale \u00e8 quella di creare illusioni. \u00c8 doppiata da Yumi Kakazu (ed. giapponese) e da Francesca Tretto (ed. italiana).\nKur\u014ddo.\n \u00e8 una delle anime modificate create da Kisuke Urahara. Il gigai solitamente utilizzato da Kur\u014ddo ha l'aspetto di un uomo con dei baffi e con i capelli bicolori: neri a destra e biondi a sinistra. Indossa una tuba e con il suo aspetto ricorda un manager di un circo. Quando esce dal suo gigai, entra in un pupazzo a forma di coniglio. \u00c8 un codardo, ha paura dei serpenti ed \u00e8 attratto allo stesso modo di Kon dalle belle ragazze. Rukia ha un debole per lui in forma coniglio perch\u00e9 le ricorda Chappy il coniglio, che desiderava tanto. Nella saga dei Bount aiuter\u00e0 gli amici di Ichigo contro Yoshi, che prima di lui aveva combattuto anche con la sua compagna Ririn. In seguito anche con l'aiuto dei suoi compagni verr\u00e0 sconfitto da Maki Ichinose. Possiede l'abilit\u00e0 di cambiare il proprio aspetto ma non acquisisce le abilit\u00e0 di chi si trasforma. \u00c8 doppiato da Nobuo Tobita (ed. giapponese), Luca Sandri ed. italiana.\nNova.\n \u00e8 una delle anime modificate create da Kisuke Urahara. Il suo gigai ha l'aspetto di un giovane ragazzo che indossa una specie di cappotto con uno scudo dietro la schiena ed una maschera che copre il suo volto, da cui spunta un ciuffo di capelli rossi. Quando esce dal suo gigai entra nel corpo di una tartaruga verde. \u00c8 molto silenzioso e quando si imbarazza si chiude la maschera coprendo anche gli occhi. Nella saga dei Bount, aiuta gli amici di Ichigo pi\u00f9 volte, la prima contro i due gemelli ed in seguito contro Sawatari. Alla fine verr\u00e0 sconfitto con i suoi amici da Maki Ichinose. Nova possiede il potere di teletrasportare se stesso o gli altri in un luogo a sua scelta, a patto che ci sia gi\u00e0 stato in precedenza. Egli pu\u00f2 anche creare una sorta di scudo che deflette i vari attacchi nemici e pu\u00f2 assorbire il fuoco. Quando si trova nella tartaruga pu\u00f2 teletrasportarsi nel raggio di due metri. \u00c8 doppiato da Tomokazu Sugita (ed. giapponese).\nNozomi Kuj\u014d.\n \u00e8 un'anima modificata che appare solo nell'anime. Scappata dalla Soul Society poich\u00e9 ricercata da Kager\u014dza Inaba e dai regai, Nozomi arriva nella citt\u00e0 di Karakura, dove viene trovata da Kon. Si scoprir\u00e0 successivamente che lei \u00e8 stata la prima anima modificata creata insieme a Kager\u014dza Inaba durante il progetto \"Spearhead\" ad opera di \u014cko Yushima. \u00c8 doppiata da Hisako Kanemoto (ed. giapponese).\nRurichiyo Kasumi\u014dji.\n \u00e8 una bambina dai capelli biondi e il leader del Clan Kasumi\u014dji. Estremamente viziata, parla sempre di s\u00e9 usando il \"pluralis maiestatis\". Ha un carattere molto sensibile e curioso. \u00c8 la principessa di una delle famiglie pi\u00f9 importanti della Soul Society. Ha con s\u00e9 due Shinigami che sono anche le sue guardie del corpo, ed .\nInsieme ai suoi due accompagnatori si trasferisce nella casa accanto a quella di Ichigo e frequenter\u00e0 la sua stessa classe; ella \u00e8 infatti in fuga da , consigliere della famiglia Kasumi\u014dji che vorrebbe sbarazzarsi di lei per fare in modo di diventare il capo della famiglia. Con la principessa sulla terra, l'uomo invia degli assassini per ucciderla; anche se lei \u00e8 ignara di tutto perch\u00e9 i due shinigami non vogliono che lei sia preoccupata per la sua vita e cercano di distrarla sempre senza mai dirle la verit\u00e0. Lurichiyo poi capir\u00e0 che Kumoi sta facendo di tutto pur di ucciderla e decider\u00e0 di andare nella Soul Society per sposare il suo fidanzato . Per\u00f2 appena arriva nella Soul Society verr\u00e0 catturata da Kumoi e i suoi scagnozzi e Kumoi la sostituir\u00e0 con un sosia al matrimonio e sembrer\u00e0 ipnotizzata. Liberatasi, Ichigo avr\u00e0 il compito di salvarla prima da Kumoi e poi da Sh\u016bsuke Amagai. Alla fine diventer\u00e0 lei il capo della famiglia e saluter\u00e0 Ichigo sperando che un giorno lo possa rincontrare. \u00c8 doppiata da Reiko Takagi (ed. giapponese), Sabrina Bonfitto (ed. italiana).\nRe Spirito.\nIl \u00e8 il \"sovrano\" della Soul Society, creato appositamente per regolare il flusso di anime tra essa e il mondo dei vivi. Senza di esso, la Soul Society e tutte le dimensioni collegate ad essa svanirebbero. Egli risiede in una dimensione separata, protetta dalla Guardia Reale. Il suo aspetto \u00e8 umanoide, sebbene gli manchino braccia e gambe, e risiede imprigionato all'interno di una speciale capsula al centro del suo palazzo. Durante la saga della guerra dei mille anni, il figlio del Re Spirito, Yhwach, invade la dimensione reale e trafigge il padre al petto; quando Ichigo tenta di rimuovere la spada, il sangue Quincy al suo interno lo forza a colpire il Re Spirito, tagliandolo a met\u00e0. Sacrificando la sua vita, J\u016bshir\u014d Ukitake intercede presso Mimihagi affinch\u00e9 gli salvi la vita, ma Yhwach interrompe il processo assorbendo sia Mimihagi che il Re Spirito al suo interno. Paradossalmente al suo ruolo, in realt\u00e0 \u00e8 un Quincy anche lui, che con i suoi arti strappati vuol combattere gli stessi Shinigami che lo hanno imprigionato, cos\u00ec come affermano Yhwach e Jugram Haschwalth; in pi\u00f9, per via della propria immobilit\u00e0 e della mancanza di una coscienza, oltre che degli arti, non pu\u00f2 dirsi propriamente vivo: essendo cos\u00ec la sua carica solo una convenzione, sconosciuta ai componenti del Gotei 13 e all'intera Soul Society, che credono semplicemente che il Re abbia lasciato i propri poteri in mano alla Camera dei 46. La stranezza sulla natura del Re Spirito era stata precedentemente citata, ma non esplicitamente resa nota, da Urahara e Aizen poco prima della dipartita di quest'ultimo. Il Re Spirito, cos\u00ec come il figlio Yhwach, possiede il potere di vedere il futuro.\nMimihagi.\n \u00e8 un dio caduto che agisce come vassallo del Re Spirito, di cui rappresenta il braccio destro. Il suo aspetto \u00e8 infatti in forma di braccio, con un solo occhio sul viso dalle fattezze di mano. Mimihagi \u00e8 stato dimenticato dalla maggior parte della Soul Society, ma \u00e8 ancora riverito in aree periferiche del Rukongai Est per la sua abilit\u00e0 di prolungare la vita di una persona estraendole la parte del corpo ammalata e dandole modo di vivere tramite il : l'abilit\u00e0 di compensare gli effetti derivanti da tale assenza. \u00c8 il caso di J\u016bshir\u014d Ukitake, i cui polmoni sono stati rimossi da Mimihagi sotto richiesta dei genitori del bimbo. Durante la seconda invasione del Vandenreich, Ukitake attiva il Kamikake per offrire il suo corpo a Mimihagi e ripristinare cos\u00ec il Re Spirito; Mimihagi, in principio dalla parte di Yhwach, accetta il sacrificio ma viene fermato da Ywhach e assorbito dal Quincy."}
{"id": "5766912", "revid": "599013", "url": "https://it.wikipedia.org/wiki?curid=5766912", "title": "Luca Cesana", "text": "Carriera.\nClub.\nCresciuto nel vivaio della Pallacanestro Cant\u00f9, ha esordito in Serie A nella stagione 2013-2014 (una presenza contro la il 27 aprile 2014). Nell'annata successiva ha giocato in Serie C 2014-2015 con la squadra satellite Team ABC Cant\u00f9, disputando 16 partite con 10,4 punti di media.\nNella stagione 2015-16, a 18 anni, \u00e8 quindi entrato stabilmente in prima squadra, con cui ha esordito inoltre nella FIBA Europe Cup 2015-2016.\nNel 2016 campione d'Italia con la squadra Under-20 della Pallacanestro Cant\u00f9.\nIl 12 agosto 2016 viene ceduto in prestito alla Blu Basket 1971, militante in serie A2; viene confermato anche per la stagione successiva, prima di essere ceduto, il 26 dicembre 2017, all'Eurobasket Roma.\nNazionale.\nNel 2013 ha partecipato, con la nazionale under 16, all'Europeo di categoria, che l'Italia ha concluso al 4\u00ba posto.\nL'anno successivo ha disputato con la nazionale under 17 i Mondiali 2014 tenutisi a Dubai, in cui ha registrato 7 presenze, con una media di 3 punti in 10,9 minuti.\nNel 2015 ha quindi partecipato all'Europeo Under-18, con la nazionale di categoria, concludendolo con 9,4 punti e 5 rimbalzi nei 25,8 minuti giocati a partita (miglior marcatore e rimbalzista italiano)."}
{"id": "5766928", "revid": "767487", "url": "https://it.wikipedia.org/wiki?curid=5766928", "title": "Quo vado?", "text": "Quo vado? \u00e8 un film del 2016 diretto da Gennaro Nunziante e interpretato da Checco Zalone.\nQuarto film con protagonista Zalone dopo \"Cado dalle nubi\", \"Che bella giornata\" e \"Sole a catinelle\", in poco pi\u00f9 di un mese e mezzo nelle sale ha incassato 65,4 milioni di euro, avvicinandosi al primato di \"Avatar\" di 68,7 milioni di euro circa e battendo il numero di spettatori di \"Sole a catinelle\" (8.5 milioni circa), avendo registrato pi\u00f9 di 9,2 milioni di spettatori.\nTrama.\nIn un luogo imprecisato della savana africana, Checco Zalone viene catturato da un gruppo di indigeni. Portato di fronte al capo trib\u00f9, Checco cerca di convincerlo a lasciarlo andare e fargli proseguire il suo viaggio, iniziando a raccontare la sua storia e il motivo per cui si trova l\u00ec.\nChecco \u00e8 un ragazzo pugliese che ha realizzato tutte le aspettative che aveva dalla sua vita, in quanto vive con i genitori in modo da evitare le responsabilit\u00e0 dell'indipendenza e non pagare affitti e bollette, non si \u00e8 mai sposato ma \u00e8 sempre stato eternamente fidanzato con Penelope per evitare le responsabilit\u00e0 del matrimonio e soprattutto \u00e8 riuscito ad avere un lavoro sicuro ottenendo un posto fisso come dipendente pubblico: lavora infatti come funzionario nell'ufficio provinciale caccia e pesca, in cui timbra le licenze di cacciatori e pescatori.\nIn questo modo Checco affronta una vita che fa invidia a tutti. Un giorno per\u00f2 tutto cambia, in quanto nel 2015 il governo vara la riforma della pubblica amministrazione che prevede un risparmio sui dipendenti pubblici, eliminandone molti. Convocato al ministero dalla spietata dirigente dottoressa Sironi, Checco \u00e8 messo di fronte a una scelta difficile: lasciare il posto fisso o mantenerlo venendo messo in mobilit\u00e0 e trasferito lontano da casa. Per Checco il posto fisso \u00e8 sacro, quindi accetta il trasferimento.\nPer convincerlo a dimettersi, la dottoressa Sironi lo fa trasferire diverse volte, in diverse localit\u00e0, a ricoprire ruoli sempre pi\u00f9 improbabili e pericolosi, ma Checco si ambienta in ogni luogo e resiste a tutto (senza accettare gli indennizzi sempre pi\u00f9 allettanti offerti dalla Sironi in caso di dimissioni), come consigliato dal suo idolo, l'anziano senatore Nicola Binetto, che gli ricorda continuamente che il suo posto fisso \u00e8 quanto di pi\u00f9 prezioso possa avere.\nA un certo punto la Sironi, stanca e infuriata, pur di farlo dimettere, lo trasferisce nel luogo pi\u00f9 inospitale che riesce a trovare: il remoto arcipelago delle Svalbard, in Norvegia, in una base scientifica italiana, con il compito di difendere i ricercatori dagli attacchi degli orsi polari. Dopo un giorno di lavoro l\u00ec, Checco ha quasi deciso di abbandonare il suo amato posto fisso, ma cambia idea quando conosce la dottoressa Valeria Nobili, ricercatrice impiegata alla base. Checco e Valeria si innamorano e iniziano a convivere a casa di Valeria a Bergen, nella Norvegia continentale, insieme ai tre figli che la donna ha avuto da tre padri diversi e di tre nazionalit\u00e0 diverse. Nonostante lo shock iniziale, Checco si ambienta velocemente all'estrema \"civilt\u00e0\" e al rigore verso le leggi pro-ambiente tipici dei paesi dell'Europa settentrionale.\nNel frattempo in Italia scoppia un caso mediatico che coinvolge la pubblica amministrazione e il caso di Checco viene citato come esempio di spreco di denaro pubblico, in quanto lo stipendio, le indennit\u00e0 di trasferta e tutti gli altri costi sostenuti per mandare Checco in Norvegia risultano esorbitanti, quindi il ministro Magnu impone alla dottoressa Sironi un ultimatum: o riuscir\u00e0 a far dimettere Checco nell'immediato o sar\u00e0 lei a pagarne le conseguenze. La Sironi vola quindi in Norvegia e propone a Checco un TFR notevole; in alternativa, verr\u00e0 ritrasferito in Italia.\nChecco \u00e8 quindi combattuto tra il lasciare il posto fisso ed il lasciare la donna che ama e ne esce grazie ad un ennesimo consiglio da parte del senatore Binetto, decidendo di mettersi in aspettativa e restandovi finch\u00e9, devastato dal gelido inverno norvegese, decide di ritornare in Italia, portando Valeria e i suoi figli con lui. La Sironi trasferisce quindi Checco in Calabria, dove il protagonista si ambienta subito e, insieme a Valeria, fonda una clinica per animali, che per\u00f2 dura poco: senza fondi, Valeria decide di espatriare di nuovo assieme ai figli. La dottoressa Sironi decide di fare un ultimo tentativo: mentre Checco cena da solo, lo raggiunge, lo fa ubriacare e cerca di fargli firmare inconsapevolmente il documento delle dimissioni, ma Checco riceve una chiamata dal senatore Binetto, che gli fa capire cosa sta succedendo e lo porta a scacciare la Sironi da casa sua.\nA questo punto le peripezie di Checco hanno fine: la dottoressa Sironi, colpevole dello spreco di denaro causato dal non essere riuscita a far dimettere Checco, viene trasferita a Bolzano, mentre il protagonista torna a lavorare nell'ufficio caccia e pesca della sua provincia in Puglia, ora citt\u00e0 metropolitana. Poco dopo, per\u00f2, Checco riceve una chiamata da Valeria, che lo informa di essere in Africa e in attesa di una figlia di cui lui \u00e8 il padre.\nRitornati al presente, il capo trib\u00f9, colpito dalla storia di Checco, accetta di lasciarlo andare, permettendogli di raggiungere Valeria.\nDopo aver abbracciato la bimba, che chiamano Ines (nata in un ospedale da campo dove manca tutto, anche le vaccinazioni di base), Checco decide finalmente di dimettersi e rinunciare al suo tanto amato posto fisso, a patto che la Sironi gli versi un indennizzo di 50.000 euro; dal momento che l'ultima offerta della Sironi a tale riguardo era di circa 31.000 euro, Checco le propone di aggiungere lei la cifra mancante.\nLa Sironi, molto contrariata, accetta e firma con rabbia un secondo assegno personale, augurando a Checco di spenderlo tutto in medicine; Checco accetta il consiglio ed utilizza il denaro proprio per comprare vaccini e farmaci per l'ospedale. I dottori e le infermiere africani allora realizzano un video di ringraziamento per la Sironi, che lo vede proprio un attimo prima di riottenere il suo posto di lavoro a Roma e si commuove, dimostrando al suo staff che anche lei \u00e8 buona. Checco decide infine di continuare ad aiutare Valeria come veterinario di animali della savana e nei progetti umanitari.\nProduzione.\nLa produzione \u00e8 stata realizzata da Medusa Film e Taodue, con un budget molto alto per un film italiano, che supera i 10 milioni di euro. Il film \u00e8 stato girato nell'estate del 2015 in varie localit\u00e0 italiane come Puglia (Conversano), Sardegna (Genoni), Calabria, Lampedusa, Val di Susa e al Parco Nazionale del Circeo; e in Norvegia, a Bergen e Ny-\u00c5lesund, presso la Base artica Dirigibile Italia del Consiglio Nazionale delle Ricerche.\nDistribuzione.\nIl film \u00e8 uscito il 1\u00ba gennaio 2016 in oltre 900 sale italiane; distribuito da Medusa Film poi l'11 agosto 2016 \u00e8 uscito in Russia e in Spagna, venendo per\u00f2 ritirato dalle sale russe dopo una settimana per scarsit\u00e0 di incassi (solamente 290.000 euro). In Spagna, invece, il film fu particolarmente apprezzato incassando solo nel primo fine settimana 2 milioni di euro e classificandosi secondo al box-office; in totale concluse con 3,9 milioni di euro.\nAccoglienza.\nIncassi.\nIl film ha detenuto per 4 anni il primato di maggiore incasso in Italia nel giorno d'esordio con oltre 6.850.000 e il primato di migliore singola giornata, detenuto dal precedente film di Nunziante \"Sole a catinelle\" (record poi battuti nel 2020 dal quinto film dello stesso Zalone, \"Tolo Tolo\"). Nella sua terza giornata di programmazione il film batte se stesso incassando 7.770.000 euro, miglior singola giornata di sempre. Alla fine del primo fine settimana risulta aver incassato 22.248.000 euro, primato assoluto per l'Italia, battendo \"Sole a catinelle\" che ne aveva incassati 18.606.811 euro.\nAl 16 gennaio, con 53 milioni di euro d'incasso, supera il precedente primato stabilito da \"Sole a catinelle\" e diviene il secondo film che ha registrato il pi\u00f9 grande incasso della storia, in Italia. \u00c8 inoltre il film italiano pi\u00f9 visto di sempre del XXI secolo (con pi\u00f9 di 9 milioni di biglietti venduti, battendo sempre \"Sole a catinelle\", che deteneva questo primato). Il film, rimasto nelle sale fino a fine marzo, ha incassato complessivamente 65.295.389 \u20ac..\nAlla fine della stagione 2015-2016 risult\u00f2 il maggiore incasso dell'annata cinematografica in Italia."}
{"id": "5766938", "revid": "125748905", "url": "https://it.wikipedia.org/wiki?curid=5766938", "title": "Skye terrier", "text": "Lo Skye terrier \u00e8 una variet\u00e0 di terrier dalla corporatura lunga e bassa ed \u00e8 considerato una delle pi\u00f9 antiche razze scozzesi. Un tempo noto anche come \"Terrier of the Western Isles\" \u00e8 ora, secondo il Kennel Club, una delle pi\u00f9 rare razze canine autoctone del Regno Unito.\nAspetto.\nLo Skye Terrier ha un sottopelo morbido e duro, finitura dritta. Il pelo pi\u00f9 corto della testa vela la fronte e gli occhi, formando una barba moderata. Le orecchie sono generalmente ben piumate.\nLe colorazioni sono fulvo, blu, grigio chiaro o scuro, biondo, nero con punti neri (orecchie e il muso). Essi possono avere qualsiasi colore, consentendo una certa ombreggiatura dello stesso colore sul corpo e sul sottopelo leggero, purch\u00e9 il naso e le orecchie siano neri. Non vi \u00e8 generalmente nessuna ulteriore patterning sul corpo, ma una piccola macchia bianca sul petto \u00e8 relativamente comune.\nLe orecchie sono a portata alta sul cranio inclinato leggermente verso l'esterno."}
{"id": "5766940", "revid": "92920", "url": "https://it.wikipedia.org/wiki?curid=5766940", "title": "174\u00aa Brigata Garibaldi", "text": ""}
{"id": "5766941", "revid": "88740", "url": "https://it.wikipedia.org/wiki?curid=5766941", "title": "Odiavum", "text": "Odiavum (noto anche come Odiabum e Azaum, abitanti: \"Odiavenses\") era un forte romano che faceva parte della catena di postazioni militari presenti lungo il \"limes danubiano\" nel settore pannonico, lungo il Danubio, che costituiva la frontiera dell'Impero romano.\nIl forte era posto tra il forte legionario di \"Brigetio\" (a ovest) e il forte di \"Crumerum\" (a est).\nI resti del forte sono stati rinvenuti lungo la riva sud del fiume nel quartiere orientale del Comune ungherese di Alm\u00e1sf\u00fczit\u0151, nella Provincia di Kom\u00e1rom-Esztergom.\nNel 1976 l'area del forte fu interessata dalla realizzazione di un enorme bacino di decantazione di fango rosso, residuo della lavorazione dell'alluminio altamente tossico. Attualmente il sito \u00e8 interessato da opere di bonifica ed \u00e8 coperto da humus..\nNome.\nPer il sito del forte romano di Alm\u00e1sf\u00fczit\u0151 si possono identificare due varianti del nome antico. L'\"Itinerarium Antonini\", un elenco delle principali strade romane del III secolo d.C., chiama il luogo \"Azaum\" (\"Azao\"). Nella \"Notitia dignitatum\", un manuale dello Stato romano della prima met\u00e0 del V secolo d.C., il forte \u00e8 citato come \"Odiabum\" (\"Odiabo\").\nUn altare dedicato a Giove e a Giunone, rinvenuto nel 1972 nella fortezza tardoantica ove era impiegato come materiale di spoglio e oggi conservato a Tata, ha confermato la variante \"Odiavens(es)\" per gli abitanti del forte, oltre a confermare la corretta identificazione di questo presidio.\nSulla base del corpus di iscrizioni, i ricercatori concordano sul fatto che la forma corretta e originale del nome sarebbe stata \"Azaum\", perch\u00e9 il luogo del forte corrisponde all'area di insediamento della trib\u00f9 indigena degli \"Azali\". Comunque, vi \u00e8 anche la possibilit\u00e0 che \"Azaum\" sia una variante di \"Odiabum\". \nPi\u00f9 recenti considerazioni dell'archeologa Horv\u00e1th indicano che il nome \"Azaum\" potrebbe derivare da un gruppo di Azali che, durante la fase di occupazione romana della Pannonia, nei primi anni del I secolo d.C., risiedevano nell'area del forte. Questo insediamento, tuttora non identificato, sarebbe stato successivamente cancellato dalla fondazione romana del forte con il nome di \"Odiavum\".\nPosizione.\nSono noti rinvenimenti di reperti preromani ad Alm\u00e1sf\u00fczit\u0151 che vanno dall'et\u00e0 del rame all'et\u00e0 del bronzo e fino alla prima et\u00e0 del ferro.\nTracce di insediamento dell'et\u00e0 del rame sono state trovate anche sotto il livello stratigrafico di et\u00e0 romana.\nIl forte progettato dagli antichi ingegneri sorgeva tra il Danubio e l'odierna strada n. 10. Sull'altra sponda del fiume, vi era il territorio della trib\u00f9 germanica dei Quadi, spesso pericolosa per Roma. La principale attivit\u00e0 della guarnigione romana era l'osservazione di questo territorio. Il sito militare era stato strategicamente collocato su un alto terrazzo soprastante il dolce pendio digradante verso il Danubio. Le fonti antiche riferiscono di paludi e acquitrini che formano il territorio di Alm\u00e1sf\u00fczit\u0151. A ovest del terrazzo, da dove la guarnigione aveva una buona visuale a tutto tondo, era possibile osservare dall'alto di un terreno alluvionale pi\u00f9 elevato il Danubio.\nA sud e ad est, inoltre, c'era una zona ancora pi\u00f9 profonda, che si era formata da bacini fluviali dell'Olocene antico.\nPer l'approvvigionamento idrico si utilizzava il fiume Fekete (cio\u00e8 fiume \"nero\"), che si immetteva nel Danubio poco a est del forte.\nA est e ovest delle antiche fortificazioni, si allungano oggi le strade n. 1 e n. 10, che ripercorrono in gran parte il percorso dell'antica strada, aggirando poi il castello in direzione sud a grande distanza. Questo cambiamento di direzione non ha nulla a che fare con la costruzione di un impianto di produzione di alluminio del XX secolo, che da allora sorge sopra le strutture romane, ma \u00e8 gi\u00e0 rilevabile nelle mappe storiche.\nA sudovest del presidio c'era un antico crocevia, che \u00e8 ancora in uso oggi. Da qui, in epoca romana, si staccava dalla strada del Limes, di importanza militare e commerciale, una diramazione, che correva lungo un ampio arco da ovest a sud, in direzione della ben popolata, gi\u00e0 in antico, regione di Tata (in antico \"Dotis\").\nDa questa citt\u00e0 partono le tracce dell'acquedotto che riforniva di acqua il campo legionario di \"Brigetio\", che si trovava a soli 6\u00a0km a ovest di \"Odiavum\".\nStoria delle ricerche.\nA sud-ovest della posizione del forte, si trova una diga di pietra, realizzata in et\u00e0 romana e su cui correva la strada del Limes, che suscit\u00f2 l'interesse dei primi studiosi.\nQuest'opera fu disegnata per la prima volta dall'ufficiale italiano e appassionato di Storia Luigi Ferdinando Marsigli (1658\u20131730) e in seguito fu descritta da molti studiosi.\nDal XIX secolo, una linea ferroviaria costeggia la strada nella zona dell'incrocio per l'antica diga. L'area del forte, con le sue fondazioni e le trincee difensive ancora visibili, rimase intatta fino al 1881, quando inizi\u00f2 la demolizione dei ruderi.\nNel 1930, uno dei pi\u00f9 importanti archeologi ungheresi specializzato in Preistoria, Lajos von Marton (1876-1934), visit\u00f2 il sito del forte e trov\u00f2 almeno le trincee ancora in un buono stato di visibilit\u00e0. Una veduta aerea del 1940 permette di riconoscere ancora chiaramente il fossato del forte tardo romano.\nIn seguito, l'area del forte e i suoi dintorni rimangono relativamente non sfruttati fino al 1976.\nMa poi \u00e8 stato sviluppato il piano per l'ampliamento di un impianto di grandi dimensioni per la produzione di alluminio e i livelli archeologici romani ubicati in prossimit\u00e0 del Danubio in questo anno furono interessati dalla realizzazione di ulteriori bacini di sedimentazione, in cui successivamente furono sversati milioni di metri cubi di fango rosso. Lo spessore dello strato di fango contenente ferro, alluminio, arsenico e cromo nel bacino realizzato sul sito del forte raggiunge in media 15 metri.\nDopo la chiusura della fabbrica di alluminio, avvenuta nel 1997, l'area \u00e8 oggi nuovamente coltivata.\nLa continua minaccia di rischi ambientali soprattutto dal bacino di sedimentazione del fango posto sopra il forte \u00e8 gi\u00e0 stata affrontata dalla stampa.\nFino alla distruzione del forte e di parti del villaggio vicino, gli archeologi sono stati in grado di ottenere solo una visione molto limitata degli antichi strati archeologici.\nPertanto, l'attuale conoscenza del sistema militare \u00e8 basata sui risultati degli scavi compiuti negli anni 1959-1960 da Ferenc F\u00fclep (1919-1986), su quelli degli anni 1971-1973 compiuti in emergenza dall'ex direttore del Kuny Domokos Megyei M\u00fazeum di Tata, Endre B\u00edr\u00f3, e su fotografie aeree storiche.\nIl \"Vicus\", posto a circa 500 metri a sudovest del forte e ancora accessibile, \u00e8 stato indagato scientificamente tra il 1998 e il 2004 sotto la direzione di Friderika Horvath (nata nel 1970) in sezioni di piccole dimensioni.\nStoria.\nForte di legno e terra.\nDurante il 1959, intervenendo per liberare la torre angolare sudoccidentale, F\u00fclep rilev\u00f2 tracce di un forte realizzato in legno e terra sottostante al pi\u00f9 tardo forte di pietra, senza tuttavia essere in grado di datarlo.\nDopo l'identificazione di bolli laterizi, scoperti a partire dal 1998 nel villaggio del forte, si ritiene che il primo forte fu con ogni probabilit\u00e0 fondato durante il regno dell'imperatore Traiano (98-117).\nQuesti cosiddetti \"bolli ATB\" sono certamente dell'\"Ala I Bosporanorum\" (I unit\u00e0 di cavalleria dei Bosporiani) e della \"Legio XI Claudia Pia Fidelis\", che furono probabilmente di stanza nella vicina \"Brigetio\" nel ristretto periodo compreso fra il 101 e il 105 d.C.\nQuesti ritrovamenti hanno supportato l'ipotesi temporale della fondazione, come d'altra parte aveva sostenuto l'epigrafista Barnab\u00e1s L\u0151rincz (1951-2012).\nNon \u00e8 nota l'estensione del primo forte, sebbene come presidio di cavalleria dovesse avere dimensioni simili a quelle del forte di pietra.\nForte in pietra.\nDal periodo del regno dell'imperatore Adriano (117-138) fino alla tarda antichit\u00e0, si pu\u00f2 identificare con sicurezza l'\"Ala III Augusta Thracum sagittaria cives Romanorum\" (terza unit\u00e0 augusta di arcieri a cavallo di cittadini romani traci) come guarnigione di Alm\u00e1sf\u00fczit\u0151.\nI Traci furono anche coloro che, sotto l'imperatore Antonino Pio (138-161), costruirono il forte in pietra che si estende su 3,37 ettari.\nSi riporta un'iscrizione di fondazione, che fu scoperta nel 1972 reimpiegata nella costruzione del forte tardoantico:\nGrazie alla citazione dell'ex governatore della Pannonia Superiore Gaio Claudio Massimo \u00e8 possibile datare l'iscrizione agli anni compresi fra il 150 e il 155 d.C.\nCostruito in questo periodo, il forte misurava 166 x 203 metri (= 3,37 ettari) e aveva il lato della porta Pretoria (lato stretto) orientato a nordest, direzione dalla quale si attendeva che, dall'altra sponda del Danubio, provenisse il nemico.\nL'impianto aveva la pianta rettangolare tipica del periodo imperiale, con gli angoli arrotondati (a forma di carte da gioco).\nOltre alle quattro torri angolari, la fortificazione presentava 6 torri intermedie su ciascuno dei lati lunghi e 4 torri intermedie su ciascuno dei lati corti, delle quali due, che furono oggetto di scavo, penetravano con le loro strutture edilizie direttamente all'interno del muro di cinta.\nLa cinta muraria, realizzata in pietra, consisteva in un muro spesso 2,2 metri ed era preceduta da due fossati doppi a forma di V di 3,5 metri di larghezza.\nAddossata al muro difensivo, all'interno del campo, fu costruita una rampa di terra con il materiale proveniente dallo scavo dei fossati.\nOltre al suo uso come rinforzo del muro, la rampa \u00e8 stata utilizzata anche come passerella.\nF\u00fclep individu\u00f2 questa rampa in pi\u00f9 punti sul lato ovest della fortezza, tra la \"Via sagularis\" (via di circonvallazione interna del forte) e il muro di pietra.\nSi trattava di zolle gialle e nere.\nSolo dopo il regno dell'imperatore Marco Aurelio (161-180), ma pi\u00f9 probabilmente sotto l'imperatore Caracalla (211-217), furono realizzate le quattro porte a singolo passaggio di ingresso al forte, che si aprono in direzione dei punti cardinali; delle porte, due erano affiancate da torri quasi quadrate (6 \u00d7 6,5 metri), che sporgevano di circa 0,80 metri dal lato esterno del muro di difesa.\nUna simile soluzione costruttiva poteva essere osservata anche presso il forte \"Intercisa\". L\u00ec, le torri di pietra furono edificate in concomitanza con la presenza di Caracalla in Pannonia nel 214 d.C..\nAll'esterno le torri misurano 6 x 6,5 metri, mentre all'interno misurano 3,5 x 3,7 metri. La \"Via principalis\", che collegava la porta occidentale alla porta orientale, era larga 9 metri.\nDurante una seconda fase, nel III secolo, la torre settentrionale della \"Porta principalis sinistra\", la porta della fortezza che si apriva a ovest, fu ampliata in direzione est, verso l'interno del forte, ma, al contempo, la porta fu chiusa con un muro rettilineo.\nNon \u00e8 pi\u00f9 possibile conoscere la finalit\u00e0 per la quale fu realizzato questo intervento, ma, in questo periodo, la chiusura di porte della cinta di difesa avvenne anche in altri forti del Limes. Cos\u00ec, ad esempio, avvenne nel forte di \"Vetoniana\" (Pf\u00fcnz) del limes retico, dove fu murato uno dei due accessi alla \"Porta principalis sinistra\".\nUn'iscrizione rinvenuta nel 1972, risalente agli anni di regno dell'imperatore Massimino Trace (235\u2013238) e riutilizzata come materiale di spoglio nel piccolo forte tardoromano, ricorda i lavori di costruzione nell'area del forte. Ma per il successivo reimpiego dell'iscrizione, non \u00e8 pi\u00f9 possibile riconoscere la sua collocazione originale e quali fossero i lavori di costruzione in essa ricordati.\nLa tabella rettangolare prevista per l'iscrizione riporta al suo centro una sola riga scolpita: \"Ala III Thrac[um Maximiniana]\", in cui il titolo onorifico \"Maximiniana\" fu cancellato per \"Damnatio memoriae\" dopo la morte di Massimino Trace. Sopra e sotto la singola riga con il nome dell'unit\u00e0 di cavalleria, vi era spazio per altre righe di testo, ma non furono mai scritte.\nRistrutturazione in et\u00e0 tardoromana.\nIn un momento non esattamente definibile durante la prima met\u00e0 del IV secolo d.C., furono edificate delle possenti torri a forma di ventaglio in sostituzione delle precedenti torri angolari quadrate con fronte arrotondata (forma a ferro di cavallo).\nTorri di questa tipologia sono tipiche nelle fortificazioni di et\u00e0 tardoantica; se ne possono osservare in molti presidi lungo il Limes danubiano pannonico e possono appartenere a un unico intervento costruttivo organizzato di durata pi\u00f9 o meno lunga.\nLe possenti torri a ventaglio si estendono oltre il muro di cinta del forte, fino a occupare l'interno del doppio fossato, che fu colmato. Ci\u00f2 rese necessario lo scavo di un nuovo fossato singolo, a una distanza di circa 10-12 metri dal muro di cinta.\nUna moneta rinvenuta nel forte di Baracspuszta della Pannonia inferiore, coniata sotto il regno dell'imperatore Costantino II (337\u2013340), fissa il termine \"ante quem\" sono stati effettuati questi lavori edili.\nAd un'altra fase costruttiva risale la chiusura di tre porte del forte, a seguito della quale solo la \"Porta Praetoria\", la porta principale settentrionale, rimase aperta. \nPer la chiusura, fu eretto un muro a forma di U che sporgeva verso l'esterno di 0,80 metri dal muro di difesa o una torre della stessa forma di quelle poste ai lati della porta.\nAnche per questi interventi si riscontrano numerosi paralleli lungo il \"Limes Pannonicus\".\nFra i ruderi di un simile baluardo a Baracspuszta, nel 2005 si rinvenne un totale di 50 mattoni con bolli dell'ex comandante in capo della provincia, il duca Terenzio, cosa che permise una datazione molto precisa - almeno in questo punto del forte - al regno dell'imperatore Valentiniano I (364-375).\nI bolli laterizi del periodo di Valentiniano sono venuti alla luce anche durante gli scavi di emergenza effettuati agli inizi degli settanta del XX secolo ad Alm\u00e1sf\u00fczit\u0151.\nPiccolo forte.\nIn et\u00e0 postvalentiniana, la gran parte del forte fu abbandonata e, nell'angolo nordoccidentale, si costru\u00ec un fortino a forma di diamante, investigato da B\u00edr\u00f3, che misurava 32,8 \u00d7 32,5 metri e possedeva mura di cinta spesse 2,2 metri, con molta malta.\nI muri interni di questa fortificazione erano progettati sensibilmente meno spessi (0,50 metri) e costruiti \"con malta debole\".\nSoluzioni simili sono note anche da altri siti militari romani lungo il Danubio, in modo particolare in quelli di Dunabogd\u00e1ny e Eining.\nA differenza di questi forti di sosta, il piccolo forte di Alm\u00e1sf\u00fczit\u0151 non riutilizz\u00f2 alcuna opera muraria dei forti precedenti, ma fu edificato in completa autonomia. \nCome materiali di costruzione, furono prelevati materiali di spoglio dal forte e dal \"Vicus\".\nB\u00edr\u00f3 pot\u00e9 distinguere tre diverse fasi costruttive all'interno del piccolo forte, che lasciano ancora in sospeso molte questioni sull'uso tardo della fortificazione.\nCome riportato dalla \"Notitia dignitatum\", nel forte alloggiava un'unit\u00e0 degli \"Equites Dalmatae\" (cavalieri dalmati).\nForte e \"Vicus\".\nForte.\nNonostante alcuni risultati significativi - come il rinvenimento delle iscrizioni gi\u00e0 citate - nel 1970 non si pot\u00e9 salvare l'area del forte.\nDall'interno del forte finora poco conosciuto, da uno strato di incendio della \"Porta praetoria\", \u00e8 stata recuperata la maschera facciale dell'elmo di un cavaliere romano.\nInoltre, nel forte si rinvenne una coda di cavallo in bronzo a grandezza naturale, che potrebbe essere appartenuta a una statua equestre imperiale.\nPer la storia del sito e l'identificazione del suo nome antico, \u00e8 importante l'iscrizione di consacrazione gi\u00e0 sopra ricordata con la dedica a Giove e a Giunione e risalente agli anni tra il 198 e il 209 d.C.:\nIn onore dell'imperatore Massimino Trace, del cui periodo \u00e8 anche l'iscrizione sopra descritta e proveniente dal forte, l'\"Ala III Augusta Thracum\" eresse una statua - assegnandole qui il titolo onorifico \"Maximiniana\" da Massimino -, alla quale appartiene l'iscrizione onorifica rinvenuta nel 1972 riutilizzata nei resti del forte tardoantico. Il nome dell'imperatore, la cui memoria sar\u00e0 poi dannata, qui non fu cancellato.\nContemporanea pu\u00f2 anche essere una base di statua, che riporta un'iscrizione onoraria per l'imperatore Treboniano Gallo, che nel 252 d.C. assegn\u00f2 a questo forte l'\" Ala III Augusta Thracum\", qui nota con il nome onorifico \"Galliana Volusiana\" conferito da Gallo e da suo figlio Volusiano.\nVicus e necropoli.\nLe pi\u00f9 antiche costruzioni civili, che in parte sono ancora case a fossa, risalgono alla fine del I e al principio del II secolo d.C.; l'edificio con fondazioni in pietra risalirebbe, invece, all'et\u00e0 severiana (193\u2013235).\nGli scavi hanno rivelato strade lastricate all'interno della zona di insediamento.\nDurante la seconda met\u00e0 del IV secolo, parti del Vicus furono abbandonate e al loro posto sorse un cimitero.\nOltre a oggetti di uso quotidiano, come ad esempio un dado in osso e una piccola fiala da profumo, nel corso degli scavi effettuati tra il 1998 e il 2004, insieme ai gi\u00e0 citati sigilli su mattoni si rinvenne una spilla d'argento decorata con smalto verde e placcata d'oro, che mostra un uccello seduto.\nIn una sepoltura maschile tardoantica del IV secolo scoperta sempre nel corso degli scavi effettuati tra il 1998 e il 2004, si rinvenne una fibula di bronzo con il nodulo a cipolla e con intarsi in niello. In epoca tardoromana, queste fibule erano elementi tipici degli indumenti dei militari romani.\nPietre miliari.\nNel 1966, ad Alm\u00e1sf\u00fczit\u0151 si rinvenne una pietra miliare risalente all'anno 238 d.C., quando regnavano gli imperatori Pupieno e Balbino.\nLa pietra alta 1,92\u00a0m fu eretta dalla \"Legio I Adiutrix pia fidelis\" di stanza a \"Brigetio\" e riporta la distanza di II miglia dal capoluogo della Pannonia superiore \"Brigetio\".\nNell'iscrizione l'aggiunta al nome della legione dell'epiteto \"Pupina Balbina Gordiana\" dimostra che questa unit\u00e0 riconobbe il nuovo imperatore.\nUn'altra pietra miliare risale al 257 d.C., sotto il regno degli imperatori Valeriano (256\u2013258) e Gallieno (253\u2013268) e reca la misura di II miglia da \"Brigetio\".\nAltre costruzioni romane.\nIl vasto bacino di accumulo del fango rosso insistente sull'area del sito dell'antica guarnigione copre anche altre strutture romane del Limes.\nOltre a parti del \"Vicus\", vi sono tra gli altri un borgo tardoromano sulla collina Puszta, l'argine della strada del Limes con il ponte sul fiume Fekete e la strada romana che andava dalla porta orientale fino al bivio della strada del Limes con un'ulteriore ponte.\nArgine.\nL'argine a protezione del forte e del suo \"Vicus\" posto a sudovest e a sud dell'insediamento romano furono oggetto di indagine da parte degli studiosi gi\u00e0 nella fase iniziale.\nI Romani influenzarono notevolmente il livello dell'acqua nel corso dei secoli con questa opera in pietra oggi in parte demolita. Lo scopo di questa struttura era quello di mantenere il presidio e le sue infrastrutture asciutti. Inoltre, in questo modo si risolveva anche il problema della costruzione della strada in una regione paludosa.\nQuesto sistema di dighe accompagnato da canali per il convogliamento dell'acqua aveva probabilmente due canali di scarico.\nUno coincideva con l'odierno canale Sz\u0151ny-F\u00fczit\u0151, l'altro fu interessato dal 1747 dallo scavo del canale Mikoviny, che passa vicino al settore orientale del \"Vicus\".\nLo scarico finale nel Danubio si trovava ad ovest dell'insediamento romano.\nLa zona orientale della diga fu gi\u00e0 documentata in dettaglio da Marsigli.\nEssa possedeva due fossati paralleli costruiti in pietra, tra i quali era stato costruito un muro in blocchi di pietra. Nella zona in cui la strada del Limes raggiungeva il basso bacino danubiano dell'Olocene antico, la strada continuava su terrapieno.\nPresso l'antico crocevia per Tata, la strada proseguiva sul tratto principale della diga, mentre la strada del Limes proseguiva verso nord-est sulla terra bonificata.\nDopo il ritiro dei Romani dalla Pannonia - non pi\u00f9 tardi del primo terzo del V secolo - l'opera fu dimenticata, ma per molti secoli rimase in buone condizioni.\nNel XVIII secolo, costitu\u00ec il confine tra i proprietari terrieri Sz\u0151nyer e Alm\u00e1ser sempre in lite tra di loro.\nNel 1747, la bonifica delle paludi intorno a Tata fu affidata dall'imperatrice Maria Teresa all'ingegnere Samuel Mikov\u00edny.\nL'ingegnere mapp\u00f2 lo stato iniziale del sito con l'antica diga, prima di cominciare il suo lavoro, che prevedeva anche la demolizione delle opere edili romane, da cui si recuperarono per essere riutilizzati molti conci.\nTruppe.\nDi seguito si riportano in ordine cronologico le unit\u00e0 di stanza nel forte di \"Odiavum\":\nNel 1972, nel piccolo forte tardoromano, fu rinvenuto un altare dedicato a Giove. L'altare risaliva agli anni 293-305 d.C. e riporta una delle rare iscrizioni militari antiche provenienti dal limes danubiano pannonico.\nSi ignora perch\u00e9 i \"Lanciarii\" (\"lancieri\") dovessero trovarsi ad Alm\u00e1sf\u00fczit\u0151. Probabilmente, intervennero in un'operazione militare effettuata in questo settore.\nAnche il comandante militare supremo della provincia (\"Dux\"), il cavaliere Aurelio Gianuario, lasci\u00f2 una dedica a Giove ad Alm\u00e1sf\u00fczit\u0151:\nNella letteratura francese, la sigla \"P S S\" della quinta linea \u00e8 sciolta come \"P(annoniae) S(ecundae) S(aviae)\".\nQuesta traduzione \u00e8 basata sulla prima pubblicazione del testo, pubblicato nel 1875 da Theodor Mommsen.\nOggi, tuttavia, n\u00e9 gli esperti ungheresi, n\u00e9 l'Epigraphische Datenbank Heidelberg seguono questa interpretazione.\nReperti.\nI reperti pi\u00f9 significativi provenienti dagli scavi sono stati portati nel Kuny Domokos Megyei M\u00fazeum nel castello di Tata. Una selezione di reperti provenienti dagli scavi in corso dal 1998 nel villaggio del forte \u00e8 visitabile nella biblioteca comunale di Alm\u00e1sf\u00fczit\u0151 presso il Fekete Istv\u00e1n Park.\nAlcuni monumenti in pietra furono trasferiti a Kom\u00e1rom, presso il lapidario di Fort Igm\u00e1ndi del Klapka Gy\u00f6rgy M\u00fazeum, e nel Museo nazionale ungherese di Budapest.\nConservazione.\nI monumenti dell'Ungheria sono protetti e sono iscritti nel registro dei monumenti ai sensi della legge n. LXIV del 2001. Tutti gli elementi costitutivi del Limes sono classificati come siti archeologici in accordo con il \u00a7 3.1 che tutela i beni culturali di interesse nazionale. Tutti i reperti sono di propriet\u00e0 dello Stato in accordo con il \u00a7 2.1, indipendentemente da dove sia il luogo di rinvenimento.\nLa violazione delle regole di esportazione costituiscono reato o crimine ed \u00e8 punibile con la reclusione fino a tre anni."}
{"id": "5766943", "revid": "112429926", "url": "https://it.wikipedia.org/wiki?curid=5766943", "title": "Erissimaco", "text": "Biografia.\nFiglio del fisico Acumeno, Erissimaco nacque nella met\u00e0 del V secolo a.C. (forse 448). Ambientato nel 433/432, il \"Protagora\" di Platone descrive la sua amicizia con Fedro, discepolo di Socrate, che durer\u00e0 anche nel dialogo omonimo, 15 anni dopo il precedente. Non ci sono altre fonti che trattano della sua vita privata fino al 415 a.C.\nUn Erissimaco, che con buona probabilit\u00e0 \u00e8 il figlio di Acumeno, \u00e8 menzionato da Andocide in \"Sui misteri\", un discordo riguardo alla profanazione delle Erme e dei Misteri Eleusini, eventi appena precedenti alla partenza della spedizione in Sicilia."}
{"id": "5766948", "revid": "729019", "url": "https://it.wikipedia.org/wiki?curid=5766948", "title": "Strada statale 741 By pass del Galluzzo", "text": "La strada statale 741 By pass del Galluzzo (SS 741), gi\u00e0 nota come \"nuova strada ANAS 387 By-pass del Galluzzo (NSA 387)\", \u00e8 una strada statale italiana funzionale all'accesso alla citt\u00e0 di Firenze.\nPercorso.\nLa strada ha origine alla rotonda con via Senese (tratto ormai declassato della strada statale 2 Via Cassia): da qui ha inizio il tunnel Le Romite, lungo 255 metri, che permette di superare una collina e raggiungere via delle Bagnese, a cui si innesta con una rotatoria e che segna la fine del primo tratto aperto nel 2014.\nLa strada prosegue poi in direzione del RA 3 Firenze-Siena che raggiunge dopo aver superato il ponte sulla Greve (105 metri), il tunnel Poggio Secco (1.255 metri) e quello del Colle (700 metri), tratto aperto nel 2017.\nL'innesto avviene quindi in corrispondenza dell'uscita Firenze del RA 3, non lontano dallo svincolo Firenze Impruneta dell'A1 Milano-Napoli.\nLa strada ha ottenuto la classificazione attuale sul finire del 2015, inizialmente con l'itinerario \"Rotatoria con via Senese - Rotatoria con via delle Bagnese\" corrispondente alla tratta allora in esercizio; questo venne poi modificato nel corso del 2017 in \"Rotatoria con via Senese - Rotatoria con via delle Bagnese - Svincolo con R.A. Siena Firenze\", con l'apertura dell'ultimo tratto.\nL'opera costituisce una pi\u00f9 ampia infrastruttura che permette un nuovo accesso al centro abitato di Firenze provenendo dall'A1 Milano-Napoli (svincolo Firenze Impruneta) e dal RA 3 Firenze-Siena (e viceversa) evitando l'attraversamento del centro abitato di Galluzzo."}
{"id": "5766949", "revid": "458628", "url": "https://it.wikipedia.org/wiki?curid=5766949", "title": "Young musicians European Orchestra", "text": ""}
{"id": "5766953", "revid": "83531", "url": "https://it.wikipedia.org/wiki?curid=5766953", "title": "Classe Tre Kronor", "text": "La classe Tre Kronor fu una classe di incrociatori leggeri composta da due unit\u00e0 entrate in servizio nel 1947 per la Svenska marinen.\nCostruite nell'ambito dei piani di espansione della forza navale della Svezia durante il periodo della seconda guerra mondiale e pi\u00f9 volte rimodernate, le unit\u00e0 prestarono servizio con la marina svedese fin verso la fine degli anni 1960: il fu radiato dal servizio nel 1964 e avviato alla demolizione, mentre il HMS \"G\u00f6ta Lejon\" fu radiato nel 1970 e venduto al Cile, entrando in servizio nella Armada de Chile nel 1971 con il nuovo nome di \"Almirante Latorre\" e rimanendo in attivit\u00e0 fino al 1984.\nCaratteristiche.\nAllo scoppio della seconda guerra mondiale, la Marina svedese si rese conto dell'obsolescenza delle unit\u00e0 di prima linea a sua disposizione, composte da vecchie corazzate costiere scortate da torpediniere di piccole dimensioni, e avvi\u00f2 un programma di nuove costruzioni per ristrutturare la flotta su due squadroni di moderni cacciatorpediniere e torpediniere di grossa stazza ognuno dei quali sarebbe stato guidato da un incrociatore leggero.\nIl progetto per i due nuovi incrociatori leggeri, che presero il posto destinato a due nuove corazzate costiere della classe Sverige, fu commissionato nel 1940 alla Cantieri Riuniti dell'Adriatico (CRDA) di Trieste, in ragione di una serie di cooperazioni intraprese tra Italia e Svezia nel campo delle unit\u00e0 navali da guerra (comprendente, tra l'altro, la vendita agli svedesi di due cacciatorpediniere classe Quintino Sella e due torpediniere classe Spica dismessi dalla Regia Marina); per la nuova classe la CRDA riprese il progetto degli incrociatori leggeri classe Naresuan in quel momento in costruzione per la Thailandia, ma aumentando il dislocamento da 5.000 a oltre 7.000 tonnellate in ragione di una corazzatura pi\u00f9 spessa e di un sistema propulsivo capace di una potenza pi\u00f9 che doppia (da 40.000 a 100.000 shp). Gli schemi del progetto arrivarono in Svezia nel 1941, ma la costruzione non inizi\u00f2 prima del 1943 a causa di una serie di modifiche discusse e imposte dai vertici della marina; le unit\u00e0 entrarono in servizio quindi a guerra ormai finita, nel 1947.\nLo scafo dei Tre Kronor era lungo 182 metri fuori tutto, largo 16,45 metri e con un pescaggio di 5,94 metri; il dislocamento standard ammontava a 7.519 tonnellate, cifra che saliva a 9.348 tonnellate con la nave a pieno carico. Il sistema propulsivo era basato su due alberi motore con due eliche azionati da due turbine a vapore De Laval, alimentate da quattro caldaie Motala a olio combustibile; la potenza era di 100.000 shp, garantendo una velocit\u00e0 massima di 33 nodi e un'autonomia di 4.350 miglia nautiche alla velocit\u00e0 di 14 nodi. L'equipaggio ammontava a 618 tra ufficiali e marinai.\nAlla costruzione l'armamento principale consisteva in sette cannoni Bofors 152 mm, originariamente ordinati alla Svezia per conto della Marina militare olandese (dove dovevano equipaggiare i nuovi incrociatori classe De Zeven Provinci\u00ebn) ma sequestrati da governo svedese dopo l'occupazione tedesca dei Paesi Bassi nel maggio 1940; il progetto originario della CRDA prevedeva tre torri triple per i pezzi da 152 mm, ma visto il notevole incremento del dislocamento che questa soluzione comportava il progetto finale previde un'unica torre tripla posta a prua e due torri binate sovrapposte collocate a poppa. I pezzi da 152 mm potevano sparare un proiettile da 46 chilogrammi alla distanza massima di 26.000 metri, con un rateo di 12-15 colpi al minuto; l'alzo massimo raggiungeva i 70\u00b0 in elevazione, consentendo l'impiego dei pezzi principali anche nel tiro antiaereo.\nIl resto dell'armamento era costituito da 20 cannoni antiaerei Bofors 40 mm in dieci torrette binate poste attorno e sopra la sovrastruttura principale, sette cannoni singoli antiaerei da 25 mm e sei tubi lanciasiluri da 533 mm in due impianti tripli; le unit\u00e0 erano inoltre configurate per poter imbarcare e rilasciare 120 mine navali. La corazzatura prevedeva una cintura corazzata spessa 70 mm e due ponti corazzati spessi 30 mm; le torrette dei pezzi principali avevano una facciata spessa 125 mm, un soffitto spesso 50 mm e fiancate di 30 mm, mentre la torre di comando era protetta da 20-25 mm di blindatura.\nEntrambe le unit\u00e0 furono modernizzate nei primi anni 1950, ricevendo un nuovo ponte corazzato e apparati radar di scoperta mentre i cannoni da 25 mm furono rimpiazzati da altrettanti pezzi da 40 mm. Il \"G\u00f6ta Lejon\" fu ulteriormente modernizzato tra il 1957 e il 1958, ricevendo nuovi apparati radar e rimpiazzando l'intero armamento antiaereo con quattro cannoni singoli Bofors 57 mm e undici pezzi da 40 mm di nuovo tipo; un simile potenziamento era previsto anche per il \"Tre Kronor\", ma fu cancellato per mancanza di fondi sufficienti."}
{"id": "5766957", "revid": "979604", "url": "https://it.wikipedia.org/wiki?curid=5766957", "title": "Croce Rossa svizzera", "text": ""}
{"id": "5766959", "revid": "110157", "url": "https://it.wikipedia.org/wiki?curid=5766959", "title": "Chiesa di San Sebastiano (Palermo)", "text": "La chiesa di San Sebastiano a \u00abPorta Carbone\u00bb o alla \u00abMarina\u00bb o alla \u00abCala\u00bb \u00e8 un edificio di culto situato nel centro storico di Palermo. \u00c8 ubicata nei pressi di piazza San Giacomo La Marina e piazza Fonderia, a met\u00e0 strada tra la Vucciria e il porticciolo della Cala.\nStoria.\nFacciata.\nIl progetto della facciata di gusto rinascimentale e di fattura gaginesca \u00e8 in pietra di Solanto. \u00c8 caratterizzato da eleganti volute e elementi architettonici inquadrati da lesene propri del nuovo stile barocco opera di Antonio Muttone. I portali sono sormontati da finestre ed edicole chiuse da grate. Un oculo si apre al centro del secondo ordine, sotto il frontone di chiusura.\nIl portale barocco \u00e8 sormontato da timpano curvo e spezzato, all'interno \u00e8 collocato uno stemma a scudo raffigurante \"San Sebastiano\" incorniciato da volute che avvolgono due erme e sormontate da un putto alato. L'opera \u00e8 attribuita allo scultore Gaspare Guercio al pari dell'altro raffigurante i simboli del martirio (fregio adottato dalla Confraternita) che orna il portale destro.\nLa parete della controfacciata accoglie l'affresco raffigurante \"San Sebastiano morente\" di Olivio Sozzi con le figure della nobile Irene e dell'ancella che lavano le ferite del martire.\nEsterno.\nLa chiesa \u00e8 in stile proto - barocco, la breve scalinata \u00e8 in pietra di Billiemi. L'edificio ha pianta a croce latina, a tre navate, prospetto a occidente, cupola ottagonale con archi a tutto sesto, presbiterio di forma quadrangolare. Le otto colonne di marmo sostengono la navata centrale con volta a botte ripartita in altrettanti spazi, manufatti posti in opera nel 1577 e poggiati su alti e inconsueti plinti. L'artista genovese Giambattista Carabbio ne consegn\u00f2 solo due, le altre furono commissionate a Marco Antonio Aprile che non rispett\u00f2 i modelli di riferimento.\nValerio Rosso nel 1590 descrive i motivi che determinano il rallentamento dei lavori dovuti a dissidi e scaramucce fra gli scultori. Il maestro Giuseppe Giacalone \u00e8 l'artefice dei modelli e dei disegni degli elementi decorativi in marmo.\nInterno.\nTransetto.\nIl presbiterio di forma quadrangolare presenta, al pari della navata centrale, una volta a botte movimentata da vele. \nLa volta della navata centrale \u00e8 decorata con l'affresco \"Invocazione a San Sebastiano contro la Peste\" raffigurante San Sebastiano, Santa Rosalia, San Rocco che al cospetto di Dio e della Vergine rispondono alle invocazioni dei palermitani perorando la fine della peste che flagella la citt\u00e0, opera di Domenico Maria Calvarino.\nSulla crociera \u00e8 posta una cupola ottagonale. Nei quattro pennacchi sono riconoscibili gli \"Evangelisti\", dipinti da Olivio Sozzi del 1740. Ai lati del presbiterio dello stesso autore i quadroni raffiguranti \"Ges\u00f9\" e \"Il serpente di bronzo\". Del pittore palermitano Vito D'Anna altrettanti quadroni raffiguranti \"Mos\u00e8 fra gli Ebrei che compie il miracolo\" e \"Sansone che abbatte il tempio\".\nL'altare maggiore \u00e8 decorato con tarsie di marmi policromi. Le architetture con effetto tridimensionale del presbiterio sono attribuite a Gaspare Fumagalli.\nSulla volta \u00e8 riprodotta la \"Gloria di San Sebastiano\". Gli ornamenti delle volte e della cupola ottagonale sono opera dell'architetto del Senato Andrea Palma.\nAssenza di absidiole sostituite da cantorie con baldacchini al secondo ordine.\nDell'affresco che ornava l'altare del transetto destro rimane l'immagine del \"Padre Eterno e dello Spirito Santo\" e tracce del dipinto a \u00ab\"Trompe-l'\u0153il\"\u00bb che fungeva da quinta.\nNavata sinistra.\nLe navate laterali presentano tre cappelle sul lato sinistro e due su quello destro seguite da una seconda uscita laterale. Tutti gli altari sono abbelliti da preziose cornici con elementi vegetali e frutti, realizzate dal grande maestro stuccatore Giacomo Serpotta, in gran parte rovinate dall'umidit\u00e0 e dall'incuria. Nell'aula sono collocati due sepolcri: uno del 1594, l'altro del 1650."}
{"id": "5766972", "revid": "26630", "url": "https://it.wikipedia.org/wiki?curid=5766972", "title": "Kamma (casta)", "text": "Kamma o Kammavaru \u00e8 un gruppo sociale che risiede prevalentemente negli stati dell'India meridionale di Andhra Pradesh, Tamil Nadu e Karnataka.\nUn cospicuo numero di Kamma \u00e8 emigrato negli Stati Uniti."}
{"id": "5766978", "revid": "1185805", "url": "https://it.wikipedia.org/wiki?curid=5766978", "title": "Tom &amp; Jerry in Grecia", "text": ""}
{"id": "5766982", "revid": "54354", "url": "https://it.wikipedia.org/wiki?curid=5766982", "title": "Kammavaru", "text": ""}
{"id": "5766993", "revid": "164044", "url": "https://it.wikipedia.org/wiki?curid=5766993", "title": "David F\u00e4llman", "text": "Biografia.\n\u00c8 cugino del difensore Marcus Danielson.\nCarriera.\nClub.\nF\u00e4llman, centrale di difesa, dopo due anni all'Eskilstuna City, debutta nel 2009 con il V\u00e4sby United in Superettan, il secondo campionato nazionale. Disputa una stagione in biancoverde anche dopo la retrocessione del club in Division 1.\nNel pre-campionato 2012 firma un contratto di breve termine con l'AIK, ma non viene confermato, cos\u00ec si accasa al Gefle per la sua prima esperienza nella massima serie. Al termine della stagione 2015, in cui disputa tutte e 30 le partite di campionato indossando anche la fascia di capitano, decide di prolungare di un ulteriore anno il contratto in scadenza con il Gefle nonostante alcune trattative con altri club svedesi pi\u00f9 blasonati.\nIl 19 gennaio 2016 viene ufficializzata la sua cessione nella seconda lega cinese, al Dalian Transcendence.\nTerminato il biennale con gli asiatici, torna nella capitale svedese per legarsi all'Hammarby con un contratto di tre anni.\nIl 15 febbraio 2021, l'Hammarby ha reso nota la cessione a titolo definitivo ai norvegesi dell'Aalesund. I test medici e le ultime formalit\u00e0 burocratiche per\u00f2 sono state superate soltanto il 12 marzo successivo, quando anche l'Aalesund ha comunicato l'effettiva firma del contratto del calciatore, che si \u00e8 legato al nuovo club con un accordo triennale.\nStatistiche.\nPresenze e reti nei club.\n\"Statistiche aggiornate al 25 gennaio 2022.\""}
{"id": "5766994", "revid": "767487", "url": "https://it.wikipedia.org/wiki?curid=5766994", "title": "The Krays - I corvi", "text": "The Krays - I corvi (\"The Krays\") \u00e8 un film del 1990 diretto da Peter Medak, basato sulla vita di due criminali londinesi, Ronald e Reginald Kray, noti come i gemelli Kray, interpretati rispettivamente da Gary Kemp e Martin Kemp (componenti del noto gruppo musicale degli Spandau Ballet). La medesima storia ha ispirato anche il film del 2015 \"Legend\".\nTrama.\nIl film descrive l'ascesa, la fortuna e la successiva caduta in disgrazia dei gemelli Kray, al secolo Ronald e Reginald Kray, che durante gli anni '50 e '60 svolsero lucrose attivit\u00e0 criminali nella swinging London. grazie a connivenze politiche e sociali, e rapporti proficui con Cosa Nostra.\nProduzione.\nRegia.\nIl film fu diretto da Peter Medak, per iniziativa dello scrittore Philip Ridley.\nDistribuzione.\nIl film \u00e8 uscito nel Regno Unito il 27 aprile 1990, distribuito dalla Rank Film Distribution. All'epoca dell'uscita entrambi i Kray erano ancora in vita e condannati all'ergastolo (Reginald in carcere, dove mor\u00ec nel 2000 e Ronald in manicomio criminale, dove mor\u00ec nel 1995).\nCameo.\nNella pellicola \u00e8 presente un piccolo cameo dell'attore Vernon Dobtcheff, che interpreta il maestro di scuola elementare dei gemelli.\nColonna sonora.\nLa colonna sonora del film \u00e8 formata dai seguenti brani riarrangiati da Michael Kamen:"}
{"id": "5766998", "revid": "1314312", "url": "https://it.wikipedia.org/wiki?curid=5766998", "title": "Xiaomi Mi 4c", "text": "Lo Xiaomi Mi 4c \u00e8 uno smartphone prodotto dalla cinese Xiaomi. \u00c8 stato presentato il 22 settembre 2015. \u00c8 equipaggiato con uno schermo FHD 1920*1080 da 5\" pollici ed un processore di fascia alta della casa Qualcomm.\nCaratteristiche.\nDurante la conferenza stampa di presentazione, Lei Jun CEO di Xiaomi, ha elencato le caratteristiche del nuovo smartphone.\nDesign.\nXiaomi ha proposto sul 4c un \"design unibody\" di fattura ultra-compatta. Il terminale \u00e8 composto prevalentemente da plastica, opaca sul retro, in modo da essere oleo repellente. Lo smartphone possiede tuttavia pulsanti in acciaio inossidabile. Il coperchio posteriore presenta 114 fori per l'altoparlante principale creati attraverso un processo di foratura CNC. Sotto i fori degli altoparlanti c'\u00e8 un piccolo rialzo di circa 1 millimetro, che offre un migliore suono e protegge il coperchio posteriore dall'usura. In alto troviamo la fotocamera, il flash \"dual-tone\" (\"true tone\") e il microfono per la cancellazione del rumore. L'azienda ha aggiunto sulla custodia posteriore uno strato oleo-repellente per una maggiore resistenza alle impronte digitali, \u00e8 la prima volta Xiaomi offre uno smartphone con uno strato di protezione anti-impronta. La struttura interna del Mi 4c \u00e8 fatta da una specifica lega di magnesio che conferisce robustezza al device. Integrata all'interno dell'apparecchio, \u00e8 indispensabile per proteggere i componenti interni dello smartphone da vari incidenti..\nComponenti.\nSIM.\nIl Mi 4c \u00e8 un terminale dual-sim. \u00c8 compatibile con 16 bande 4G (da 1800 Mhz e la 2600Mhz in 4G FDD-LTE).\nSchermo.\nLo schermo ha una dimensione di 5 pollici, con una densit\u00e0 di 441 ppi (pixel-per-inch) e un angolo di visione di 178\u00b0. Il livello di luminosit\u00e0 richiesto in situazione di pieno sole ha un effetto limitato sulla leggibilit\u00e0 e drena rapidamente la batteria. Il display \"Sunlight\" integrato nello schermo del Mi 4c utilizza una specifica tecnologia a livello hardware per regolare il contrasto di ogni pixel in tempo reale, in modo che le immagini risentano meno dei riflessi.\nGli smartphone, generalmente, presentano un livello minimo di luminosit\u00e0 relativamente alto (attorno a 5\u00a0cd/m) che pu\u00f2 infastidire l'utente in condizioni di totale oscurit\u00e0. La tecnologia implementata nel Mi 4c risolve il problema con un controllo pi\u00f9 preciso della retroilluminazione che pu\u00f2 essere ridotta fino a 1\u00a0cd/m. Il colore blu pu\u00f2 influenzare la secrezione della melatonina, da cui dipende il sonno. Lo schermo del 4c pu\u00f2 ridurre la componente blu per migliorare il sonno dell'utente. Per rendere migliore la visualizzazione, la societ\u00e0 ha deciso di fondere il sensore tattile assieme al display. Questo passaggio elimina la rifrazione della luce causata da spazi d'aria tra i due strati e si traduce in colori pi\u00f9 ricchi e migliore contrasto.\nBatteria.\nIl Mi 4c possiede uno spessore di soli 7,8\u00a0mm, la batteria \u00e8 da 3080mAh e possiede una tensione di carica di 4,4\u00a0V per una ricarica pi\u00f9 rapida.\nFotocamera.\nIl Mi 4c ha un sensore posteriore da 13 megapixel , il sensore dispone di una tecnologia di messa a fuoco PDAF, che permette di raggiungere una velocit\u00e0 di messa a fuoco di soli 0.1 secondi. E ' in grado di catturare video a 1080p e a 120fps . Il flash LED \"dual-tone\" aiuta a catturare immagine nitide con una corretta illuminazione anche in ambienti scarsamente illuminati . Il sensore ha un ampio angolo di 85 \u00b0 e una lunghezza focale di f / 2.0 , che pu\u00f2 coprire una prospettiva pi\u00f9 ampia di una fotocamera ordinaria , il che significa che l'utente pu\u00f2 fare una fotografia con un numero di persone maggiore.\nConnettivit\u00e0.\nll Mi 4c ha una migliore gestione delle reti 2G / 3G / 4G, grazie alla tecnologia Dual-SIM rivista; in particolare quando due carte sono collegati contemporaneamente, \u00e8 possibile scegliere quale utilizzare per usare la rete 4G. La modalit\u00e0 di roaming intelligente consente un uso ottimale della rete cellulare anche al di fuori del territorio nazionale. Oltre alla sua velocit\u00e0 di connessione, quando l'utente prende un trasporto ad alta velocit\u00e0 (ad esempio una linea ferroviaria ad alta velocit\u00e0), il segnale del telefono viene generato con circa 1000\u00a0Hz di spostamento dello spettro, molto pi\u00f9 del normale range di errore accettato; questo compromette gravemente la qualit\u00e0 della comunicazione. La tecnologia implementata nel dispositivo permette la correzione efficace di questo offset dello spettro, garantendo il miglior segnale possibile per garantire una trasmissione stabile del segnale, in modo che l'utente possa continuare ad usare i servizi di rete come in una situazione normale.\nPer rendere migliore il collegamento Wi-Fi 802.11ac , gli ingegneri hanno aggiunto al Mi 4c una doppia antenna Wi-Fi che permette di inviare e ricevere dati e navigare sul Web pi\u00f9 velocemente. Il Mi 4c dispone di connettivit\u00e0 USB type-C."}
{"id": "5767001", "revid": "124123", "url": "https://it.wikipedia.org/wiki?curid=5767001", "title": "Peter Bardens", "text": "Biografia.\nDopo un inizio di carriera come solista e come tastierista dei Them e del gruppo Shoutgun Express che includeva Rod Stewart, Peter Green e Mick Fleetwood, si un\u00ec ai Camel di Andy Latimer, Doug Ferguson e Andy Ward contribuendo con Latimer alla scrittura ed arrangiamento di molti dei brani della band che lasci\u00f2 nel 1978 dopo l'uscita dell'album \"Breathless\". \nUscito dai Camel riprese la carriera solista partecipando come ospite dei Camel all'album \"The Single Factor\" ed al \"live tour\" di \"Stationary Traveller\". Compare in alcuni brani del live \"Pressure Points\". \nNel 1984 ha riunito alcuni ex-membri di Camel e Caravan nel progetto Mirage di cui \u00e8 uscito un doppio live.\nDopo la sua morte per cancro ai polmoni, Latimer gli ha dedicato una canzone con lo stesso titolo del pi\u00f9 famoso brano dei Camel: \"Never Let Go\"."}
{"id": "5767019", "revid": "1543377", "url": "https://it.wikipedia.org/wiki?curid=5767019", "title": "NATO missile defence system", "text": "Il NATO missile defense system \u00e8 un sistema di difesa missilistico messo in atto dalla North Atlantic Treaty Organization (NATO) in diversi stati membri e nel bacino del Mediterraneo. La pianificazione \u00e8 cambiata diverse volte dal 2002 in funzione della difesa messa in atto rispetto alla opposizione russa.\nOrigine.\nUno studio per un sistema d'arma antimissile fu lanciato al Summit di Praga del 2002. Il Consiglio Atlantico NATO, Command and Control Agency (NC3A) e la NATO Conference of National Armaments Directors (CNAD) fu coinvolta nei negoziati. Lo studio concluse che la difesa antimissile era fattibile. Gli Stati Uniti iniziarono un intenso dialogo con Polonia e Repubblica Ceca per il dispiegamento di missili antibalistici e un sistema radar di inseguimento. Entrambi i Paesi accettarono la proposta.\nIn aprile 2007, gli alleati europei NATO si dichiararono a favore di un sistema complementare NATO a quello americano del National missile defense per proteggere l'Europa. In risposta, il primo ministro russo Vladimir Putin disse che tale sistema era una nuova corsa al riarmo e possibile di un'autodistruzione. Dichiar\u00f2 inoltre che questo congelava il Treaty on Conventional Armed Forces in Europe (CFE) del 1990. Il segretario generale Jaap de Hoop Scheffer dichiar\u00f2 che il sistema non alterava gli equilibri per la Russia, solo con una base in Polonia e un radar in Repubblica Ceca.\nIl 14 luglio 2007 la Russia dichiar\u00f2 la sospensione del trattato CFE. Il 14\u00a0agosto 2008, gli USA arrivarono ad un accordo con la Polonia per il dispiegamento del sistema con missili MIM-104 Patriot. Il 20 agosto 2008 USA e Polonia segnarono l'accordo, mentre la Russia dichiarava alla Norvegia di aver sospeso ogni accordo con la NATO.\nDurante il Summit di Bucarest del 2008, gli alleati discussero dei dettagli tecnici e delle implicazioni politiche del sistema d'arma americano in Europa. Gli alleati dichiararono che il dispiegamento del sistema era protettivo per molti paesi alleati. Nell'agosto 2008 la Polonia e gli USA segnarono un accordo preliminare in collaborazione con la Repubblica Ceca. Pi\u00f9 di 130.000 cechi firmarono per un referendum consultivo sulla decisione.\nIl 20 marzo 2015 l'ambasciatore russo in Danimarca scrisse una lettera all'editore del Jyllandsposten avvisandolo dei pericoli che i danesi avrebbero se partecipassero al programma Aegis, con la minaccia di avere le loro navi puntate dai missili atomici russi. Il ministro degli esteri Holger K. Nielsen comment\u00f2 la cosa dicendo che se ci fosse stata una guerra le navi danesi sarebbero comunque oggetto di bersaglio in ogni caso.\nActive Layered Theater Ballistic Missile Defence.\nIl 17 settembre 2009 Barack Obama annunci\u00f2 che il programmato dispiegamento di missili in Polonia e il radar in Repubblica Ceca non sarebbe pi\u00f9 andato avanti, e che al suo posto sarebbe sviluppato ulteriormente il sistema AEGIS. Dato il cambiamento il presidente russo Dmitrij Medvedev annunci\u00f2 che la proposta di dispiegare gli Iskander a Kaliningrad non sarebbe pi\u00e8 andata avanti.\nIn accordo con il White House Factsheet intitolato \"Fact Sheet on U.S. Missile Defense Policy - A \"Phased, Adaptive Approach\" for Missile Defense in Europe\" del settembre 2009 le fasi sono le seguenti quattro:\nIl dispiegamento di navi Aegis RIM-161 SM-3 missile furono annunciate da Obama nel settembre 2009. Questi missili in complemento ai Patriot gi\u00e0 dispiegati da unit\u00e0 americane. Sul dispiegamento pianificato sulla USS\u00a0\"Monterey\"\u00a0(CG-61) nel Mar Nero, il ministro degli esteri russo dichiar\u00f2 la contrariet\u00e0 all'atto.\nIl 4 febbraio 2010 la Romania ha siglato un accordo per l'ospitare i missili SM-3 dal 2015 nel NATO Aegis Ashore Missile Defence Site Deveselu. Il primo elemento per l'operativit\u00e0 del sistema \u00e8 una stazione radar a Malatya, in Turchia, operativa dal 16 gennaio 2012. Altre parti del sistema sono programmate in Portogallo, Polonia, Romania e Spagna. Nel settembre 2011 la NATO invit\u00f2 India ad essere partner del sistema. V. K. Saraswat, responsabile dell'Indian Ballistic Missile Defense Program, dichiar\u00f2, \"We are analysing the report. It is under consideration.\"\nNel settembre 2011 la Casa Bianca rilasci\u00f2 un Factsheet che riportava lo European Phased Adaptive Approach (EPAA). Con l'implementazione rispetto all EPAA del sistema NATO in Europa con quattro fasi di seguito riportate:\nDurante il Summit di Chicago del 2012 la NATO ha dichiarato il sistema in \"interim capability\". Ci\u00f2 significa che il sistema d'arma \u00e8 stato testato e installato presso il NATO Headquarters Allied Air Command di Ramstein, in Germania, mentre gli alleati NATO provvedevano al dispiegamento di sensori e intercettori. Questo significa che le navi con missili anti balistici nel mediterraneo e i radar in Turchia sono sotto il comando NATO in Germania. \u201cOur system will link together missile defence assets from different Allies \u2013 satellites, ships, radars and interceptors \u2013 under NATO command and control. It will allow us to defend against threats from outside the Euro-Atlantic area,\u201d NATO Secretary General Anders Fogh Rasmussen.\nSistemi nazionali.\nLa Polonia coopera con la Francia e la Germania per un sistema missilistico comune."}
{"id": "5767023", "revid": "775372", "url": "https://it.wikipedia.org/wiki?curid=5767023", "title": "Sons of Satan Motorcycle Club", "text": "I Sons of Satan Motorcycle Club (\"Club di motociclismo dei figli di Satana\") in breve Sons of Satan MC o in Pennsylvania (Stati Uniti) semplicemente i The Sons sono un club motociclistico disallineato dall'associazione AMA e che supporta i Pagan's Motorcycle Club.\nNacque nel 1949 e fu incorporata nel 1954 a Lancaster (Pennsylvania) quando i veterani della Seconda guerra mondiale fecero ritorno.\nIl comando del club fu preso da John \"Satan\" Marron che successivamente divenne il presidente nazionale dei Pagan's Motorcycle Club.\nSi pensa che fu Marron stesso a convertire il club in una banda criminale di motociclisti."}
{"id": "5767024", "revid": "599013", "url": "https://it.wikipedia.org/wiki?curid=5767024", "title": "Gennaro Di Carlo", "text": ""}
{"id": "5767025", "revid": "54354", "url": "https://it.wikipedia.org/wiki?curid=5767025", "title": "Sons of Satan MC", "text": ""}
{"id": "5767026", "revid": "54354", "url": "https://it.wikipedia.org/wiki?curid=5767026", "title": "The Sons", "text": ""}
{"id": "5767027", "revid": "287204", "url": "https://it.wikipedia.org/wiki?curid=5767027", "title": "Fango rosso", "text": "Il fango rosso \u00e8 un rifiuto generato dalla produzione industriale dell'alluminio. Con una produzione annua di circa 77 milioni di tonnellate di questo materiale pericoloso, lo smaltimento del fango rosso \u00e8 uno dei problemi ambientali pi\u00f9 importanti dell'industria mineraria.\nProduzione e composizione.\nIl fango rosso \u00e8 un sottoprodotto del processo Bayer, il processo primario per la raffinazione della bauxite al fine di ottenere allumina. L'allumina risultante \u00e8 la materia prima per la produzione dell'alluminio con il processo Hall\u2013H\u00e9roult.\nUn tipico impianto di lavorazione della bauxite genera fango rosso in rapporto da uno a due rispetto all'allumina prodotta. Questo rapporto dipende dal tipo di bauxite processata e dalle condizioni di estrazione.\nIl fango rosso \u00e8 costituito da una miscela di solidi e di ossidi metallici. Il colore rosso \u00e8 dovuto agli ossidi di ferro, che possono raggiungere il 60% in peso del fango rosso. Il fango \u00e8 estremamente basico, con un pH che pu\u00f2 variare da 10 a 13.\nOltre al ferro, altri componenti principali sono la silice, residui di allumina non estratta e biossido di titanio.\nImpieghi.\nIl fango rosso non pu\u00f2 essere facilmente smaltito. Nella maggior parte dei paesi dove lo si produce, \u00e8 pompato in bacini di decantazione e accumulo. Il fango rosso costituisce un problema poich\u00e9 consuma territorio, che non pu\u00f2 essere edificato o coltivato neanche quando il fango \u00e8 secco. Essiccare il fango con impianti richiede molta energia a causa del calore latente di evaporazione dell'acqua.\nSono in corso ricerche per individuare utilizzi del fango rosso. Circa 2-3 milioni di tonnellate all'anno sono utilizzate per la produzione di cemento, la costruzione di strade e come fonte di ferro. Tra le potenziali applicazioni vi \u00e8 la produzione di calcestruzzo a basso costo.\nLa societ\u00e0 Vedanta Aluminium Ltd ha commissionato un'unit\u00e0 di produzione di polvere da fango rosso presso la raffineria di Lanjigarh, nello stato di Orissa in India, descrivendola come la prima di questo genere nell'industria dell'allumina ad affrontare questi importanti rischi ambientali.\nRischi ambientali.\nLo scarico di fango rosso dal punto di vista ambientale \u00e8 rischioso a causa della sua alcalinit\u00e0.\nNell'ottobre 2010, da un impianto per la produzione di alluminio ubicato nei pressi di Kolont\u00e1r, in Ungheria, fu accidentalmente scaricato nell'ambiente circostante circa un milione di metri cubi di fango rosso: l'Incidente della fabbrica di alluminio di Ajka uccise dieci persone e contamin\u00f2 una vasta area. Ogni forma di vita nel fiume Marcal fu annientata dal fango rosso e in alcuni giorni il fango raggiunse il Danubio."}
{"id": "5767034", "revid": "1236214", "url": "https://it.wikipedia.org/wiki?curid=5767034", "title": "Gradi e qualifiche dell'Arma dei carabinieri", "text": ""}
{"id": "5767036", "revid": "86599", "url": "https://it.wikipedia.org/wiki?curid=5767036", "title": "Cratere Rabelais", "text": "Rabelais \u00e8 un cratere da impatto sulla superficie di Mercurio.\nIl cratere \u00e8 dedicato allo scrittore francese Fran\u00e7ois Rabelais."}
{"id": "5767037", "revid": "1275877", "url": "https://it.wikipedia.org/wiki?curid=5767037", "title": "Corno Stella (Alpi Orobie)", "text": ""}
{"id": "5767042", "revid": "486946", "url": "https://it.wikipedia.org/wiki?curid=5767042", "title": "Lista dei reparti dell'Arma dei carabinieri", "text": ""}
{"id": "5767044", "revid": "161273", "url": "https://it.wikipedia.org/wiki?curid=5767044", "title": "Uscosium", "text": ""}
{"id": "5767048", "revid": "775372", "url": "https://it.wikipedia.org/wiki?curid=5767048", "title": "Pagan's Motorcycle Club", "text": "I Pagan's Motorcycle Club (\"Club di motociclismo pagano\") o semplicemente i \"Pagans\" \u00e8 un club motociclistico disallineato dall'associazione AMA e secondo l'FBI presunta organizzazione criminale formata da Lou Dobkin nel 1959 nella Contea di Prince George's, nel Maryland (Stati Uniti).\nIl club si espanse rapidamente e dal 1965, I Pagans, originariamente vestiti in giacche di jeans blu con moto Triumph, ha cominciato a evolversi sulla falsariga di quello stereotipo dei club di moto \"one percenter\".\nLottano per il territorio con il motoclub degli Hells Angels, i Fates Assembly MC e altri.\n\u00c8 attivo in 13 stati: Delaware, Florida, Kentucky, Maryland, New Jersey, New York, Carolina del Nord, Ohio, Pennsylvania, Carolina del Sud, Michigan, Virginia e Virginia Occidentale."}
{"id": "5767049", "revid": "54354", "url": "https://it.wikipedia.org/wiki?curid=5767049", "title": "Pagans", "text": ""}
{"id": "5767050", "revid": "298229", "url": "https://it.wikipedia.org/wiki?curid=5767050", "title": "John Mashburn", "text": ""}
{"id": "5767051", "revid": "54354", "url": "https://it.wikipedia.org/wiki?curid=5767051", "title": "Pagan's MC", "text": ""}
{"id": "5767056", "revid": "712828", "url": "https://it.wikipedia.org/wiki?curid=5767056", "title": "Yoshino S\u014dma", "text": ""}
{"id": "5767071", "revid": "712828", "url": "https://it.wikipedia.org/wiki?curid=5767071", "title": "G\u014d Koga", "text": ""}
{"id": "5767079", "revid": "712828", "url": "https://it.wikipedia.org/wiki?curid=5767079", "title": "Mabashi", "text": ""}
{"id": "5767080", "revid": "712828", "url": "https://it.wikipedia.org/wiki?curid=5767080", "title": "Ry\u014d Utagawa", "text": ""}
{"id": "5767081", "revid": "1543377", "url": "https://it.wikipedia.org/wiki?curid=5767081", "title": "Ahom", "text": "Gli Ahom (trascrizione IPA: , in assamese: \u0986\u09b9\u09cb\u09ae, popolo dell'Assam) sono stati un antico gruppo etnico facente parte dei popoli tai, un cui esercito guidato dal principe Sukaphaa conquist\u00f2 e si trasfer\u00ec in un territorio nella valle del Brahmaputra nel 1228. Sin dall'inizio di questa migrazione, gli Ahom si mescolarono con la popolazione locale e i loro discendenti hanno progressivamente perso l'identit\u00e0 culturale originaria. L'odierno Stato indiano dell'Assam ha preso il nome da questa etnia che si auto-definisce \"asam\".\nStoria.\nIn origine gli Ahom vivevano in un territorio che si trova nell'odierna provincia cinese sud-occidentale dello Yunnan, dal quale nei primi secoli del I millennio migrarono nella zona settentrionale del Sud-est asiatico. Furono strettamenti collegati con le etnie siamese e shan e il nome con cui si auto-definiscono \u00e8 \"asam\". L'ulteriore migrazione a ovest ebbe inizio nell'VIII secolo ma lo spostamento pi\u00f9 importante avvenne nel 1228, quando il principe Sukaphaa guid\u00f2 un esercito di Ahom attraverso le montagne del Patkai, che costituiscono oggi la frontiera tra India e Birmania, fino a conquistare nel 1229 un territorio nella valle del Brahmaputra. Ebbe cos\u00ec inizio il Regno Ahom, che avrebbe dominato la regione fino al XIX secolo. Si resero presto conto che le terre in cui erano arrivati erano soggette alle grandi inondazioni del fiume e nei 20 anni successivi Sukaphaa fece esplorare le zone circostanti; nel 1252 si trasferirono nella zona dell'odierna Sibsagar, dove stabilirono la capitale del regno.\nL'esercito non aveva alcuna donna al seguito e i guerrieri cominciarono a mescolarsi con le etnie locali, dando vita a una popolazione multietnica. La lingua ahom fu a lungo parlata quasi esclusivamente a corte, e si \u00e8 conservata in seguito solo nei documenti ufficiali del regno, mentre la maggioranza dei popolani continu\u00f2 a parlare le lingue di altre etnie. La lingua and\u00f2 dunque in disuso e questo \u00e8 il motivo per cui i discendenti degli Ahom sono classificati come assamesi. Tra i gruppi etnici sottomessi nella zona vi furono i Borahi, che parlavano una lingua del ceppo tibeto-birmano, mentre tra gli alleati vi furono quelli provenienti dalla zona dell'odierna Moran, che mantennero l'indipendenza. \nLa dinastia Ahom si consolid\u00f2 nei primi secoli del regno e si espanse ai danni delle trib\u00f9 della regione finch\u00e9 non si scontr\u00f2 con gli interessi dell'Impero Moghul, che tra il 1527 e il 1682 tent\u00f2 invano per 17 volte di sottomettere il Regno Ahom. Il pi\u00f9 famoso condottiero distintosi nelle guerre contro i Moghul fu Lachit Barphukan, conosciuto tra gli Ahom come un eroe nazionale, che guid\u00f2 l'esercito nella vittoriosa battaglia di Saraighat del 1671. Dopo aver definitivamente allontanato la minaccia dei Moghul, ebbe inizio un periodo di gravi conflitti interni che ebbero fine durante il regno di Rudra Singha, il pi\u00f9 famoso dei sovrani Ahom. Le campagne militari da lui intraprese espansero enormemente i confini del regno, che arrivarono a coprire la maggior parte dell'Assam; i progetti di ingegneria civile e le riforme sociali da lui promosse garantirono inoltre il periodo di maggior prosperit\u00e0 nella storia degli Ahom.\nAlla sua morte, avvenuta nel 1724, ebbe inizio un periodo di progressivo declino che culmin\u00f2 nella crisi del 1817, quando una lotta interna port\u00f2 il re Ahom a chiedere l'intervento dei birmani di re Bodawpaya della dinastia Konbaung. I birmani ristabilirono la pace invadendo l'Assam per due volte e nel periodo successivo gli Ahom pagarono tributi alla corte di Amarapura. L'espansionismo del regno birmano fu il motivo per cui i britannici, che stavano portando a termine la colonizzazione dell'India, intrapresero nel 1824 la prima guerra anglo-birmana. Il conflitto vide la vittoria degli europei e si concluse nel 1826 con il trattato di Yandabo, con cui i birmani, oltre all'Assam, cedettero Manipur, l'Arakan e il Tenasserim.\nI discendenti.\nGli Ahom furono tra i protagonisti nell'unificazione dell'Assam e i loro discendenti sono classificati assamesi. Il termine \"assamese etnico\" \u00e8 assegnato dal governo indiano a coloro i quali parlano la lingua assamese nella valle del Brahmaputra. Secondo Ethnologue, sono circa 8 milioni i discendenti degli Ahom, la maggior parte dei quali si trova nei distretti dell'Assam di Golaghat, Jorhat, Sibsagar, Dibrugarh, Tinsukia, Lakhimpur e Dhemaji, nonch\u00e9 nel distretto di Lohit in Arunachal Pradesh.\nLingua.\nla lingua ahom, \u00e8 parlata da circa 400-500 persone della classe sacerdotale. Fu rivitalizzata da organizzazioni Ahom creando diverse scuole nell'Assam settentrionale e sono in procinto di partire diversi piani di nuove scuole in tutto l'Assam. \nLa lingua Ahom ha un suo proprio alfabeto (Alfabeto Ahom)."}
{"id": "5767082", "revid": "712828", "url": "https://it.wikipedia.org/wiki?curid=5767082", "title": "Sawatari", "text": ""}
{"id": "5767083", "revid": "287204", "url": "https://it.wikipedia.org/wiki?curid=5767083", "title": "Tim Tolkien", "text": "Biografia.\n\u00c8 il bisnipote del celebre scrittore J. R. R. Tolkien. \u00c8 cresciuto nel villaggio di Hughenden Valley e ha studiato presso la Royal Grammar School, High Wycombe. Si \u00e8 laureato in belle arti (scultura) presso l'Universit\u00e0 di Reading nel 1981.\nOpere.\nTolkien ha anche intrapreso la riprogettazione del Lea Hall railway station a Birmingham con Eric Klein Velderman e completato nel 1998)"}
{"id": "5767084", "revid": "712828", "url": "https://it.wikipedia.org/wiki?curid=5767084", "title": "Ugaki", "text": ""}
{"id": "5767085", "revid": "775504", "url": "https://it.wikipedia.org/wiki?curid=5767085", "title": "France Info", "text": "France Info \u00e8 una radio francese all-news fondata nel 1987 da Roland Faure e J\u00e9r\u00f4me Bellay. Fa parte del gruppo di Radio France, l'ente pubblico francese di diffusione radiofonica.\nLa radio trasmette 24 ore al giorno notiziari, le sue trasmissioni sono anche disponibili in streaming.\nDescrizione.\nNata il 1\u00ba giugno del 1987, dal punto di vista storico \u00e8 la prima radio francese di news.\nLa sede centrale \u00e8 a Parigi, ma la radio dispone anche di sedi distaccate a Lione, Marsiglia e Tolosa e si appoggia a France Bleu per le informazioni locali riguardanti le altre regioni francesi.\nA maggio 2014 Laurent Guimier \u00e8 stato nominato direttore della radio da Mathieu Gallet, presidente di Radio France.\nDal 29 agosto 2016 rinnova logo e jingle in occasione della nascita dell'omonimo canale all-news, realizzato in collaborazione con France T\u00e9l\u00e9visions, France 24, INA e Radio France, avvenuta il 1\u00ba settembre successivo."}
{"id": "5767090", "revid": "33689", "url": "https://it.wikipedia.org/wiki?curid=5767090", "title": "Iofonte", "text": "Biografia.\nIofonte vinse il secondo premio agli agoni drammatici nel 428 a.C., in cui Euripide arriv\u00f2 primo. Iofonte, come Aristofane riporta, avrebbe ricevuto l'aiuto del padre nelle sue poesie; secondo altre tradizioni molto discusse, Iofonte avrebbe citato in giudizio il padre per ottusit\u00e0 senile, il quale si sarebbe difeso declamando alcuni versi dell\"'Edipo a Colono\". Scrisse 50 drammi di cui si conservano pochi e brevi frammenti."}
{"id": "5767092", "revid": "614011", "url": "https://it.wikipedia.org/wiki?curid=5767092", "title": "Zidrou", "text": "Biografia.\nNato in Belgio, sceneggiatore di fumetti, nel 2013 ha pubblicato per l'editore Dargaud \"Pendant que le roi de Prusse faisait la guerre qui donc lui reprisait ses chaussettes?\" disegnato e colorato da Roger.\nOpere.\nFumetti.\nIn Italia sono stati pubblicati:"}
{"id": "5767093", "revid": "712828", "url": "https://it.wikipedia.org/wiki?curid=5767093", "title": "Sh\u016bkur\u014d Tsukishima", "text": ""}
{"id": "5767094", "revid": "124870458", "url": "https://it.wikipedia.org/wiki?curid=5767094", "title": "Rinaldo Amey", "text": "Biografia.\nFu un calciatore dell' dal 1903 al 1908, anno in cui dovette ritirarsi dal calcio giocato a causa di una distorsione al ginocchio sinistro occorsagli il 23 marzo durante una partita contro la avvenuta a Torino durante le eliminatorie del 1\u00ba Torneo Internazionale organizzato da \"La Stampa Sportiva\"."}
{"id": "5767095", "revid": "712828", "url": "https://it.wikipedia.org/wiki?curid=5767095", "title": "Riruka Dokugamine", "text": ""}
{"id": "5767096", "revid": "195739", "url": "https://it.wikipedia.org/wiki?curid=5767096", "title": "Llanhyfryddawelllehynafolybarcudprindanfygythiadtrienusyrhafnauole", "text": ""}
{"id": "5767097", "revid": "712828", "url": "https://it.wikipedia.org/wiki?curid=5767097", "title": "Yukio Hans Vorarlberna", "text": ""}
{"id": "5767098", "revid": "712828", "url": "https://it.wikipedia.org/wiki?curid=5767098", "title": "Jackie Tristan", "text": ""}
{"id": "5767099", "revid": "599013", "url": "https://it.wikipedia.org/wiki?curid=5767099", "title": "Giacinto Giubasso", "text": "Carriera.\nDopo aver militato con gli , si trasferisce al con i quali disputa 4 partite segnando una rete in campionato nella stagione 1928-1929; in quell'annata i granata ottennero un secondo posto perdendo la finale scudetto. Giubasso passa per due stagioni al , con cui disputa due campionati: nel primo si classifica al terzo posto in Serie B, mentre nel secondo vince il campionato ottenendo la promozione in Serie A\nContinua la propria carriera in Sicilia con la per poi tornare in Piemonte nel 1934 per giocare con il , calcando cos\u00ec nuovamente i campi di Serie B. Chiude la propria carriera giocando con la Unione Sportiva Balzolese e il Chivasso.\nHa totalizzato 69 presenze in Serie B."}
{"id": "5767100", "revid": "712828", "url": "https://it.wikipedia.org/wiki?curid=5767100", "title": "Giriko Kutsuzawa", "text": ""}
{"id": "5767101", "revid": "712828", "url": "https://it.wikipedia.org/wiki?curid=5767101", "title": "Moe Shishigawara", "text": ""}
{"id": "5767102", "revid": "287204", "url": "https://it.wikipedia.org/wiki?curid=5767102", "title": "IC 1727", "text": "IC 1727 \u00e8 un galassia spirale barrata (SB(s)m) situata nella costellazione del Triangolo distante circa 7 Megaparsec dalla Terra. La sua massa \u00e8 stimata essere di circa 10 miliardi di masse solari.\nSi trova a circa 85.000 anni luce da un'altra galassia spirale, NGC 672 con la quale interagisce gravitazionalmente. Infatti sono stati individuati filamenti di materia oscura che collegano i due oggetti.\nIC 1727 e NGC 672 costituiscono il Gruppo NGC 672/IC 1727 insieme a quattro galassie nane irregolari (AGC 110482, AGC 111945, AGC 111946 e AGC 112521)."}
{"id": "5767105", "revid": "1776051", "url": "https://it.wikipedia.org/wiki?curid=5767105", "title": "Ruggiero Maurigi", "text": "Biografia.\nDiscendente da un'antica famiglia germanica, arrivata in Sicilia al seguito di Federico II di Svevia, era figlio dell'avvocato generale della Cassazione Giuseppe, marchese di Castel Maurigi, e di Rosalia Staiti, dei baroni delle Chiuse.\nAppena diciassettenne \u00e8 volontario nell'insurrezione anti-borbonica che porta alla conquista di Palermo da parte dei garibaldini. Arruolatosi come ufficiale nell\"'esercito meridionale\" (come Garibaldi chiama i suoi uomini dal 4 giugno 1860), prende parte alle successive tappe della sua spedizione a Reggio Calabria, sull'Aspromonte e alla mancata presa di Roma del 1862, fermata a Mentana. Nella terza guerra d'indipendenza partecipa alla campagna di invasione del Trentino, arrivando al grado di maggiore e guadagnandosi una medaglia d'argento al V.M. per comportamento eroico a Bezzecca, ed \u00e8 in seguito in prima fila nelle campagne del 1867 e 1868 per la presa di Roma. \nDopo lo scioglimento del Corpo Volontari Italiani torna a Palermo, dove dal 1870 partecipa alla vita politica prima come consigliere comunale e provinciale, quindi deputato alla Camera per sette legislature non consecutive, dal 1874 al 1886 nel collegio di Trapani, poi dal 1891 al 1892 di Siracusa e dal 1897 al 1904 di Borgo a Mozzano. In occasione del cinquantenario della conquista della Sicilia del 1910 viene nominato senatore del Regno.\nFu anche Vicepresidente della Croce Rossa Italiana."}
{"id": "5767106", "revid": "86599", "url": "https://it.wikipedia.org/wiki?curid=5767106", "title": "Cratere Milton", "text": "Milton \u00e8 un cratere da impatto sulla superficie di Mercurio.\nIl cratere \u00e8 dedicato allo scrittore inglese John Milton."}
{"id": "5767115", "revid": "1543377", "url": "https://it.wikipedia.org/wiki?curid=5767115", "title": "HMAS Hobart (D63)", "text": "La HMAS \"Hobart\" era un incrociatore leggero della classe \"Leander\" della \"Royal Australian Navy\" (RAN). Impiegata nelle Indie Occidentali dalla Royal Navy prima della seconda guerra mondiale, venne trasferita alla RAN nel 1938 dopo la crisi di Monaco ed oper\u00f2 nel teatro del Pacifico partecipando anche alla Battaglia del Mar dei Coralli e alla campagna di Guadalcanal.\nCostruzione.\nLa nave faceva parte del secondo lotto di Leander, insieme ad altre due gemelle. La differenza principale consisteva nell'avere due sale caldaie separate che consentivano alla nave di non perdere la propulsione anche se una delle due fosse stata messa fuori uso. I due fumaioli, uno per ogni sala caldaie, erano la principale caratteristica distintiva rispetto alle navi del primo lotto. La nave venne impostata come HMS \"Apollo\" il 15 agosto 1933.\nAltre modifiche all'armamento con le due torri estreme da binate a trinate erano state programmate ma non vennero implementate dopo che i progettisti si resero conto che avrebbero influito negativamente sulla stabilit\u00e0 e sulla condotta del tiro. Come HMS \"Apollo\" venne immessa in servizio nel 1936 con il \"West Indies Squadron\" presso la North American and West Indies Station dove serv\u00ec fino al 1938.\nStoria.\nDopo l'arrivo alla RAN, venne impegnata pattugliando dapprima lo Stretto di Bass insieme ad una scorta di cacciatorpediniere, e poi il Golfo del Bengala ed il Mar d'Arabia, dove venne impiegata durante la campagna del Somaliland, distruggendo poi le installazioni portuali nella Somalia britannica mentre faceva parte della \"Forza del Mar Rosso\" insieme alla HMS \"Liverpool\".\nDopo la caduta del Somaliland la nave venne richiamata in patria ed impiegata, anche come ammiraglia della squadra australiana al posto della HMAS \"Canberra\", fino al suo dispiegamento nel Mediterraneo nel giugno 1941 in sostituzione della gemella HMAS \"Perth\". Scoppiata la guerra con il Giappone la nave torn\u00f2 in Australia dove per un periodo venne impiegata essenzialmente di scorta ai convogli, e insieme al cacciatorpediniere HMS \"Tenedos\", una delle navi che scort\u00f2 la corazzata HMS \"Prince of Wales\" durante il suo affondamento, il 3 febbraio 1942 raccolse i naufraghi della motonave \"Norah Moller\" affondata da tre bombardieri giapponesi."}
{"id": "5767124", "revid": "2152686", "url": "https://it.wikipedia.org/wiki?curid=5767124", "title": "Moby Zaz\u00e0", "text": "Moby Zaz\u00e0 \u00e8 una nave traghetto ro-ro passeggeri appartenente alla compagnia di navigazione italiana Moby Lines. Costruita nel 1982 come \"Olau Britannia\", fu inizialmente impiegata nei collegamenti tra Regno Unito e Paesi Bassi. In seguito prest\u00f2 servizio per altri operatori, principalmente la Color Line, che ne fu proprietaria dal 1990 al 2008 e la ribattezz\u00f2 \"Christian IV\". Dopo essere stata impiegata dal 2012 al 2015 come nave alloggio con il nome di \"Wind Perfection\", nel dicembre 2015 fu acquistata da Moby Lines, che la mise in servizio tra Nizza e Bastia a partire dalla stagione estiva 2016.\nServizio.\nLa nave fu varata nel dicembre 1981 e consegnata alla proprietaria Olau Line nel maggio 1982. Battezzata \"Olau Britannia\" dalla principessa Margaret, fu messa in servizio sulla linea Sheerness - Vlissingen insieme alla gemella \"Olau Hollandia\". Il 25 agosto 1984 la \"Olau Britannia\", impegnata in un viaggio da Sheerness a Vlissingen con a bordo 951 passeggeri e 80 membri dell'equipaggio, entr\u00f2 in collisione con il ro-ro merci \"Mont Louis\". Non vi furono n\u00e9 morti n\u00e9 feriti, ma la \"Mount Louis\", che trasportava anche dei container contenenti carico radioattivo, affond\u00f2. I container furono in seguito recuperati senza perdite di materiale radioattivo.\nIn seguito la Olau Line ordin\u00f2 una coppia di navi di dimensioni maggiori, anch'esse chiamate \"Olau Hollandia\" e \"Olau Britannia\". La seconda \"Olau Britannia\" prese il posto dell'originale nel maggio 1990: gi\u00e0 qualche mese prima, nell'ottobre 1989, la nave era stata venduta alla compagnia norvegese Fred Olsen, alla quale fu consegnata una volta terminato il servizio per la Olau Line. Rinominata \"Bayard\" e passata sotto bandiera norvegese, a giugno 1990 la nave entr\u00f2 in linea tra Kristiansand e Hirtshals (Danimarca); in seguito l'approdo in Norvegia fu spostato a Oslo. A fine 1990 il ramo traghetti della Fred Olsen fu acquisito dalla Color Line: la nave, rinominata \"Christian IV\" nel gennaio 1991, rimase in servizio sulla stessa rotta.\nNegli anni seguenti il traghetto rimase attivo nei collegamenti tra Danimarca e Norvegia, tornando alla linea Kristiansand - Hirtshals a partire dal 1994. Nel 1999 e nel 2005 la \"Christian IV\" fu sottoposta a dei lavori di ristrutturazione; nella seconda occasione furono aggiunte delle carenature a poppa. Nel 2008 la nave fu sostituita sulla sua linea dalla nuova \"Superspeed 1\", venendo fermata a Sandefjord a partire da marzo. Torn\u00f2 in servizio il mese successivo, quando sostitu\u00ec la \"Peter Wessel\", venduta a SNAV, sulla linea Larvik - Hirtshals, in attesa della consegna della \"Superspeed 2\". Venduta alla compagnia finlandese Stella Naves Russia OY per 13 milioni di Euro, la \"Christian IV\" termin\u00f2 il servizio per Color Line il 15 giugno, venendo posta in disarmo a Sandefjord e consegnata ai nuovi proprietari a luglio. Rinominata \"Julia\", la nave fu inserita su un nuovo collegamento tra Helsinki e San Pietroburgo a partire dal primo agosto.\nIl nuovo servizio fu di breve durata: gi\u00e0 ad ottobre la compagnia sospese i collegamenti, mettendo in disarmo la \"Julia\" a Helsinki, e il mese successivo la Stella Lines chiuse i battenti. La nave pass\u00f2 ai creditori della compagnia e fu messa in vendita, ma trov\u00f2 un compratore solo nel settembre 2009, quando fu acquistata dalla nuova compagnia irlandese Fastnet Line. A marzo 2010 la nave fu immessa sulla linea Cork - Swansea, dopo dei ritardi dovuti a problemi tecnici. Tuttavia, anche in questo caso la compagnia and\u00f2 incontro a difficolt\u00e0 economiche, che causarono l'interruzione del servizio a novembre 2011. L'anno seguente la Fastnet Line cess\u00f2 definitivamente le attivit\u00e0 e a marzo la \"Julia\" fu acquistata per 5 milioni di Euro dalla compagnia olandese C-bed, per essere convertita in un alloggio galleggiante per i lavoratori impegnati nell'installazione di turbine eoliche off-shore. Rinominata \"Wind Perfection\", fu sottoposta a estesi lavori di ristrutturazione per il nuovo impiego, che inizi\u00f2 a dicembre 2012 presso la wind farm di Anholt.\nAlla fine del 2015 la \"Wind Perfection\" fu venduta all'italiana Moby Lines. Rinominata \"Moby Zaz\u00e0\", pass\u00f2 di mano il 15 dicembre. In seguito part\u00ec per l'Italia per essere sottoposta a lavori di ristrutturazione prima dell'entrata in servizio, avvenuta nel giugno 2016, sulla rotta Nizza - Bastia. In alcune occasioni la nave si altern\u00f2 con la \"Moby Corse\" sul collegamento tra il porto corso e Genova. Il 13 agosto, mentre la nave era in sosta nel porto di Nizza, si svilupp\u00f2 un incendio in sala macchine. \nLa sera del 16 agosto, al traino del rimorchiatore Maria Onorato, part\u00ec dal porto di Nizza alla volta di Napoli, per le necessarie riparazioni. Torn\u00f2 in servizio l'anno seguente, venendo impiegata sui collegamenti tra Bastia e Genova o Livorno.\nNell'estate 2018 \u00e8 impiegata in coppia con Moby Corse sulla Genova-Bastia e lo stesso avviene nell'estate 2019.\nDal 10 maggio 2020 al 22 Luglio 2020 la nave \u00e8 stata noleggiata dal governo italiano e usata come nave-quarantena per accogliere i migranti durante l'emergenza COVID-19.\nE ha operato nei seguenti porti Lampedusa, Porto Empedocle come nave quarantena per \u013e emergenza sbarchi\nDal 22 Luglio 2020 La nave lascia Porto Empedocle Perche ha terminato come nave quarantena per Migranti , e ha ripreso la tratta Genova- Bastia.\nNel luglio 2021 la nave effettua la rotta Civitavecchia-Cagliari ed \u00e8 stata oggetto di disservizi con la durata del viaggio arrivata fino a 17-18 ore, probabilmente a causa di un guasto ai motori, nonostante il quale la nave viene comunque utilizzata per il trasporto passeggeri viaggiando a soli 13 nodi."}
{"id": "5767127", "revid": "712828", "url": "https://it.wikipedia.org/wiki?curid=5767127", "title": "Yuzu Kurosaki", "text": ""}
{"id": "5767128", "revid": "712828", "url": "https://it.wikipedia.org/wiki?curid=5767128", "title": "Masaki Kurosaki", "text": ""}
{"id": "5767131", "revid": "110157", "url": "https://it.wikipedia.org/wiki?curid=5767131", "title": "Chiesa di San Gavino Martire (San Gavino Monreale)", "text": "La chiesa di San Gavino Martire \u00e8 situata in zona \"Nurazzeddu\", ai margini del paese di San Gavino Monreale, nella provincia del Sud Sardegna in Sardegna. Svolse il ruolo di parrocchia fino al 1580 e di cappella dell'attiguo camposanto fino al 1921. Dal 1957 \u00e8 custodita dalle Suore del Cenacolo Cuore Addolorato e Immacolato di Maria. Oltre a quel che rimane dell'originaria struttura gotica trecentesca, \u00e8 di un certo interesse per il fatto che nel 1981, il professor Francesco Cesare Casula individu\u00f2 sui quattro peducci pensili dell'abside i ritratti coevi della giudicessa Eleonora d'Arborea, di suo padre Mariano IV, del fratello maggiore Ugone III e del consorte Brancaleone Doria.\nStoria e descrizione.\nLa chiesa fu edificata da maestranze pisane nel 1347 all'inizio del giudicato di Mariano IV d'Arborea (1347-1375) - sicuramente per sua disposizione -, che, devoto al martire san Gavino, era solito soggiornare con la moglie Timbora e i figli Ugone, Beatrice, Eleonora nel vicino castello di Monreale. Il borgo di San Gavino Monreale si svilupp\u00f2 intorno alla chiesa. Fu consacrata nel 1387, mentre regnava Eleonora.\nIl prospetto principale mostra una sobria struttura quadrangolare con un piccolo campanile a vela, su cui si apre una bifora. L'interno \u00e8 rettangolare, a navata unica, sul modello delle basiliche francescane di Assisi e Cortona. Alcuni radicali rimaneggiamenti settecenteschi hanno messo in opera un nuovo strato di malta sui muri laterali, al fine di reggere in modo ottimale la volta a botte che prende il posto del primitivo tetto di legno a capriate. Rimangono solo due monofore ogivali, di cui una nell'abside.\nNegli anni cinquanta del Novecento \u00e8 stato rinnovato il pavimento che, secondo le voci popolari, nasconde una cripta, contenente i sepolcri degli ultimi sovrani arborensi de Serra Bas. Gli scrittori Bianca Pitzorno, Francesco Cesare Casula e il ricercatore sangavinese Antonio Casti ritengono possibile questa ipotesi.\nFu proprio il professor Casula, come detto, a scoprire, nei quattro peducci pensili calcarei dell'abside i ritratti degli ultimi giudici di Arborea: evento importante, poich\u00e9 soltanto di Mariano IV si conosceva un'immagine, in et\u00e0 giovanile, inserita nel polittico della chiesa di San Nicola (Ottana). Anche un frammento di affresco, nel monastero oristanese di Santa Chiara, mostra il ventiseienne Mariano, non ancora giudice, offrire il primogenito Ugone alla protezione della religiosa di Assisi. Il primo peduccio di sinistra rappresenta, dunque, in maniera realistica, il volto di Mariano, con scettro, corona e stemma (l'albero diradicato di Arborea). Seguono le effigi del figlio ed erede Ugone III (1375-1383), di Eleonora (1383-1404) (singolarmente con i capelli sciolti sulle spalle e, forse, una cicatrice sulla guancia destra) e del marito Brancaleone Doria. Tutte le raffigurazioni della famosa giudicessa sono \"di fantasia\" e posteriori alla sua morte (il soggetto di una di queste, addirittura, era Giovanna la Pazza)."}
{"id": "5767132", "revid": "990063", "url": "https://it.wikipedia.org/wiki?curid=5767132", "title": "Nexus 9", "text": "Il Nexus 9 \u00e8 un tablet con display da 8,9 pollici, ideato da Google e prodotto da HTC immesso nel mercato a partire da Novembre 2014 con sistema operativo Android Lollipop 5.0 (successivamente \u00e8 stato sostituito da Lollipop 5.0.1, Lollipop 5.1.1 poi Android 6.0.1 (Marshmallow) ed infine Android 7.1.1 (Nougat). \u00c8 il successore del Nexus 7 (2013).\nQuarto tablet della serie Google Nexus, \u00e8 il primo a montare Android Lollipop 5.0 assieme al Nexus 6 ed \u00e8 stato presentato il 31 ottobre 2014.\nUSB OTG.\nUtilizzabile per la connessione di dispositivi esterni come mouse, tastiera e\ndongle 3G esterno (per versioni che non lo supportano).\nSe opportunamente modificato tramite software, \u00e8 possibile utilizzare delle app capaci di montare\nanche dispositivi di archiviazione esterna, come pen-drive e hard disk.\nVersioni.\nIn Italia \u00e8 disponibile dal 15 Novembre 2014 in tre colorazioni (bianco, nero e sabbia) e in due tagli di memoria: \nSistema operativo.\nCome tutti i prodotti della linea Nexus di Google, anche il Nexus 9 si differenzia dagli altri tablet Android per l'assenza di personalizzazione dell'interfaccia grafica del sistema operativo da parte del produttore. Si avr\u00e0 cos\u00ec l'interfaccia nativa di Android. Questo, oltre ad una scelta di Google, pone la serie Nexus in testa come velocit\u00e0 di aggiornamento e supporto del sistema operativo rispetto a tutti gli altri dispositivi presenti sul mercato. Si avr\u00e0 in questo modo la versione di Android pi\u00f9 aggiornata del momento per il proprio dispositivo."}
{"id": "5767136", "revid": "712828", "url": "https://it.wikipedia.org/wiki?curid=5767136", "title": "Tatsuki Arisawa", "text": ""}
{"id": "5767137", "revid": "712828", "url": "https://it.wikipedia.org/wiki?curid=5767137", "title": "Keigo Asano", "text": ""}
{"id": "5767138", "revid": "712828", "url": "https://it.wikipedia.org/wiki?curid=5767138", "title": "Mizuiro Kojima", "text": ""}
{"id": "5767140", "revid": "712828", "url": "https://it.wikipedia.org/wiki?curid=5767140", "title": "Chizuru Honsh\u014d", "text": ""}
{"id": "5767143", "revid": "712828", "url": "https://it.wikipedia.org/wiki?curid=5767143", "title": "Jidanb\u014d Ikkanzaka", "text": ""}
{"id": "5767146", "revid": "4711", "url": "https://it.wikipedia.org/wiki?curid=5767146", "title": "Prima Guerra dello Schleswig", "text": ""}
{"id": "5767155", "revid": "712828", "url": "https://it.wikipedia.org/wiki?curid=5767155", "title": "Ririn", "text": ""}
{"id": "5767156", "revid": "712828", "url": "https://it.wikipedia.org/wiki?curid=5767156", "title": "Kur\u014ddo", "text": ""}
{"id": "5767157", "revid": "712828", "url": "https://it.wikipedia.org/wiki?curid=5767157", "title": "Nozomi Kuj\u014d", "text": ""}
{"id": "5767159", "revid": "180559", "url": "https://it.wikipedia.org/wiki?curid=5767159", "title": "Undine Gruenter", "text": "Biografia.\nEra la figlia della scrittrice Astrid Gehlhoff-Claes e del germanista Rainer Gruenter. Nonostante ci\u00f2, trascorse il primo anno e mezzo della sua vita in un orfanotrofio.\nStudi\u00f2 giurisprudenza, lettere e filosofia alle universit\u00e0 di Heidelberg, Bonn e Wuppertal, di cui il direttore di quest'ultima, fu all'epoca, suo padre. Si spos\u00f2 con lo studioso di lettere Karl Heinz Bohrer.\nNel 1986 ottenne la borsa di studi per lettere dello Stato federato tedesco della Renania Settentrionale-Vestfalia.\nDal 1987 visse a Parigi. Due mesi prima della sua morte (a causa di una sclerosi laterale amiotrofica), pot\u00e9 concludere l'ultimo romanzo \"Der verschlossene Garten\" (\"Il giardino chiuso\"). Il suo lascito si trova nell'archivio di lettere tedesche a Marbach sul Neckar"}
