{"id": "5905640", "revid": "287204", "url": "https://it.wikipedia.org/wiki?curid=5905640", "title": "Noir scandinavo", "text": "Il noir scandinavo o letteratura poliziesca scandinava, anche chiamato noir nordico, \u00e8 un genere letterario che comprende la letteratura poliziesca scritta in Scandinavia con certe caratteristiche comuni, tipicamente con uno stile realistico con una vena oscura e moralmente complessa. Secondo il critico Barry Forshaw, \"La letteratura poliziesca nordica porta con s\u00e9 un'impronta pi\u00f9 rispettabile... di fiction di genere simile prodotte in Gran Bretagna o negli Stati Uniti d'America\". Il linguaggio, gli eroi e le ambientazioni sono 3 elementi comuni del genere, che \u00e8 caratterizzato da uno stile di scrittura semplice e diretto senza metafore.\nI romanzi sono spesso del sottogenere \"poliziesco procedurale\", concentrandosi sul monotono lavoro della polizia giorno dopo giorno, tuttavia non coinvolgendo sempre l'investigazione simultanea di diversi crimini. Gli esempi includono la trilogia \"Millennium\" di Stieg Larsson, e la serie di Henning Mankell incentrata sul detective Kurt Wallander.\nCaratteristiche comuni.\nAlcuni critici dell'Economist attribuiscono il successo del genere a uno stile distintivo e attraente, \"realistico, semplice e preciso... e nudo delle parole non necessarie\". I loro protagonisti sono tipicamente detectives logorati da preoccupazioni e lungi dall'essere semplicemente eroici.\nLe trame sono influenzate anche dal sistema economico e sociale della Scandinavia dove l'apparente uguaglianza, la giustizia sociale e il liberalismo del modello nordico coprono segreti oscuri e odi nascosti. La \"trilogia Millennium\" di Stieg Larsson, per esempio, si occupa di misoginia, stupro e violenza contro le donne, mentre il romanzo \"Assassino senza volto\" di Henning Mankell si concentra sul fallimento della Svezia nell'integrare la popolazione di immigrati.\nAutori.\nAutori come Henning Mankell, Mari Jungstedt, Kjell Eriksson, Kerstin Ekman, H\u00e5kan Nesser, \u00c5ke Edwardson, Helene Tursten, Maj Sj\u00f6wall e Per Wahl\u00f6\u00f6, \u00c5sa Larsson, G\u00f6ran Lundin, Liza Marklund, Stieg Larsson, Leif GW Persson, Camilla L\u00e4ckberg, Majgull Axelsson, P. C. Jersild, Annika Bryn, Mons Kallentoft, LiseLotte Divelli, Robert Karjel, Karin Alvtegen, Arne Dahl (tutti svedesi), Pernille Rygg, Anne Holt, Karin Fossum, Jo Nesb\u00f8, Hans Olav Lahlum, Gunnar Staalesen (tutti norvegesi), Jussi Adler-Olsen, Michael Larsen, Leif Davidsen e Peter H\u00f8eg (danesi) hanno contribuito alla creazione e all'istituzione del genere.\nIl noir scandinavo in televisione.\nIl Noir scandinavo (o come viene pi\u00f9 spesso definito \"Nordic Noir\") \u00e8 un sottogenere del giallo televisivo e una tendenza recente della serialit\u00e0 televisiva contemporanea di genere crime. Questo filone nasce nella regione della Scandinavia e si sviluppa a partire dal 2005 con l'uscita della serie televisiva svedese \"Wallander\", consolidandosi negli anni successivi con la serie danese \"The Killing\" e la co-produzione dano-svedese \"The Bridge.\" Il Nordic Noir diffusosi all'interno della serialit\u00e0 televisiva scandinava, e non solo, \u00e8 il frutto di una sinergia tra produzione (industrie letteraria, cinematografica e televisiva) e pubblico. Secondo alcuni studiosi, il pubblico \u00e8 attratto dalla dissonanza che si viene a creare nel racconto tra la quotidianit\u00e0 della societ\u00e0 rappresentata e la violenza dell'atto criminale. \nIl Nordic Noir e le sue specifiche strategie estetico-narrative si dimostrano subito un fenomeno transnazionale, costruito sulla logiche della glocalizzazione. La rappresentazione delle specificit\u00e0 sociali e culturali dei paesi scandinavi e delle loro identit\u00e0 locali, cio\u00e8, \u00e8 un elemento fondamentale della crescente popolarit\u00e0 internazionale di queste serie televisive. L'influenza del Nordic Noir va ben oltre la zona scandinava e riflette gli effetti della globalizzazione, della migrazione e dell\u2019aumento dell\u2019integrazione europea e non. Diverse serie televisive europee e nord americane hanno infatti assorbito gli stilemi del Nordic Noir, apportando per\u00f2 delle modifiche e inserendo altre caratteristiche tipiche di generi differenti. Un esempio \u00e8 la rinuncia al naturalismo in favore dell\u2019aggiunta di elementi sovrannaturali e fantascientifici (\"Stranger\" \"Things\", \"Dark\").\nIl Nordic Noir si contraddistingue per la ricorrenza di alcuni elementi:\nIl noir scandinavo in Italia.\nLa casa editrice Marsilio Editori, che gi\u00e0 pubblicava in passato sotto la collana \"Farfalle\" romanzi di diversi autori scandinavi, a seguito del grande successo ottenuto con la trilogia Millennium di Stieg Larsson (poi divenuta una serie grazie a David Lagercrantz), ha creato una collana, denominata \"Giallosvezia\", dedicata alla pubblicazione di romanzi noir nordici. A dispetto del nome della collana i romanzi non sono quindi solamente di autori svedesi, ma di tutto il noir nordico, comprendente gran parte degli autori sopra menzionati."}
{"id": "5905643", "revid": "287204", "url": "https://it.wikipedia.org/wiki?curid=5905643", "title": "Domizio Panini", "text": "Biografia.\nIntraprese gli studi classici al ginnasio di Asola, al liceo classico di Brescia, quindi all'Universit\u00e0 di Pavia, diventando uno dei cultori della scienza idraulica. Trascorse buona parte della sua vita a Redondesco.\nOggetto dei suoi studi fu soprattutto il lago di Garda ed approfond\u00ec le sue ricerche sui deflussi del fiume Mincio. I suoi primi studi furono pubblicati sul \"Bollettino del Consorzio Agrario\" di Mantova nel 1890 e su \"Pro Patre Benaco\" nel 1891.\nTra le opere idrauliche da lui eseguite si ricordano il ponte Leone sul torrente Tartaro tra Mosio e Redondesco, la chiusa sul fiume Chiese tra Barchi e Asola e lo studio cartografico delle colline moreniche intorno a Solferino.\nMor\u00ec nel 1909."}
{"id": "5905644", "revid": "111002894", "url": "https://it.wikipedia.org/wiki?curid=5905644", "title": "Livia Nannini Costantini", "text": "Biografia.\nDi questa cantante ci sono pervenute pochissime notizie biografiche; sappiamo che nacque a Bologna verso il 1680 e che l'anno di morte dovrebbe potersi collocare attorno al 1750.\nLa famiglia era di origine bolognese, Livia era figlia di Giovanni Nannini, pare collegato in qualche modo alla Corte di Mantova e di Margherita, forse cantante anche lei; aveva due sorelle, il soprano Lucia Vittoria Nannini ed il soprano Francesca Nannini e pare che le tre sorelle fossero tutte conosciute col soprannome di \"Le Polacchine\", tanto che c'\u00e8 una certa confusione fra gli storici della musica al riguardo. Secondo lo storico italiano Francesco Saverio Quadrio c'erano addirittura quattro cantanti conosciute come \"Le Polacchine\".\nCarriera.\nAnche della sua preparazione musicale non si hanno notizie: gli inizi della sua carriera furono a Napoli, dove riport\u00f2 i primi successi. Si hanno notizie della stagione teatrale napoletana 1697-1698, ricordata come memorabile in quanto il re aveva fatto allestire scene bellissime e assunto nuovi cantanti, fra i quali la Nannini. Dal 1700 al 1705 circa la sua carriera fu intensa; in questo periodo sembrava affermarsi particolarmente nel genere comico e fu in questi anni che conobbe e collabor\u00f2 con alcuni fra i pi\u00f9 famosi cantanti dell'epoca quali Nicol\u00f2 Grimaldi, detto Nicolini, Matteo Sassano, detto Matteuccio, Vittoria Tarquini, detta \"la Bombace\", Maria Maddalena Musi, detta \"la Mignatti\", che sar\u00e0 per lungo tempo sua rivale, il celebre castrato napoletano Nicola Paris, detto \"Nicolino\" e il basso Giovanni Battista Cavana.\nNel 1697 fu Virginia in \"La Caduta de' Decemviri\", nel 1698 \"Muzio Scevola\", nel 1700 interpret\u00f2 Livio nella \"Eraclea\" e cant\u00f2 ne \"Il Pastor di Corinto\", entrambe di Alessandro Scarlatti. A Napoli nel 1702 si esib\u00ec in \"Tiberio imperatore Oriente\" e in \"Semiramide\" a Modena, dove in segno di apprezzamento le fu dedicato un sonetto in suo onore.\nTorn\u00f2 ancora a Napoli per interpretare la parte di Bellina ne \"Il Pi\u00f9 Fedel tra i vassalli\" di Aldrovandini, nel 1705.\nNel 1709 ci fu una breve parentesi nella sua intensa attivit\u00e0 perch\u00e9 Livia si spos\u00f2, a Vienna, con il famoso attore Angelo Costantini, affermato interprete dell'allora nascente Commedia dell'arte, per il quale si trattava del secondo matrimonio.\nNel 1710 cant\u00f2 ne \"Gli amanti generosi\" di Francesco Mancini con Nicolini a Genova e nel 1713 si esib\u00ec in \"Cassandra Indovina\" di Fago. Nello stesso anno col collega e compagno preferito nel genere comico, il basso Cavana, si esib\u00ec in \"Basilio, re d'Oriente\" di Nicola Porpora e cant\u00f2 gli \"intermezzi comici\" di Domenico Sarro inseriti ne \"Il Comando non inteso ed ubbidito\" di Antonio Lotti presso il Teatro dei Fiorentini.\nDresda.\nAlcune fonti indicano che nel 1716 si sia spostata a Madrid nel con la troupe dei Costantini, ma \u00e8 pi\u00f9 probabile, secondo altre, che sia andata a Dresda, anche perch\u00e9 in Germania si stavano raccogliendo, proprio in quel periodo i migliori cantanti d'Europa: Senesino, Santa Stella, Margherita Durastanti, Vittoria Tesi, Giuseppe Maria Boschi, Francesco Guicciardi.\nNel 1717 entr\u00f2 a far parte della loro compagnia di canto interpretando, fra le altre opere,\"Gli odii delusi dal sangue\" e Vespetta in \"Giove in Argo\" di Lotti. La data ufficiale della sua permanenza a Dresda \u00e8 il 1718, a quanto riportano gli archivi. La Polacchina rimase con loro fino al 1720 fino allo scioglimento della compagnia in quanto i castrati Senesino e Berselli avevano insultato il compositore Johann David Heinichen. Nel 1724 sembra che sia ritornata con il marito a Verona, dove per\u00f2 doveva sopravvivere con una pensione piuttosto bassa e pertanto la sua permanenza qui non dur\u00f2 a lungo.\nFra l'altro nel frattempo le sue caratteristiche musicali erano maturate ed i soli ruoli comici le andavano stretti in quanto si era dimostrata all'altezza di interpretare anche personaggi drammatici.\nLondra e H\u00e4ndel.\nProbabilmente fu per questo motivo che H\u00e4ndel la not\u00f3 e la ingaggi\u00f2 per la stagione 1725-1726 a Londra. \u00c8 possibile che il compositore avesse sentito cantare la Nannini a Dresda nel 1719. Qui ritrov\u00f2 il suo collega di Dresda Senesino e cant\u00f2 come Matilde in Ottone e il 12 marzo 1726 fu una delle interpreti della prima di Scipione al King's Theatre di Londra con la Cuzzoni, il castrato Antonio Baldi ed il basso Giuseppe Maria Boschi.\nNel frattempo, il vecchio Angelo Costantini si esibiva anche nella capitale britannica, mentre per Livia si avvicinava la fine della sua carriera, forse lo segu\u00ec a Parigi nel 1729, data dalla quale non abbiamo pi\u00f9 notizie della cantante."}
{"id": "5905648", "revid": "38120", "url": "https://it.wikipedia.org/wiki?curid=5905648", "title": "Comic Cavalcade", "text": "Comic Cavalcade fu un fumetto antologico pubblicato dalla DC Comics dal 1942 al 1954.\nLa maggior parte degli editori statunitensi dei fumetti della Golden Age degli anni '30 e '40 pubblicavano titoli antologici che presentavano una varier\u00e0 di personaggi, solitamente una star - come Lanterna Verde in \"All-American Comics\" o Wonder Woman in \"Sensation Comics\". \"Comic Cavalcade\", tuttavia, present\u00f2 entrambi questi noti personaggi cos\u00ec come fecero per Flash, protagonista di un suo fumetto e dello spin-off \"All-Flash\".\nInizialmente di 96 pagine, \"Comic Cavalcade\" era di circa una volta e mezza pi\u00f9 lungo di un fumetto medio dell'epoca, e fu messo al prezzo di 15 centesimi, quando un fumetto medio veniva 1 centesimo. Molte storie di \"Comic Cavalcade\" furono ideate anche da altri che non fossero gli scrittori regolari dei personaggi, per motivi di scadenza. Lo scrittore di Batman, Bill Finger, per esempio, scrisse occasionalmente le storie di Flash per \"Comic Cavalcade\", mentre lo scrittore regolare delle storie di Flash, Gardner Fox pot\u00e9 dedicarsi ad altri progetti.\nUn personaggio non supereroe ricorrente nella testata fu lo strillone Johnny Peril. Le sue radici, precedenti a questa prima comparsa, vennero da una storia esterna \"Just a Story\" nel n. 15 (luglio 1946), dello scrittore-artista Howard Purcell. Nel n. 22 (settembre 1947), la serie antologica \"Just a Story\" vide Peril come, generalmente, un testimone o un narratore piuttosto che parte integrante della narrazione. Con questo numero, il titolo della serie divenne \"Johnny Peril Tells Just a Story\", poi cambiato in \"Johnny Peril's Surprise Story\", quando Johnny divenne l'eroe da due pugni della finch\u00e9 la serie non termin\u00f2 con il n. 29 (novembre 1948).\nIl personaggio ricomparve in una sua serie in \"All-Star Comics\", \"Danger Trail\", e \"Sensation Comics\" nel corso del 1953. Ritorn\u00f2 nella Silver Age nel 1958 in \"The Unexpected\".\nInizialmente pubblicato quadrimestralmente, la serie divenne bimestrale dal n. 14 (aprile/maggio 1946). Fu completamente rinnovata con il n. 30 (dicembre/gennaio 1948), diventando un fumetto a tema humor animalesco mentre i supereroi perdevano popolarit\u00e0 nell'epoca post-guerra. A caratterizzarlo fu il film animato \"The Fox and the Crow\" dell'animatore Frank Tashlin, insieme alle creazioni cartonista Woody Gelman, \"The Dodo and the Frog\" e \"Nasty Squirrel\". La lunghezza dell'albo questa volta fu ridotto a 76 pagine.\nCi fu riferimento successivamente nella serie DC degli anni '70 \"Cancelled Comic Cavalcade\"."}
{"id": "5905650", "revid": "1305772", "url": "https://it.wikipedia.org/wiki?curid=5905650", "title": "Everyday is a Winding Road", "text": "Everyday is a Winding Road \u00e8 il secondo singolo della musicista americana Sheryl Crow estratto dall'album omonimo del 1996.\nIl brano.\nSi \u00e8 classificato all'11\u00ba posto nella classifica Billboard Hot 100 negli Stati Uniti, al 12\u00ba posto nella Official Singles Chart nel Regno Unito e al 1\u00ba posto in Canada. Neil Finn il cantante dei Crowded House \u00e8 ai cori mentre Paul Hester, altro membro del gruppo, ha dato l'ispirazione per il brano.\nVideo.\nNel video musicale del brano, diretto da Peggy Sirota e girato a New York in color seppia, si vede un aeroplanino che vola da una persona all'altra attraverso la citt\u00e0 e Sheryl su un'altalena che canta."}
{"id": "5905652", "revid": "71433", "url": "https://it.wikipedia.org/wiki?curid=5905652", "title": "El bot\u00f3n de n\u00e1car", "text": ""}
{"id": "5905663", "revid": "438678", "url": "https://it.wikipedia.org/wiki?curid=5905663", "title": "Scooby-Doo! e il Festival dei vampiri", "text": "Scooby-Doo e il festival dei vampiri (\"Scooby-Doo! Music of The Vampire\") \u00e8 un film di animazione del 2012, diretto da David Block, basato sui personaggi di Scooby-Doo.\nProdotto dalla Warner Bros. Animation, \u00e8 stato distribuito negli Stati Uniti il 13 marzo 2012, mentre in Italia \u00e8 andato in onda in prima TV su Boomerang il 15 aprile 2016.\nTrama.\nDurante la soluzione di un caso nelle fogne, dopo aver fermato un gigantesco uomo-insetto, Velma vede il resto della gang stressato per via di tutti i casi risolti ultimamente e decide di organizzare una vacanza per lasciarli rilassare. Il loro radar per i misteri, per\u00f2, pare non volergli dare tregua: infatti al loro arrivo a Petit Chauve Sourie Ville, una cittadina della Louisiana, patria del celebre cacciatore di vampiri Abraham Van Helsing, dove si sta tenedo un festival tutto dedicato ai vampiri, Lord Valdronya, un \"succhiasangue\" millenario viene involontariamente svegliato dal suo lungo sonno. La gang dovr\u00e0 impedire al mostro di catturare Daphne per farla diventare sua moglie, cos\u00ec da completare la maledizione e, allo stesso tempo, vedersela con un gruppo di attori molto superstiziosi, alcuni manifestanti insistenti che cercano di far chiudere il festival, uno scrittore sull'orlo del fallimento e una direttrice scontrosa che cercano tutti di approfittarsi della situazione. Ma non tutto \u00e8 come sembra, e un colpo di scena attende la Scooby Gang."}
{"id": "5905671", "revid": "830939", "url": "https://it.wikipedia.org/wiki?curid=5905671", "title": "Mari Jungstedt", "text": "Jungstedt ha lavorato come reporter nella radio e nella televisione pubblica nazionale svedese, e un presentatore occasionale del talk show F\u00f6rkv\u00e4ll di TV4.\nI suoi primi cinque romanzi sono ambientati sull'isola di Gotland e hanno come protagonisti il detective Anders Knutas e il giornalista Johan Berg. Due dei suoi romanzi sono diventati film per la televisione svedese, e il suo lavoro \u00e8 stato tradotto in inglese da Tiina Nunnally. Nel 2012, il suo libro \"The Dead of Summer\" \u00e8 stato rilasciato negli Stati Uniti d'America dalla casa editrice Stockholm Text.\nMari Jungstedt vive a Stoccolma. Suo marito \u00e8 di Visby, Gotland, e passano l'estate in Gotland."}
{"id": "5905674", "revid": "878222", "url": "https://it.wikipedia.org/wiki?curid=5905674", "title": "Surkhan Darya", "text": "Il Surxondaryo o Surkhan Darya (in usbeco \"Surxondaryo\"; in russo \u0421\u0443\u0440\u0445\u0430\u043d\u0434\u0430\u0440\u044c\u044f, \"Surkhandar'ja\") \u00e8 un fiume del Tagikistan e dell'Uzbekistan. \u00c8 un affluente di destra dell'Amu Darya.\nGeografia.\nNasce sui pendii meridionali dei monti Gissar nella provincia tagika di Nohiyahoi tobei Jumhurii, a una cinquantina di chilometri a nord-ovest di Dushanbe, capitale del paese, con il nome di Karatag. Fin dalla sorgente, adotta la direzione del sud, direzione che manterr\u00e0 lungo tutto il suo percorso. Abbandona il territorio tagiko a circa 70 chilometri dalla sorgente per entrare in Uzbekistan. Il suo corso misura circa 250\u00a0km. In Uzbekistan, attraversa la regione amministrativa di Surkhan-Daria (\"Surxondaryo Viloyati\"), bagna la citt\u00e0 di Denov alla confluenza con il Sangardak, infine si dirige verso la frontiera afghana. Confluisce con l'Amu Darya a Termez.\nIdrologia.\nNel suo corso superiore, il Surkhan Darya \u00e8 un fiume carico di acque, ben alimentato dalle precipitazioni dei monti Gissar, soprattutto dopo lo scioglimento delle nevi. La sua portata presso la frontiera uzbeka, misurata tra il 1961 e il 1990, \u00e8 di 34 metri cubi al secondo. Raggiunge i 50 metri cubi in seguito, a Manguzar, al termine del suo percorso di montagna. Pi\u00f9 a valle, la sua portata diminuisce fortemente a causa dell'utilizzo delle sue acque per l'irrigazione di vaste superfici agricole, a nord e a nord-ovest di Termez.\nRegime.\nIl suo regime \u00e8 prettamente di tipo nivale con piene primaverili, vale a dire da aprile a giugno compresi. Il periodo di magra si registra tra la fine dell'estate e gli inizi dell'inverno, da agosto a ottobre, con un minimo in settembre.\nLa portata a Manguzar.\nLa portata del Surkhan Darya \u00e8 stata misurata per 58 anni (1932-1989) a Manguzar, localit\u00e0 uzbeka della regione di Surkhan-Daria situata poco a monte della sua confluenza con l'Amu Daria.\nA Manguzar, la portata media annuale registrata durante questo periodo \u00e8 stata di 50,70 m\u00b3/s su una superficie di 13.500\u00a0km\u00b2."}
{"id": "5905677", "revid": "438678", "url": "https://it.wikipedia.org/wiki?curid=5905677", "title": "Scooby-Doo! e il mistero del granturco", "text": "Scooby-Doo e il mistero del granturco (\"Scooby-Doo! Spooky Scarecrow\") \u00e8 un episodio speciale in DVD della serie animata Scooby-Doo. \u00c8 preceduto da \"Scooby Doo - In vacanza con il mostro\". Questi episodi speciali sono stati creati con l'utilizzo della tecnica d'animazione usata anche negli ultimi film in DVD della serie. Ad esso segue \"Scooby-Doo - La minaccia del cane meccanico\".\nTrama.\nLa gang decide di passare Halloween a Crobb Corners, una suggestiva cittadina in cui i festeggiamenti si fanno in grande. Purtroppo, per\u00f2, la Mystery Inc. si trova nel bel mezzo di una disputa tra cittadini e il sindaco causata dall'apparizione della leggenda del luogo, lo spaventapasseri Cornfield Clem, il quale minaccia il paese."}
{"id": "5905690", "revid": "767487", "url": "https://it.wikipedia.org/wiki?curid=5905690", "title": "Woodstock (Maryland)", "text": "Woodstock \u00e8 un unincorporated area degli Stati Uniti d'America, nello stato del Maryland, nella Contea di Howard. Al censimento del 2010 contava 6.986 abitanti."}
{"id": "5905693", "revid": "767487", "url": "https://it.wikipedia.org/wiki?curid=5905693", "title": "The Social Highwayman (film 1916)", "text": "The Social Highwayman \u00e8 un film muto del 1916 diretto e interpretato da Edwin August.\nTratto da una storia di Elizabeth Phipps Train, il lavoro teatrale \"A Social Highwayman\" di Mary Stone da cui prende spunto il film, debutt\u00f2 al Garrick Theatre di Broadway il 24 settembre 1895.\nTrama.\nLa madre di Curtis, una povera contadina italiana, deve rubare per vivere. Il suo modo di vivere in maniera criminale per\u00f2 si trasmette anche al figlio che un giorno viene sorpreso e catturato proprio da suo padre, un nobile inglese. Curtis riesce per\u00f2 a fuggire. Qualche tempo dopo, negli Stati Uniti, il giovane \u00e8 diventato un uomo importante ma la sua nuova posizione sociale non gli impedisce di continuare la sua carriera criminale. Curtis ruba ai ricchi per donare ai poveri, ma la sua strana filantropia terrorizza la cerchia degli amici che si rivolgono alla polizia che metter\u00e0 fine alle sue gesta, uccidendolo.\nProduzione.\nIl film fu prodotto dalla Shubert Film Corporation.\nDistribuzione.\nDistribuito dalla World Film, il film usc\u00ec nelle sale cinematografiche statunitensi il 17 aprile 1916.\nIl copyright del film, richiesto dalla World Film Corp., fu registrato il 25 aprile 1916 con il numero LU8148.\nNon si conoscono copie ancora esistenti della pellicola che viene considerata presumibilmente perduta."}
{"id": "5905695", "revid": "287204", "url": "https://it.wikipedia.org/wiki?curid=5905695", "title": "Steeplechase", "text": "Una steeplechase \u00e8 una gara ippica disputata su un percorso ad ostacoli. La gara nacque in Irlanda e si \u00e8 poi diffusa nel Regno Unito, in Canada, negli Stati Uniti d'America, in Australia e in Francia. Il nome deriva dalle prime gare in cui l'orientamento della corsa aveva come riferimento il campanile (in lingua inglese \"steeple\") di una chiesa, saltando recinzioni e fossati e, in generale, attraversando i numerosi ostacoli che si presentano in campagna. \nL'uso moderno del termine \"steeplechase\" differisce a seconda dei paesi. In Irlanda e nel Regno Unito si riferisce a gare disputate su percorsi dotati di grandi ostacoli fissi, mentre nel \"hurdling\" gli ostacoli sono pi\u00f9 piccoli. Nel resto del mondo, \"steeplechase\" viene usato per indicare qualsiasi corsa ippica ad ostacoli.\nIl pi\u00f9 famoso steeplechase \u00e8 il Grand National, gara disputata tutti gli anni all'Aintree Racecourse, a Liverpool, dal 1836 (la gara ufficiale venne disputata tre anni dopo). Nel 2014 aveva in palio premi complessivi per un milione di sterline.\nStoria.\nLo steeplechase nacque in Irlanda nel XVIII secolo come l'analogo cross country disputato con cavalli purosangue che andavano dal campanile di una chiesa a quello di un'altra e da qui il termine \"steeplechase\". La prima corsa ad ostacoli si dice sia stata il risultato di una scommessa, avvenuta nel 1752, tra Cornelius O'Callaghan e Edmund Blake, che percorsero quattro miglia (6.4\u00a0km) in un percorso cross country dalla chiesa di Buttevant a quella di St. Leger a Doneraile nella Contea di Cork in Irlanda. Un resoconto della gara si dice sia stato nella biblioteca del O'Brien del Dromoland Castle. La maggior parte dei primi steeplechase si sono disputati su percorsi di campagna (cross county), piuttosto che su una pista, e assomigliavano alle gare inglesi di \"cross country\" che si disputano oggi. La prima corsa steeplechase disputata su una pista preparata con recinzioni si \u00e8 svolta presso Bedford nel 1810, anche se una gara si era svolta a Newmarket, nel 1794, sulla distanza di un miglio, con ostacoli di 1,5 metri ogni quarto di miglio. Il primo English National Steeplechase di cui si abbia menzione ebbe luogo luned\u00ec 8 marzo 1830. La corsa, su una distanza di 6,4 km., venne organizzata da Thomas Coleman di St Albans, e venne disputata da Bury Orchard, Harlington, nel Bedfordshire, all'obelisco di Wrest Park, Bedfordshire. Il vincitore fu il capitano MacDowall su \"The Wonder\", di propriet\u00e0 di Lord Ranelagh, che vinse la gara con il tempo di 16 minuti e 25 secondi. Il resoconto della manifestazione apparve nelle edizioni di maggio e luglio di \"Sporting Magazine\" nel 1830."}
{"id": "5905708", "revid": "38120", "url": "https://it.wikipedia.org/wiki?curid=5905708", "title": "Don Chisciotte (romanzo)", "text": ""}
{"id": "5905709", "revid": "287204", "url": "https://it.wikipedia.org/wiki?curid=5905709", "title": "Prima Lega 1932-1933 (calcio)", "text": "La Prima Lega 1932-1933 \u00e8 stata la 32\u00aa edizione del campionato svizzero di calcio di Prima Lega (seconda divisione). Le squadre partecipanti erano 18, suddivise in due gironi di 9 squadre ciascuno. La squadra vincitrice \u00e8 stata il FC Berna, promossa insieme al FC Locarno in Lega Nazionale 1933-1934.\nGruppo est.\nClassifica finale.\nLegenda:\nNote:\nGruppo ovest.\nClassifica finale.\nLegenda:\nNote:\nBibliografia.\nGiornali"}
{"id": "5905731", "revid": "1305772", "url": "https://it.wikipedia.org/wiki?curid=5905731", "title": "A Tree Grows in Brooklyn", "text": ""}
{"id": "5905732", "revid": "599013", "url": "https://it.wikipedia.org/wiki?curid=5905732", "title": "Herbie Flowers", "text": "Biografia.\nInizio carriera.\nChiamato a fare il militare nella RAF, svolse il servizio come musicista nella banda principale dell'Arma imparando a suonare la tuba. Dopo nove anni si conged\u00f2 nei primi anni sessanta e si guadagn\u00f2 da vivere unendosi ad alcune band di musica dixieland. Quando si appassion\u00f2 di jazz inizi\u00f2 a suonare il contrabbasso e nel 1965 si imbarc\u00f2 come musicista in una band a bordo del transatlantico Queen Elizabeth. A New York sent\u00ec per la prima volta un basso elettrico e appena pot\u00e9 se ne compr\u00f2 uno.\nGruppi rock e session man.\nNel 1969 fu uno dei primi membri del nuovo gruppo rock britannico Blue Mink assieme al cantante Roger Cook, con il quale scrisse diversi brani. Nello stesso anno fu il bassista nell'album \"Space Oddity\" di David Bowie, con il quale avrebbe suonato anche nel 1973 per \"Diamond Dogs\". Lasci\u00f2 i Blue Mink nel 1974 per seguire Bowie nel tour promozionale dell'album. Entr\u00f2 quindi nei T. Rex, che lasci\u00f2 poco dopo per rientrare nei Blue Mink. Nel frattempo aveva maturato grande esperienza come session man, diventando uno dei bassisti rock pi\u00f9 ricercati. Tra gli altri artisti importanti con cui ha suonato vi sono Elton John, Lou Reed, David Essex, Allan Clarke, Al Kooper, Harry Nilsson e Cat Stevens. Si \u00e8 stimato che entro il 1980 abbia suonato in oltre 500 dischi, tra singoli ed LP. In particolare, a partire dalla met\u00e0 degli anni settanta trascorse circa tre mesi all'anno negli Stati Uniti per il suo lavoro di session man. Oltre che in ambito rock, fu impegnato anche nelle registrazioni di colonne sonore e con orchestre di musica classica.\nLavori solisti e gli Sky.\nI primi album di Flowers furono quelli attribuiti a lui e al batterista dei Blue Mink Barry Morgan: \"Bass Guitar And Percussion\" e \"Bass Guitar And Percussion - Volume 2\", usciti entrambi nel 1971. Il suo primo lavoro solista fu \"Plant Life\" del 1975, a cui fece seguito \"A Little Potty\" del 1980 e \"Herbie's Stuff\" del 1984, album che non ebbero successo commerciale.\nEbbero invece successo gli Sky, gruppo progressive/fusion al quale si un\u00ec, formato a fine anni settanta assieme ai chitarristi John Williams e Kevin Peek, al batterista Tristan Fry e al tastierista Francis Monkman. Flowers rimase con gli Sky fino a met\u00e0 degli anni novanta, continuando nel frattempo la carriera di session man."}
{"id": "5905733", "revid": "123514301", "url": "https://it.wikipedia.org/wiki?curid=5905733", "title": "Adrien Thomasson", "text": "Carriera.\nClub.\nIl 1\u00ba luglio 2015 viene acquistato dal per 800.000 euro e firma un contratto triennale con scadenza il 30 giugno 2018."}
{"id": "5905737", "revid": "1305772", "url": "https://it.wikipedia.org/wiki?curid=5905737", "title": "Above Suspicion", "text": ""}
{"id": "5905741", "revid": "1305772", "url": "https://it.wikipedia.org/wiki?curid=5905741", "title": "Angel on My Shoulder", "text": ""}
{"id": "5905742", "revid": "1480390", "url": "https://it.wikipedia.org/wiki?curid=5905742", "title": "Thomas L. Schumacher", "text": "Thomas L. Schumacher si era laureato nel 1966 presso la Cornell University, in seguito aveva studiato storia e teoria dell'architettura con Colin Rowe. \nEbbe un ruolo determinante nello sviluppo del Contestualismo, insieme a Colin Rowe, e per la sua profonda competenza sull'architettura razionalista italiana.\nStudi e carriera.\nDopo aver vinto la borsa di studio del \u201cPrize in Architecture\u201d promossa dall'Accademia Americana di Roma, nel 1967 si era trasferito a Roma, dove rimase fino al 1969, e aveva potuto coltivare la sua passione per la Citt\u00e0 Eterna.\nIn questo periodo aveva avuto modo di approfondire gli studi sulla cultura architettonica italiana fra le due guerre, frequentando archivi importanti che lo avevano condotto a nuove riflessioni sul rapporto fra il monumentalismo razionalista romano e il movimento del \u201cGruppo Como\u201d e in particolare Giuseppe Terragni.\nTornato a New York nel 1969 aveva lavorato nello studio di Ieoh Ming Pei e presso l'Istitute for Architecture and Urban Studies divenendo nel 1972 professore all'universit\u00e0 di Princeton. Nel 1978 pass\u00f2 all'universit\u00e0 della Virginia e nel 1984 all'universit\u00e0 del Maryland, College Park.\nOpere e scritti.\nI suoi scritti sono pubblicati su varie riviste fra cui:Oppositions, Casabella, Parametro, Architectural Design.\nAltre notizie.\nDopo la sua morte, avvenuta nel 2009, l'Universit\u00e0 del Maryland School of Architecture ha istituito una borsa di studio in suo onore per gli studenti che desiderano studiare a Roma."}
{"id": "5905744", "revid": "834", "url": "https://it.wikipedia.org/wiki?curid=5905744", "title": "Cabin in the Sky (Curtis Fuller Manny Albam)", "text": ""}
{"id": "5905758", "revid": "1305772", "url": "https://it.wikipedia.org/wiki?curid=5905758", "title": "Cabin in the Sky (disambigua)", "text": ""}
{"id": "5905759", "revid": "744331", "url": "https://it.wikipedia.org/wiki?curid=5905759", "title": "Wilfried Moimb\u00e9", "text": ""}
{"id": "5905764", "revid": "287204", "url": "https://it.wikipedia.org/wiki?curid=5905764", "title": "BRD N\u0103stase \u021airiac Trophy 2016", "text": "Il BRD N\u0103stase \u021airiac Trophy 2016 \u00e8 stato un torneo di tennis giocato sulla terra rossa. \u00c8 stata la 24\u00aa edizione dell'evento anche noto come BCR Open Romania, facente parte della categoria ATP Tour 250 nell'ambito dell'ATP World Tour 2016. Si \u00e8 giocato all'Arenele BNR di Bucarest, in Romania, dal 18 al 25 aprile 2016.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nPunti e montepremi.\nIl montepremi complessivo \u00e8 di 520.070\u20ac.\nCampioni.\nSingolare.\n Fernando Verdasco ha sconfitto in finale Lucas Pouille con il punteggio di 6-3, 6-2.\nDoppio.\n Florin Mergea / Horia Tec\u0103u hanno sconfitto in finale Chris Guccione / Andr\u00e9 S\u00e1 con il punteggio di 7-5, 6-4."}
{"id": "5905768", "revid": "1431409", "url": "https://it.wikipedia.org/wiki?curid=5905768", "title": "L\u00e9o Dubois", "text": "Caratteristiche tecniche.\nTerzino destro bravo in fase di marcatura e negli anticipi difensivi, \u00e8 abile anche nelle progressioni offensive e nell'impostazione del gioco. Buon assist-man, veloce e resistente atleticamente, pu\u00f2 essere impiegato anche sulla fascia sinistra.\nCarriera.\nClub.\nCresciuto nel settore giovanile del , ha esordito in prima squadra il 9 maggio 2015, nella partita di campionato persa per 2-1 contro il . Ha segnato la prima rete in carriera il 24 settembre 2017, decidendo la sfida contro lo .\nIl 31 gennaio 2018, in scadenza di contratto, si accorda con l', firmando un quadriennale valido dal 1\u00ba luglio successivo.\nNazionale.\nIl 22 giugno 2019 riceve la sua prima convocazione dalla nazionale francese per l'amichevole contro la del 2 giugno 2019 e per le partite valide per le qualificazioni agli Europei 2020 rispettivamente contro ed dell'8 ed 11 giugno 2019. L'esordio per lui arriva alla prima occasione subentrando a inizio ripresa nella sfida contro la Bolivia.\nStatistiche.\nPresenze e reti nei club.\n\"Statistiche aggiornate al 7 ottobre 2021\""}
{"id": "5905770", "revid": "266224", "url": "https://it.wikipedia.org/wiki?curid=5905770", "title": "Mois\u00e8 di Gaio", "text": ""}
{"id": "5905772", "revid": "266224", "url": "https://it.wikipedia.org/wiki?curid=5905772", "title": "Mos\u00e8 Rieti", "text": ""}
{"id": "5905777", "revid": "123837119", "url": "https://it.wikipedia.org/wiki?curid=5905777", "title": "Sollevamento pesi ai Giochi della XVI Olimpiade - Pesi gallo", "text": "La competizione della categoria pesi gallo (fino a 56\u00a0kg) di sollevamento pesi ai Giochi della XVI Olimpiade si \u00e8 svolta il giorno 23 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5905797", "revid": "461603", "url": "https://it.wikipedia.org/wiki?curid=5905797", "title": "Giorgos Savvides", "text": ""}
{"id": "5905799", "revid": "287204", "url": "https://it.wikipedia.org/wiki?curid=5905799", "title": "Leo Dubois", "text": ""}
{"id": "5905802", "revid": "461603", "url": "https://it.wikipedia.org/wiki?curid=5905802", "title": "Michalis Shimitras", "text": ""}
{"id": "5905803", "revid": "287204", "url": "https://it.wikipedia.org/wiki?curid=5905803", "title": "Valentinos Sielis", "text": ""}
{"id": "5905804", "revid": "287204", "url": "https://it.wikipedia.org/wiki?curid=5905804", "title": "Pro Patria et Libertate Unione degli Sports Bustesi 1921-1922", "text": "Questa pagina raccoglie le informazioni riguardanti la Pro Patria et Libertate nelle competizioni ufficiali della stagione 1921-1922.\nStagione.\nNell'estate del 1921 ventiquattro societ\u00e0 di calcio, staccatesi dalla F.I.G.C., costituiscono a Milano la Prima Divisione di un ente denominato Confederazione Calcistica Italiana. In questa stagione 1921-1922 la Pro Patria ha disputato il girone D a quattro squadre del campionato di Prima Categoria lombarda organizzato dalla F.I.G.C., classificandosi al terzo posto ed \u00e8 retrocessa alla serie inferiore. Entrano a far parte dell'organico biancobl\u00f9 due bustesi il portiere Giuseppe Raimondi ed il difensore Pio Mara.\nDal 18 dicembre 1921 al 19 marzo 1922 la Pro Patria ha disputato il \"Torneo di Consolazione\" lombardo classificandosi ultima 5 punti."}
{"id": "5905806", "revid": "1305772", "url": "https://it.wikipedia.org/wiki?curid=5905806", "title": "Carnegie Hall (disambigua)", "text": ""}
{"id": "5905808", "revid": "287204", "url": "https://it.wikipedia.org/wiki?curid=5905808", "title": "Carnegie Hall (album)", "text": ""}
{"id": "5905819", "revid": "1305772", "url": "https://it.wikipedia.org/wiki?curid=5905819", "title": "Dragon Seed", "text": ""}
{"id": "5905820", "revid": "1864952", "url": "https://it.wikipedia.org/wiki?curid=5905820", "title": "Enchantment", "text": ""}
{"id": "5905823", "revid": "1627216", "url": "https://it.wikipedia.org/wiki?curid=5905823", "title": "Horror Story - I classici del brivido", "text": "Horror Story - I classici del brivido \u00e8 il nome di una serie di libri editi da Garden Editoriale tra il 1988 e il 1999.\nOgni volume presenta un'antologia di racconti dell'orrore."}
{"id": "5905825", "revid": "1566286", "url": "https://it.wikipedia.org/wiki?curid=5905825", "title": "Richard Christian Matheson", "text": "Biografia.\n\u00c8 il figlio dello scrittore e sceneggiatore Richard Matheson.\nOpere.\nEdizioni italiane.\nNel 2020 viene pubblicata per la prima volta in italiano l'antologia di racconti \"Zoopraxis\", edita da Indipendent Legions Publishing e riservata ai lettori elite."}
{"id": "5905828", "revid": "2184720", "url": "https://it.wikipedia.org/wiki?curid=5905828", "title": "We Are the One", "text": "We Are the One \u00e8 un singolo del rapper sudcoreano Psy, estratto dal suo quarto album in studio \"Ssajib\" e pubblicato il 10 aprile 2006."}
{"id": "5905835", "revid": "339392", "url": "https://it.wikipedia.org/wiki?curid=5905835", "title": "Alleance for peace and freedom", "text": ""}
{"id": "5905836", "revid": "1305772", "url": "https://it.wikipedia.org/wiki?curid=5905836", "title": "Gaslight", "text": ""}
{"id": "5905840", "revid": "111373", "url": "https://it.wikipedia.org/wiki?curid=5905840", "title": "Locomotive SV 81-84", "text": "Le locomotive 81 \u00f7 84 della Societ\u00e0 Veneta erano un gruppo di locotender di rodiggio 1-2-0, progettate per l'esercizio di linee di pianura all'inizio del XX secolo.\nStoria.\nLe locomotive furono ordinate alla Orenstein &amp; Koppel per l'impiego su treni viaggiatori su linee pianeggianti da parte della \"Veneta\", che le assegn\u00f2 inizialmente alla Udine-Cividale.\nRiclassificate dalla SV nel 1915 nel gruppo 28, con matricole 280 \u00f7 283, furono successivamente trasferite sulla ferrovia Bologna-Portomaggiore, sulla quale prestarono servizio sin oltre la seconda guerra mondiale: nel 1947 ne risultavano esistenti ancora tre (una, la 280, era andata distrutta durante la guerra a Mezzolara), mentre nel 1958 nessuna locomotiva del gruppo risultava in carico alla SV.\nCaratteristiche.\nLe 81 \u00f7 84 erano locotender a 2 cilindri esterni a semplice espansione, con distribuzione Allan a cassetto. Avevano una potenza continuativa al cerchione di 380\u00a0CV a 30 km/h e una velocit\u00e0 massima di 55\u00a0km/h. Il rodiggio, come per altre locomotive della SV, era 1-2-0."}
{"id": "5905842", "revid": "111373", "url": "https://it.wikipedia.org/wiki?curid=5905842", "title": "Locomotiva SV 28", "text": ""}
{"id": "5905846", "revid": "729019", "url": "https://it.wikipedia.org/wiki?curid=5905846", "title": "Giro dei Paesi Bassi 1984", "text": "Il Giro dei Paesi Bassi 1984, ventiquattresima edizione della corsa, si svolse dal 21 al 25 agosto 1985 su un percorso di 980\u00a0km ripartiti in 5 tappe in linea (la prima e l'ultima suddivise in due semitappe). Fu vinto da Johan Lammerts, davanti a Jos Lammertink e Gert-Jan Theunisse."}
{"id": "5905854", "revid": "1305772", "url": "https://it.wikipedia.org/wiki?curid=5905854", "title": "Journey into Fear", "text": ""}
{"id": "5905855", "revid": "962319", "url": "https://it.wikipedia.org/wiki?curid=5905855", "title": "Crescent Street (metropolitana di New York)", "text": "Crescent Street \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24, e dalla linea Z, attiva solo nell'ora di punta del mattino in direzione Manhattan e nell'ora di punta del pomeriggio in direzione Queens.\nStoria.\nLa stazione fu aperta il 30 maggio 1893. \u00c8 stata ristrutturata nel 2007.\nStrutture e impianti.\nLa stazione \u00e8 posta su un viadotto al di sopra di Fulton Street, ha due binari e una banchina ad isola. All'estremit\u00e0 orientale della banchina si trova la struttura che ospita i tornelli e le due scale per il piano stradale che portano al lato ovest dell'incrocio con Crescent Street.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905858", "revid": "729019", "url": "https://it.wikipedia.org/wiki?curid=5905858", "title": "Giro dei Paesi Bassi 1983", "text": "Il Giro dei Paesi Bassi 1983, ventitreesima edizione della corsa, si svolse dal 25 al 27 agosto 1985 su un percorso di 461,1 km ripartiti in 3 tappe in linea (la prima e l'ultima suddivise in 2 semitappe). Fu vinto da Adri van Houwelingen, davanti a Johnny Broers e Herman Frison."}
{"id": "5905859", "revid": "962319", "url": "https://it.wikipedia.org/wiki?curid=5905859", "title": "104th Street (linea BMT Jamaica)", "text": "104th Street, in origine 102nd Street e poi 102nd-104th Streets, \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 28 maggio 1917. \u00c8 stata ristrutturata tra marzo 2017 e dicembre 2018.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con 104th Street, una all'angolo nord-ovest e una all'angolo sud-est.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905861", "revid": "533647", "url": "https://it.wikipedia.org/wiki?curid=5905861", "title": "Josaphat Chichkov", "text": ""}
{"id": "5905863", "revid": "962319", "url": "https://it.wikipedia.org/wiki?curid=5905863", "title": "75th Street-Elderts Lane", "text": "75th Street-Elderts Lane, in origine Elderts Lane e poi soltanto 75th Street, \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 28 maggio 1917.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con 75th Street, una al lato nord e una all'angolo sud-est.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905871", "revid": "962319", "url": "https://it.wikipedia.org/wiki?curid=5905871", "title": "Norwood Avenue", "text": "Norwood Avenue \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 30 maggio 1893. \u00c8 stata ristrutturata tra luglio 2005 e marzo 2006.\nStrutture e impianti.\nLa stazione \u00e8 posta su un viadotto al di sopra di Fulton Street, ha due binari e una banchina ad isola. All'estremit\u00e0 orientale della banchina si trova la struttura che ospita i tornelli e le due scale per il piano stradale che portano al lato est dell'incrocio con Norwood Avenue.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905874", "revid": "1543377", "url": "https://it.wikipedia.org/wiki?curid=5905874", "title": "Van Siclen Avenue (linea BMT Jamaica)", "text": "Van Siclen Avenue \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 3 dicembre 1885. \u00c8 stata ristrutturata tra marzo e agosto 2006.\nStrutture e impianti.\nLa stazione \u00e8 posta su un viadotto al di sopra di Fulton Street, ha due binari e una banchine ad isola. Il mezzanino, posizionato sotto il piano binari, ospita le scale per accedere alla banchina, i tornelli e le due scale per il piano stradale che portano all'incrocio con Van Siclen Avenue, una all'angolo sud-ovest e una all'angolo sud-est.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905876", "revid": "962319", "url": "https://it.wikipedia.org/wiki?curid=5905876", "title": "Alabama Avenue", "text": "Alabama Avenue \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24, e dalla linea Z, attiva solo nell'ora di punta del mattino in direzione Manhattan e nell'ora di punta del pomeriggio in direzione Queens.\nStoria.\nLa stazione fu aperta il 5 settembre 1885. \u00c8 stata ristrutturata tra gennaio e dicembre 2005.\nStrutture e impianti.\nLa stazione \u00e8 posta su un viadotto al di sopra di Fulton Street, ha due binari e una banchine ad isola. Il mezzanino, posizionato sotto il piano binari, ospita le scale per accedere alla banchina, i tornelli e le due scale per il piano stradale che portano all'angolo sud-est dell'incrocio con Alabama Avenue.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905878", "revid": "110157", "url": "https://it.wikipedia.org/wiki?curid=5905878", "title": "CESAER", "text": "La Conference of European Schools for Advanced Engineering Education and Research (CESAER) \u00e8 una organizzazione, fondata nel 1990 che rappresenta e supporta circa cinquanta istituti universitari in 25 Paesi europei, fornendo loro un forum di discussione per la cooperazione e lo scambio di informazioni sull'educazione e sulle politiche di ricerca.\nLa CESAER fu costituita il 10 maggio 1990, con sede a Lovanio, in Belgio.\nMembri.\n\"Lista aggiornata a dicembre 2016\""}
{"id": "5905889", "revid": "962319", "url": "https://it.wikipedia.org/wiki?curid=5905889", "title": "Cypress Hills (metropolitana di New York)", "text": "Cypress Hills \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24.\nStoria.\nLa stazione fu aperta il 30 maggio 1893.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le tre scale per il piano stradale, due portano all'incrocio con Crescent Street, una a quello con Autumn Avenue.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5905890", "revid": "1718925", "url": "https://it.wikipedia.org/wiki?curid=5905890", "title": "Santander Network", "text": "Il Santander Network (o SGroup European Universities' Network, da statuto Santander Group) \u00e8 una organizzazione, fondata nel 1992 che rappresenta e supporta circa trenta istituti universitari in 15 Paesi europei, fornendo loro un forum di discussione per la cooperazione e lo scambio di informazioni sull'educazione e sulle politiche di ricerca. \nIl Santander Network si basa su quattro aree principali di cooperazione, ovvero strategia di internazionalizzazione, collaborazione accademica, mobilit\u00e0 accademica, e trasferimento di conoscenze.\nCome membri associati vi sono l'Universit\u00e0 statale medica di Erevan (Armenia) e la Universidade do Stato de Amazonas (Brasile). "}
{"id": "5905891", "revid": "1498348", "url": "https://it.wikipedia.org/wiki?curid=5905891", "title": "Daniela Nieves", "text": "Ha recitato in \"Emma una strega da favola\" e \"Scuola di magia\" ed \u00e8 apparsa anche in \"Una Maid en Manhattan\", \"El Rostro de Anal\u00eda\" e \"La viuda de Blanco\"."}
{"id": "5905892", "revid": "481666", "url": "https://it.wikipedia.org/wiki?curid=5905892", "title": "The Hoosier Schoolmaster", "text": ""}
{"id": "5905895", "revid": "173006", "url": "https://it.wikipedia.org/wiki?curid=5905895", "title": "Geudiele", "text": ""}
{"id": "5905904", "revid": "481666", "url": "https://it.wikipedia.org/wiki?curid=5905904", "title": "The Bomb Throwers", "text": ""}
{"id": "5905906", "revid": "986213", "url": "https://it.wikipedia.org/wiki?curid=5905906", "title": "William Ward, IV conte di Dudley", "text": "Biografia.\nEra il figlio di William Ward, III conte di Dudley, e della sua prima moglie, Lady Rosemary Sutherland-Leveson-Gower, unica figlia superstite di Cromartie Leveson-Gower, IV duca di Sutherland. Era un figlioccio del Duca di Windsor.\nFrequent\u00f2 l'Eton College e il Christ Church di Oxford.\nCarriera.\nSi \u00e8 unito al Royal Hussars (Prince of Wales' Own) regiment, e fu ferito in servizio attivo nella seconda guerra mondiale. Ha servito come aiutante di campo del feldmaresciallo Archibald Wavell, vicer\u00e9 dell'India tra il 1942 e il 1943.\nIl 26 dicembre 1969 successe al padre alla contea. Cess\u00f2 di riunirsi come membro della Camera dei lord l'11 novembre 1999, in seguito alla rimozione di molti dei seggi ereditari dal legislatore.\nEra lo zio paterno dell'attrice Rachel Ward e dell'attivista ambientale Tracy Louise Ward.\nMatrimoni.\nPrimo Matrimonio.\nSpos\u00f2, il 10 gennaio 1946, Stella Carcano, figlia di Miguel Angel Carcano, che era l'ambasciatore argentino in Gran Bretagna (1942-1946). Ebbero tre figli:\nLa coppia divorzi\u00f2 nel 1961.\nSecondo Matrimonio.\nSpos\u00f2, a Amersham il 24 agosto 1961, Maureen Swanson (25 novembre 1932-16 novembre 2011), figlia di James Swanson. Ebbero sette figli:"}
{"id": "5905909", "revid": "80130529", "url": "https://it.wikipedia.org/wiki?curid=5905909", "title": "Thomas Hutchison", "text": ""}
{"id": "5905912", "revid": "306856", "url": "https://it.wikipedia.org/wiki?curid=5905912", "title": "NSU 6/10 HP", "text": "La 6/10 HP \u00e8 un'autovettura di fascia medio-bassa prodotta tra il 1906 ed il 1907 dalla \"Neckarsulmer Fahrradwerke AG\", la Casa automobilistica tedesca che in seguito sarebbe divenuta nota come NSU. L'unit\u00e0 di misura \"HP\", utilizzata per questo e per gli altri modelli NSU prodotti prima dell'avvento della Prima Guerra Mondiale, fu mutata in \"PS\" (\"Pferdest\u00e4rken\") dopo l'arrivo di tale evento per tagliare ogni legame con il Regno Unito, avversario dell'Impero Tedesco durante la guerra. Per questo, tale modello viene indicato indifferentemente in entrambi i modi.\nStoria e profilo.\nNel novembre del 1906, al Salone di Berlino, la \"Neckarsulmer Fahrradfabrik\", ormai da circa un anno dedita anche alla produzione di autovetture, present\u00f2 la piccola 5/10 PS, un modello di fascia medio-bassa dotata di caratteristiche che la rendevano accessibile ad una schiera ben pi\u00f9 ampia di clientela. Tuttavia i vertici della Casa di Neckarsulm non furono ancora convinti delle effettive qualit\u00e0 di questo modello, ragion per cui, poco tempo dopo la presentazione, la \"5/10 PS\" fu oggetto di una rielaborazione del motore. Tale operazione and\u00f2 avanti in maniera febbrile, in modo da rendere comunque la vettura risultante disponibile entro la fine dell'anno.\nCaratteristiche.\nIl modello derivante da tale rielaborazione fu pronto entro la fine di quel 1906 e fu lanciato sul mercato con il nome di 6/10 PS. Come si \u00e8 detto, gli aggiornamenti pi\u00f9 consistenti riguardarono il motore, la cui cilindrata fu innalzata a 1539,4 cm\u00b3 aumentando sia la misura dell'alesaggio (da 68 a 70 mm) che quella della corsa (dal 90 a 100 mm). Ci\u00f2 spiega anche il passaggio ad una classe fiscale pi\u00f9 alta (da 5 a 6 cavalli fiscali). Caratteristica di questo motore fu anche la particolare architettura biblocco, mentre la distribuzione era a valvole laterali con asse a camme nel basamento. Fu migliorato anche il sistema di raffreddamento, che fu dotato di una pompa per la circolazione dell'acqua, assente invece nella \"5/10 PS\". Per il circuito di raffreddamento, il costruttore raccomandava l'utilizzo di acqua piovana in luogo di quella corrente, in quanto quest'ultima risultava troppo ricca di calcare, he avrebbe finito con il compromettere l'affidabilit\u00e0 del sistema stesso. L'accensione era a magnete, ma a richiesta era disponibile un sistema a doppia accensione. La \"6/10 PS\" condivise lo stesso telaio della \"5/10 PS\", ossia una struttura in acciaio a due longheroni ed una sola traversa posta all'estremit\u00e0 posteriore. Vista dall'alto, tale struttura aveva una forma ad U. Per conferire la necessaria rigidezza anche alle altre zone furono utilizzati direttamente il motore, l'alloggiamento del cambio (del tipo manuale a 3 marce) e l'armatura che fungeva sia da plancia che da parafiamma. Si trattava quindi di una costruzione piuttosto essenziale, che conferiva leggerezza all'insieme, in modo da avere prestazioni relativamente brillanti (per l'epoca) nonostante le scarse prestazioni del motore. La potenza massima di quest'ultimo, infatti, era di appena 11 CV a 1100 giri/min, e cio\u00e8 appena 1 CV in pi\u00f9 rispetto alla \"5/10 CV\", ma la velocit\u00e0 massima era compresa fra i 50 ed i 65 km/h, un buon dato per quei tempi. La trazione era chiaramente sulle ruote posteriori ed avveniva mediante l'utilizzo di un albero a cardano. Le sospensioni erano ad assale oscillante sia davanti che dietro, anche questo un interessante tentativo di emanciparsi dal rudimentale assale rigido. L'impianto frenante prevedeva un freno di servizio che agiva sull'albero di uscita della scatola cambio ed un freno a mano che agiva sulle ruote posteriori.\nIntrodotta nel mercato solo a pochi giorni dalla fine del 1906, la \"6/10 PS\" cominci\u00f2 la sua breve carriera commerciale solo all'inizio del 1907. La gamma prevedeva due varianti di carrozzeria phaeton, a due o a quattro posti. Nel primo caso, la vettura nasceva su di un telaio da 2 metri di passo, mentre nel caso della double-phaeton il telaio veniva allungato di 44 cm per ospitare la seconda fila di sedili. Si trattava di una vettura molto pi\u00f9 accessibile rispetto alle grosse vetture NSU su licenza Pipe, ma non per questo richiedeva molte rinunce, anzi: su richiesta del cliente potevano essere apportate svariate personalizzazioni ai rivestimenti dei sedili ed anche alla verniciatura esterna, per la quale era previsto in origine unicamente il colore rosso. Per quanto riguardava i prezzi di listino, la versione a due posti era venduta ad un prezzo di 5.800 marchi mentre per la versione a quattro posti si richiedevano 700 marchi in pi\u00f9. A titolo di paragone, il solo autotelaio di una 15/24 PS, sempre della NSU ma molto pi\u00f9 costosa ed esclusiva, costava ben 13.360 marchi. Ma rimanendo nell'ambito del prezzo richiesto per una \"6/10 PS\", si trattava comunque di una cifra enorme, pur essendo molto pi\u00f9 ridotta rispetto a molti modelli di lusso dell'epoca. Basti pensare che nello stesso periodo, per lo stesso prezzo richiesto per una \"6/10 PS\" si poteva comprare un appartamento di tre vani in centro, mentre una casa indipendente a due piani richiedeva circa il doppio.\nLa produzione della \"6/10 PS\" termin\u00f2 nell'autunno del 1907, un anno dopo la sua presentazione, e venne sostituita dalla 6/12 PS, lanciata nel dicembre dello stesso anno. Nella sottostante fascia delle vetture da 10 CV di potenza, torn\u00f2 ad essere inserita una nuova edizione della 5/10 HP, ma solo a partire dal 1909."}
{"id": "5905914", "revid": "80130651", "url": "https://it.wikipedia.org/wiki?curid=5905914", "title": "Toeschi", "text": ""}
{"id": "5905917", "revid": "322321", "url": "https://it.wikipedia.org/wiki?curid=5905917", "title": "Pompeo Angelotti", "text": "Biografia.\nDi nobile famiglia, nacque a Rieti da Girolamo e Luisa Catilina. Studi\u00f2 diritto, divenendo dottore \"in utroque iure\", e intraprese la vita sacerdotale.\nDopo aver saputo che il cardinale Gianfrancesco Guidi di Bagno sarebbe stato nominato vescovo di Rieti inizi\u00f2 a scrivere la \"Descrittione della citt\u00e0 di Rieti\", opera che dedic\u00f2 al cardinale e pubblic\u00f2 nel 1635 a Roma dopo le ultime correzioni ed ampliamenti in cui fu aiutato da Gabriel Naud\u00e9. Quest'opera, costituita di nove capitoli, contiene molte notizie sulla topografia e sui monumenti della citt\u00e0, nonch\u00e9 una cronotassi dei vescovi reatini; insieme al \"De antiquitatibus Italiae et urbis Reatis\" di Mariano Vittori e all\"'Erario reatino\" di Loreto Mattei ci fornisce un quadro completo della Rieti dell'epoca. Fu un punto di riferimento per la storiografia locale e non, che spesso utilizz\u00f2 il suo lavoro come punto di partenza per ulteriori ricerche, come nel caso di Ferdinando Ughelli per la sua \"Italia Sacra\". La \"Descrittione\" fu tradotta in latino e annotata dall'Havercamp nella Collezione Burman ed in quella del Tesoro delle antichit\u00e0 del Grevio.\nNel 1636 ottenne i benefici di San Giovanni nel duomo di Rieti e di Santa Maria del Monumento a Castel Rocchiano. In seguito ottenne il canonicato presso il duomo di Rieti; nel 1638 divenne uditore e commissario della Prefettura degli Archivi a Roma e, nel 1643, canonico teologo del capitolo del duomo reatino. Fu inoltre luogotenente del governatore di Roma.\nDal 1646 al 1653 fu commissario generale della Reverenda Camera Apostolica del Ducato di Ferrara. Nel ducato estense, dal 1647 al 1658, si occup\u00f2 della realizzazione di una grande mappa delle valli di Comacchio, tesa a legittimare il dominio della Santa Sede su quei territori e a screditare le pretese estensi; la carta \u00e8 oggi considerata un capolavoro sia per la ricchezza di dettagli che per il suo valore artistico. L'Angelotti raccolse le motivazioni storiche e giuridiche che nel contenzioso favorivano la Santa Sede in una relazione pubblicata nel 1658.\nTornato a Rieti, nel 1660 ottenne il canonicato della chiesa di San Michele Arcangelo.\nIl 15 dicembre 1664 fu nominato vescovo di Terracina, Sezze e Priverno da papa Alessandro VII, incarico che mantenne per poco pi\u00f9 di due anni fino alla morte. \u00c8 sepolto nella basilica cattedrale di Santa Maria di Sezze; la sua tomba riporta l'iscrizione:"}
{"id": "5905918", "revid": "984922", "url": "https://it.wikipedia.org/wiki?curid=5905918", "title": "Karel Thijs", "text": "Vinse una edizione della Freccia Vallone, nel 1942 precedendo i connazionali Frans Bonduel e Jacques Geus."}
{"id": "5905920", "revid": "287204", "url": "https://it.wikipedia.org/wiki?curid=5905920", "title": "Cano", "text": ""}
{"id": "5905928", "revid": "1357891", "url": "https://it.wikipedia.org/wiki?curid=5905928", "title": "Gruppo Santander", "text": ""}
{"id": "5905930", "revid": "481666", "url": "https://it.wikipedia.org/wiki?curid=5905930", "title": "Scandal Street", "text": ""}
{"id": "5905932", "revid": "461603", "url": "https://it.wikipedia.org/wiki?curid=5905932", "title": "Gymnastic Club Zenon Stadium", "text": ""}
{"id": "5905935", "revid": "827882", "url": "https://it.wikipedia.org/wiki?curid=5905935", "title": "Romance of the West", "text": ""}
{"id": "5905938", "revid": "486946", "url": "https://it.wikipedia.org/wiki?curid=5905938", "title": "Eugenio Guarniero Dupr\u00e8 Thes\u00e8ider", "text": ""}
{"id": "5905940", "revid": "481666", "url": "https://it.wikipedia.org/wiki?curid=5905940", "title": "Safety in Numbers", "text": ""}
{"id": "5905952", "revid": "37401", "url": "https://it.wikipedia.org/wiki?curid=5905952", "title": "Universit\u00e0 di Gent", "text": ""}
{"id": "5905956", "revid": "256896", "url": "https://it.wikipedia.org/wiki?curid=5905956", "title": "Olympiak\u00f3 St\u00e1dio Spyros Louis", "text": ""}
{"id": "5905958", "revid": "1543377", "url": "https://it.wikipedia.org/wiki?curid=5905958", "title": "Universit\u00e0 di Gand", "text": "L'Universit\u00e0 di Gand (in nederlandese: Universiteit Gent, abbreviata come UGent) \u00e8 una prestigiosa universit\u00e0 belga. Situata nell'omonima citt\u00e0 capoluogo delle Fiandre Orientali, l'universit\u00e0 \u00e8 fra i pi\u00f9 grandi istituti universitari europei, organizzata in undici facolt\u00e0, le quali ospitano circa 41000 studenti e oltre 9000 ricercatori e professori. Fondata nel 1817 da Guglielmo I dei Paesi Bassi, l'universit\u00e0 divenne statale in seguito alla rivoluzione belga del 1830-1831, quando il neonato stato belga cominci\u00f2 ad amministrare l'istituto, dando origine alla prima universit\u00e0 di lingua nederlandese del Belgio.\nL'universit\u00e0 offre corsi di laurea in numerose discipline, che spaziano dalle arti alla scienza, ed \u00e8 basata su fondamenti pluralisti, essendo il primo istituto belga ad ammettere studenti di ogni sesso, etnia, fede religiosa o ideologia politica. \u00c8 un membro del CESAER e del gruppo Santander, i quali includono i centri di studio pi\u00f9 all'avanguardia nel campo della ricerca. L'universit\u00e0 \u00e8 considerata una delle migliori universit\u00e0 belghe assieme alla Universit\u00e0 Cattolica di Lovanio e appare costantemente nella classifica accademica delle universit\u00e0 mondiali."}
{"id": "5905960", "revid": "858648", "url": "https://it.wikipedia.org/wiki?curid=5905960", "title": "Tony Arzenta - Big Guns", "text": ""}
{"id": "5905964", "revid": "858648", "url": "https://it.wikipedia.org/wiki?curid=5905964", "title": "Il boia di Lilla", "text": ""}
{"id": "5905968", "revid": "486946", "url": "https://it.wikipedia.org/wiki?curid=5905968", "title": "Maciste - Il vendicatore dei Maya", "text": ""}
{"id": "5905969", "revid": "1982", "url": "https://it.wikipedia.org/wiki?curid=5905969", "title": "Wheels of Fate", "text": ""}
{"id": "5905973", "revid": "530538", "url": "https://it.wikipedia.org/wiki?curid=5905973", "title": "Manlio Aquillio (console 101 a.C.)", "text": ""}
{"id": "5905978", "revid": "530538", "url": "https://it.wikipedia.org/wiki?curid=5905978", "title": "Manlio Aquillio (console 129 a.C.)", "text": ""}
{"id": "5905980", "revid": "729019", "url": "https://it.wikipedia.org/wiki?curid=5905980", "title": "Ferrovia dei templi", "text": "La ferrovia dei templi \u00e8 una linea ferroviaria regionale della Sicilia che collega Agrigento e Porto Empedocle al Parco archeologico della Valle dei Templi. Dal 2014, grazie all'intervento di riqualificazione posto in essere da Fondazione FS Italiane risulta essere una delle 10 linee ferroviarie turistiche nazionali.\nStoria.\nUltimo ramo della Palermo-Girgenti-Porto Empedocle, la linea venne completamente attivata nel 1876. Nel 1885 pass\u00f2 alla gestione della Societ\u00e0 per le Strade Ferrate della Sicilia, mentre nel 1906 la linea fu riscattata dalla neonata Ferrovie dello Stato. Nel 1951 venne interposta una terza rotaia nel tratto tra Agrigento Bassa e Porto Empedocle Centrale, per consentire ai treni a scartamento ridotto provenienti da Castelvetrano di poter raggiungere direttamente la stazione di Agrigento Centrale senza effettuare il trasbordo, poi soppressa nel 1976 quando si decise di declassare la Agrigento - Porto Empedocle a raccordo. Nel 1985 le Ferrovie dello Stato elettrificarono la linea Palermo-Agrigento fino a Porto Empedocle Centrale, escludendo il tratto terminale di 800 metri fino alla stazione di Porto Empedocle Succursale. Dal 1994 l'area ferroviaria rimase impresenziata, e la linea venne abbandonata.\nAnni recenti.\nNel 2001 fu istituito il regime a spola, ed organizzati sporadici treni straordinari in varie occasioni. Dal 2010, parte dell'area ferroviaria \u00e8 affidata in concessione all'associazione Ferrovie Kaos che ha proceduto alla riqualificazione della stessa, nonch\u00e9 alla guardania e all'organizzazione di numerosi eventi ferroviari. Dal giugno del 2014, la linea \u00e8 ufficialmente inserita all'interno del progetto di Fondazione FS denominato \"Binari senza tempo\" e risulta essere una delle 9 ferrovie turistiche nazionali. Nel marzo del 2016, \u00e8 stata ufficialmente riattivata, dopo 38 anni, la stazione di Porto Empedocle Succursale, nel cuore della citt\u00e0. All'inizio del 2018, la linea \u00e8 stata interamente elettrificata fino al capolinea.\nCaratteristiche.\nLa linea \u00e8 una ferrovia a binario semplice, elettrificata per tutta la sua estensione. Lo scartamento adottato \u00e8 quello ordinario da 1435 mm. Fino al 1976 era in uso il doppio scartamento grazie ad una rotaia interposta per ottenere lo SR a 950 mm. La lunghezza complessiva del tracciato \u00e8 di 10km dalla stazione di Agrigento Bassa alla localit\u00e0 di regresso, Porto Empedocle Succursale. Dal 2001 la linea \u00e8 esercita a spola.\nLungo il tracciato sono presenti 4 fermate: la stazione di Agrigento Bassa, stazione di Tempio di Vulcano, la stazione di Porto Empedocle e la stazione di Porto Empedocle Succursale. La stazione di Porto Empedocle Centrale, parco ferroviario ottocentesco tutelato dalla Regione Sicilia, conserva ancora il fascio binari originario e all'occorrenza \u00e8 utilizzata per eventuali manovre.\nPercorso.\nDopo aver abbandonato la stazione di Agrigento Bassa, e superati due passaggi a livello protetti da barriere, la linea discende a valle sottopassando il colle di Agrigento attraverso la galleria Mulino a Vento. Da qui in poi il panorama diventa assai suggestivo: si attraversa dunque il primo ponte di ferro (Akragas) dal quale \u00e8 possibile ammirare la Valle dei Templi e, dal lato opposto, l'abitato di Agrigento. Attraversata una seconda breve galleria, alla sinistra si guadagna una splendida visione sulla valle ed il Giardino della Kolymbetra, e pochi metri dopo, \u00e8 ubicata la fermata di Tempio di Vulcano di fronte l'omonimo monumento, punto d'accesso all'itinerario turistico monumentale. Subito dopo si attraversa il maestoso viadotto Sant'Anna, che separa l'area archeologica dalla contrada di Villaseta: qui la ferrovia si sviluppa in un rettilineo fino alla galleria del kaos sottopassando la casa natale di Luigi Pirandello, all'uscita della quale si guadagna una splendida vista sul mar d'Africa. Segue una ripida discesa del 30 per mille fino alla stazione di Porto Empedocle Centrale. La ferrovia prosegue per altri 700 metri, fino alla stazione di Porto Empedocle Succursale, penetrando nel cuore della cittadina marinara.\nTraffico.\nIl servizio viaggiatori ordinario risulta sospeso dal febbraio del 1976. La tratta \u00e8 unicamente percorsa dai treni storici al servizio dei turisti, organizzati dalla Fondazione FS. La cadenza dei convogli, nei mesi primaverili ed estivi \u00e8 anche trisettimanale.\nMateriale rotabile.\nIn passato hanno prestato servizio quasi tutti i rotabili utilizzati in Sicilia, sia a scartamento ridotto che ordinario. Oggi il servizio turistico \u00e8 espletato da treni storici composti da carrozze Centoporte a trazione diesel, oppure da automotrici termiche ALn 668 in livrea originale. Occasionalmente \u00e8 stato anche utilizzato materiale ordinario della DTR di Trenitalia."}
{"id": "5905981", "revid": "37401", "url": "https://it.wikipedia.org/wiki?curid=5905981", "title": "Universit\u00e0 di Ghent", "text": ""}
{"id": "5905984", "revid": "37401", "url": "https://it.wikipedia.org/wiki?curid=5905984", "title": "Universiteit Gent", "text": ""}
{"id": "5906003", "revid": "1446238", "url": "https://it.wikipedia.org/wiki?curid=5906003", "title": "Waldkirchen (disambigua)", "text": ""}
{"id": "5906006", "revid": "1494169", "url": "https://it.wikipedia.org/wiki?curid=5906006", "title": "Luchetti", "text": ""}
{"id": "5906013", "revid": "104458", "url": "https://it.wikipedia.org/wiki?curid=5906013", "title": "Wernstein", "text": ""}
{"id": "5906014", "revid": "228587", "url": "https://it.wikipedia.org/wiki?curid=5906014", "title": "Frans Bonduel", "text": "Professionista dal 1928 al 1947 era uno specialista delle classiche, vinse un Giro delle Fiandre, una Parigi-Tours e due Parigi-Bruxelles.\nNel suo palmar\u00e8s figurano anche tre affermazioni di tappa al Tour de France.\nHa ottenuto podi nelle pi\u00f9 importanti corse in linea del nord europa, come Bordeaux-Parigi (1931, 1932), Parigi-Roubaix (1934), Liegi-Bastogne-Liegi (1935) e Freccia Vallone ed in importanti brevi corse a tappe come Volta Ciclista a Catalunya (1936), Giro del Belgio (1936), Deutschland Tour (1938) e Parigi-Nizza (1939, 1946).\nNel 1930 e nel 1931 prese parte, in qualit\u00e0 di grande interprete delle corse in linea, al Grand Prix Wolber concludendo entrambe le edizioni."}
{"id": "5906022", "revid": "416175", "url": "https://it.wikipedia.org/wiki?curid=5906022", "title": "DJ Prezioso", "text": ""}
{"id": "5906023", "revid": "767487", "url": "https://it.wikipedia.org/wiki?curid=5906023", "title": "The Human Orchid", "text": "The Human Orchid \u00e8 un film muto del 1916 scritto, prodotto e diretto da C.C. Field.\nTrama.\nAdottata dal ricco colonnello Troutwood, Ruth Brooks si accorge che l'uomo che ha sempre amato e rispettato \u00e8 corrotto e senza morale. Quando lui cerca di sedurla, Ruth se ne va di casa e si reca dal procuratore distrettuale, rivale politico del colonnello. Anche lui per\u00f2 si rivela corrotto e Ruth non sa pi\u00f9 di chi si deve fidare. Sar\u00e0 un vecchio amore della madre morta, il dottor Hilton, che - dopo anni di ricerche - riesce finalmente a trovarla, a conquistare il suo cuore.\nProduzione.\nIl film fu prodotto dalla Field Feature Films Company, una compagnia che, poco dopo la produzione del film, cambi\u00f2 il nome in Florida Feature Films. La compagnia aveva sede a Miami.\nDistribuzione.\nDistribuito dalla Florida Feature Films Company, il film usc\u00ec nelle sale cinematografiche statunitensi nel settembre 1916."}
{"id": "5906025", "revid": "80132939", "url": "https://it.wikipedia.org/wiki?curid=5906025", "title": "Basket Trento", "text": ""}
{"id": "5906037", "revid": "62004", "url": "https://it.wikipedia.org/wiki?curid=5906037", "title": "Ashleigh Moolman-Pasio", "text": "Laureata in ingegneria chimica all'Universit\u00e0 di Stellenbosch, ha cominciato a gareggiare nel ciclismo solo nel 2009. \u00c8 sposata con il triatleta Carl Pasio."}
{"id": "5906038", "revid": "62004", "url": "https://it.wikipedia.org/wiki?curid=5906038", "title": "Ashleigh Moolman", "text": ""}
{"id": "5906039", "revid": "767487", "url": "https://it.wikipedia.org/wiki?curid=5906039", "title": "The Hostage (film 1917)", "text": "The Hostage \u00e8 un film muto del 1917 diretto da Robert Thornby.\nTrama.\nIl tenente Kemper, figlio del capo dei Lowlander, viene tenuto in ostaggio dagli Highlander, nemici giurati dei suoi. Con grande sorpresa, il giovane viene trattato con umanit\u00e0 e gentilezza e impara ad amare Nathalia, la figlia di Boyadi. Cos\u00ec, quando i suoi gli preparano la fuga per poter rompere il trattato e attaccare i nemici, il giovane Kemper disobbedisce all'ordine di suo padre e non fugge. Gli Highlander, per vendicarsi della violazione del trattato, vogliono uccidere l'ostaggio. Ma, attaccati da un altro esercito, si alleano questa volta con i Lowlander, passando sopra alla vecchia inimicizia e salutando Kemper come loro salvatore.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Famous Players-Lasky Corporation e dalla Paramount Pictures, il film usc\u00ec nelle sale cinematografiche USA il 10 settembre 1917."}
{"id": "5906040", "revid": "266224", "url": "https://it.wikipedia.org/wiki?curid=5906040", "title": "Riettis", "text": ""}
{"id": "5906041", "revid": "266224", "url": "https://it.wikipedia.org/wiki?curid=5906041", "title": "Rietty", "text": ""}
{"id": "5906042", "revid": "266224", "url": "https://it.wikipedia.org/wiki?curid=5906042", "title": "Arietti", "text": ""}
{"id": "5906043", "revid": "110157", "url": "https://it.wikipedia.org/wiki?curid=5906043", "title": "Complesso Amir Chakhmaq", "text": "Il complesso Amir Chakhmaq (Persiano: \u0645\u062c\u0645\u0648\u0639\u0647 \u0645\u06cc\u062f\u0627\u0646 \u0627\u0645\u06cc\u0631\u0686\u0642\u0645\u0627\u0642 \"Majm\u016b\u02bfa Meyd\u00e2n Amir \u010caqmaq\"; latinizzato in \"Chakhmaq\", \"Chakmaq\", \"Chakhmagh\", \"Chakmak\") \u00e8 una struttura di primo piano a Yazd, in Iran, nota per le sue alcove simmetriche. Si tratta di una moschea situata su una piazza con lo stesso nome. Contiene anche un caravanserraglio, un tekyeh, uno stabilimento termale, un antico pozzo d'acqua, e una pasticceria. Di notte, l'edificio \u00e8 illuminato dopo le ore del crepuscolo e dopo il tramonto con un'illuminazione arancione nelle nicchie ad arco che lo rende uno spettacolo. Durante la guerra Iran-Iraq e le guerre in Iraq con gli Stati Uniti e l'Afghanistan, molti iracheni e afgani sono venuti ad abitare nella Piazza Amir Chakhmaq.\nGeografia.\nLa moschea si trova su una piazza con lo stesso nome, dal nome Amir Jalaleddin Chakhmaq, un governatore di Yazd durante la dinastia timuride (XV al XVI secolo). Nelle vicinanze vi sono zone di soggiorno separate per gli iracheni e gli afghani. Il complesso si trova di fronte quello che era il \"Museo dell'Acqua di Yazd\".\nArchitettura.\nL'importante struttura ha tre piani ed una elaborata facciata simmetrica a nicchie e ad arco. \u00c8 la pi\u00f9 grande struttura in Iran. Nel centro vi sono due minareti altissimi. La scala a chiocciola in uno dei due minareti si dice che crei una sensazione di claustrofobia, mentre offre un'ottima vista di Yazd. Di notte, l'edificio \u00e8 illuminato con luce arancione nelle nicchie che lo rende uno spettacolo. Il complesso contiene anche un caravanserraglio, un tekyeh, uno stabilimento termale, un pozzo d'acqua fredda, e una pasticceria. Il bagno, nella parte anteriore dell'edificio \u00e8 di circa 600 anni. Degli archi sono stati aggiunti di recente sui fianchi per garantire la sicurezza del traffico. Solo il primo piano sopra il livello del suolo \u00e8 accessibile. C'\u00e8 un complesso commerciale nel seminterrato della struttura.\nIl complesso comprende un tekyeh a tre piani usato per commemorare la morte di Hussein Ibn Ali. In un angolo del tekyeh, c'\u00e8 un \"nakhl\", descritto come \"forte, un oggetto di legno con grandi infissi metallici e borchie\". \u00c8 stato venerato durante la commemorazione sciita dell'Ashura.\nStoria.\nLa piazza Amir-Chaghmaq, secondo il dottor Vahdat Zad, uno storico dell'architettura che ha lavorato a lungo sugli aspetti spaziali della piazza, \u00e8 stata costruita nel XV secolo da Jalal-al-Din Amir-Chakhmaq, il governatore di Yazd durante l'era Timurid. Questa piazza \u00e8 stata istituita sul lato nord di un'importante moschea chiamata la vecchia moschea, oggi nota come moschea Amir-Chakhmaq. Secondo Vahdat Zad, \"la moschea \u00e8 stata fondata anche da Amir-Chakhmaq tra il 1418 e il 1438. Nello stesso anno della moschea \u00e8 stata inaugurata, Haj Qanbar Jahanshahi, che \u00e8 stato il successivo governatore, che ha costruito un bazar e un caravanserraglio ai lati della piazza\".\nMolte parti del complesso si sono deteriorate fino al XVIII secolo, in epoca safavide, quando Bahador Khan Shams Yousef Meibodi rinnov\u00f2 alcune parti e ricostru\u00ec il caravanserraglio nella stessa posizione. Il complesso ha incontrato un nuovo processo di degrado fino alla fine del XIX secolo, quando, secondo Vahdat Zad, il Tekyeh \u00e8 stato costruito da Abu-al-Qasim Rashti all'ingresso del bazar.\nLa maggior parte dei cambiamenti nella piazza Amir-Chakhmagh sono state attuate durante il periodo di modernizzazione di Reza Shah. Completando via Pahlavi nel 1935, la parte settentrionale della piazza, che si collegava con il Bazar, \u00e8 stata demolita. Sembra che il caravanserraglio fu demolito nello stesso tempo, alfine di sviluppare la piazza in una forma rettangolare pi\u00f9 ordinata.\nIn particolare, la demolizione della piazza, come sostiene Vahdat Zad: \"non aveva niente a che fare con la creazione di via Soraya nel 1943. \u00c8 pi\u00f9 probabile che si sia verificato quando via Shah e via Soraya sono stati collegate alla fine del 1950. Nulla \u00e8 rimasto della piazza poi, ad eccezione del Tekyeh. Il comune ha anche cercato di demolire la Tekyeh quando uno dei \"soffeh\" \u00e8 crollato, ma l'ufficio di archeologia ha resistito con forza. Al contrario, hanno riempito le due arcate su entrambi i lati nel 1963 per prevenire ulteriori crolli. \""}
{"id": "5906045", "revid": "599013", "url": "https://it.wikipedia.org/wiki?curid=5906045", "title": "Timothy Fosu-Mensah", "text": "Nel 2015 \u00e8 stato inserito nella lista dei migliori cinquanta calciatori nati nel 1998 stilata da The Guardian.\nCaratteristiche tecniche.\n\u00c8 un centrocampista che fa della duttilit\u00e0, della fisicit\u00e0 e della buona tecnica di base i suoi punti di forza, difatti pu\u00f2 giocare anche da difensore centrale o da terzino su entrambe le fasce.\nCarriera.\nClub.\nAjax e Manchester United.\nProdotto del settore giovanile dell'Ajax, nell'estate 2014 \u00e8 passato alle giovanili del Manchester United.\nIl 28 febbraio 2016 ha fatto il suo esordio ufficiale in Premier League, contro l'Arsenal, subentrando al 55\u00ba minuto al posto di Marcos Rojo, nella partita vinta dai \"Red Devils\" per 3-2.\nCrystal Palace e Fulham.\nIl 10 agosto 2017 il Manchester United lo cedette in prestito al Crystal Palace.\nIl 9 agosto 2018 viene acquistato in prestito dal Fulham.\nRitorno a Manchester.\nTerminato il secondo prestito fa ritorno al Manchester United, con cui trova poco spazio prima di lasciare definitivamente il club nel gennaio 2021.\nBayer Leverkusen.\nIl 13 gennaio 2021 viene acquistato a titolo definitivo dal .\nNazionale.\nHa fatto tutta la trafila delle nazionali giovanili olandesi, iniziando dall'Under-15 fino all'Under-21 (Under-18 esclusa).\nDebutta in nazionale maggiore il 31 agosto 2017 nella sconfitta per 4-0 contro la , disputando tutti i 90 minuti.\nStatistiche.\nPresenze e reti nei club.\n\"Statistiche aggiornate al 16 agosto 2020.\""}
{"id": "5906049", "revid": "889014", "url": "https://it.wikipedia.org/wiki?curid=5906049", "title": "Bookmark", "text": ""}
{"id": "5906061", "revid": "2091899", "url": "https://it.wikipedia.org/wiki?curid=5906061", "title": "Personaggi di Anubis", "text": ""}
{"id": "5906099", "revid": "144636", "url": "https://it.wikipedia.org/wiki?curid=5906099", "title": "Lucio Ferraris", "text": "Entrato nell'ordine dei francescani, insegn\u00f2 nel convento di San Bernardino ad Alessandria, dove divenne noto per la sua straordinaria erudizione, motivo per cui divenne qualificatore del Sant'Uffizio. La sua opera principale \u00e8 \"Additamenta et correctiones ad promptam bibliothecam\", una raccolta del sapere teologico basato su centinaia di fonti e molte sentenze della Sacra Rota. L'autore \u00e8 considerato un probabilista. Di fatto il suo libro \u00e8 un'enciclopedia di diritto canonico. Stampata a Bologna in otto volumi nella prima edizione del 1746, \u00e8 stata ristampata decine di volte nel XVIII secolo. Un esemplare dell'edizione veneziana del 1782 \u00e8 conservato presso la Fondazione Mansutti di Milano."}
{"id": "5906101", "revid": "1332049", "url": "https://it.wikipedia.org/wiki?curid=5906101", "title": "Probabilista", "text": ""}
{"id": "5906102", "revid": "1543377", "url": "https://it.wikipedia.org/wiki?curid=5906102", "title": "Giulio Ferretti", "text": "Membro di un'importante famiglia di Ravenna del XV secolo, si laure\u00f2 in diritto civile e canonico all'Universit\u00e0 di Padova, per poi spostarsi a Roma per unirsi al Collegio dei Giureconsulti. L'imperatore Carlo V, al quale Ferretti dedic\u00f2 il proprio libro \"De iure et re navali,\" lo nomin\u00f2 governatore di Apulia. L'opera, pubblicata a Venezia nel 1579, \u00e8 divisa in diciassette libri e fu il figlio Esuperanto a pubblicarla postuma."}
{"id": "5906104", "revid": "80135733", "url": "https://it.wikipedia.org/wiki?curid=5906104", "title": "La sonata a Kreutzer", "text": ""}
{"id": "5906105", "revid": "144636", "url": "https://it.wikipedia.org/wiki?curid=5906105", "title": "Gregorio Fierli", "text": "Biografia.\nNacque a Montecchio, frazione di Cortona, l'11 marzo 1744 da antica famiglia civile del luogo, proprietaria di terre nell'agro cortonese, secondogenito di Giovan Battista e Maria Grazia di Giovan Francesco Rossi. Dopo i primi studi frequent\u00f2 i corsi di giurisprudenza presso l'Universit\u00e0 di Pisa, dove segu\u00ec l'insegnamento di L. Guadagni, A. Vannucchi e G. Paribeni e, per le materie filosofiche, di G. G. De Soria, ottenendo il dottorato in diritto civile il 14 maggio 1766 con S. Bicci. Di qui pass\u00f2 a Firenze ad apprendere la pratica dell'avvocatura nello studio di Giovanni Paolo Ombrosi, al quale fu molto caro e con il quale collabor\u00f2 alla compilazione del \"Thesaurus decisionum selectarum Rotae florentinae\" (Firenze, 1772-1785), opera conosciuta come \"Tesoro ombrosiano\", raccolta delle decisioni giuridiche della Rota fiorentina e dei tribunali provinciali: prima opera di raccolte giurisprudenziali che caratterizzarono una parte consistente della sua attivit\u00e0 professionale.\nFierli venne aggregato alla nobilt\u00e0 di Cortona con decreto del granduca Ferdinando III del 24 aprile 1793. Visse celibe e mor\u00ec per apoplessia a Firenze l'11 maggio 1807. La salma venne tumulata nel chiostro del monastero degli Angeli di Firenze."}
{"id": "5906112", "revid": "80135769", "url": "https://it.wikipedia.org/wiki?curid=5906112", "title": "Reparto n. 6", "text": ""}
{"id": "5906114", "revid": "180559", "url": "https://it.wikipedia.org/wiki?curid=5906114", "title": "Juan Pedro Fontanella", "text": "Di origini catalane, fu dottore juris utriusque e scrisse molti trattati di diritto comune e diritto speciale sulla Catalogna, Tra queste si ricordano le \"Decisiones sacri regii Senatus Cathaloniae\", edite a Barcellona nel 1639 per la prima volta. Nel libro si d\u00e0 ampio spazio all'assicurazione marittima, definendo il contratto di compravendita nelle sue forme lecite e illecite. L'opera contiene anche trecento decisioni giurisprudenziali.\nUna strada a Barcellona, che segna il limite tra i quartieri della Ciutat Vella e dell'Ensanche, porta il nome di Fontanella in suo onore.\nBiografia.\nFece i propri studi a Barcellona, dove si stabil\u00ec e lavor\u00f2 come avvocato. Ebbe un ruolo di primo piano nella crisi dei rapporti tra la Catalogna e la Corona, conclusasi con la \"Guerra dels Segadors\" (guerra dei mietitori) del 1640. Nel 1649 lasci\u00f2 Barcellona per paura dell'assedio e delle successive rappresaglie. Il \"Consejo de Ciento\" (Consiglio dei Cento) lo dichiar\u00f2, quindi, un traditore e lo destitu\u00ec; ci\u00f2 gli caus\u00f2 un grande dispiacere e forse ebbe un ruolo nella sua morte, avvenuta lo stesso anno a Perpignan. Dal 1877 il suo ritratto si trova nella \"Galer\u00eda de Catalanes Ilustres\" (Galleria degli illustri catalani) del Comune di Barcellona.\nOpere.\nPer quanto riguarda il suo lavoro, Fontanella elabor\u00f2 una sintesi di aspetti di diritto comune con le peculiarit\u00e0 inerenti al diritto catalano. Nel 1612 pubblic\u00f2 \"De pactis nuptialibus, sive capitulis matrimonialibus tractatus\", successivamente ristampato a Ginevra, Venezia e Lione, dimostrando che l'autore godeva di un certo prestigio internazionale. Nei casi catalani, era considerato un'autorit\u00e0 legale e fonte di interpretazione della legge. Nel 1639 pubblic\u00f2 una raccolta di giurisprudenza nel libro \"Sacri Senatus Cathaloniae Decisiones\", che fu anche ristampato a Venezia, Barcellona e Ginevra."}
{"id": "5906116", "revid": "1332049", "url": "https://it.wikipedia.org/wiki?curid=5906116", "title": "Juris utriusque", "text": ""}
{"id": "5906117", "revid": "144636", "url": "https://it.wikipedia.org/wiki?curid=5906117", "title": "Bartolomeo Fumo", "text": "Biografia.\nNato in un piccolo borgo a poca distanza da Piacenza, entr\u00f2 prima nell'ordine dei domenicani e fu poi nominato inquisitore generale nelle citt\u00e0 di Piacenza e Crema. I suoi scritti riguardano soprattutto la saggistica scientifica e la poesia in lingua latina. La sua opera pi\u00f9 rilevante \u00e8 la \"Summa aurea\", edita a Venezia nel 1549 e ristampata in pi\u00f9 occasioni, fino alla prima traduzione italiana a Lione curata da Remigio Nannini. Il libr\u00f2 \u00e8 un commentario di diritto canonico, in cui si inserisce anche un approfondimento sul cambio."}
{"id": "5906119", "revid": "80135903", "url": "https://it.wikipedia.org/wiki?curid=5906119", "title": "Predolin", "text": ""}
{"id": "5906120", "revid": "301156", "url": "https://it.wikipedia.org/wiki?curid=5906120", "title": "Associazione Calcio Entella Bacezza 1987-1988", "text": "Questa voce raccoglie le informazioni riguardanti l'Associazione Calcio Entella Bacezza nelle competizioni ufficiali della stagione 1987-1988."}
{"id": "5906121", "revid": "1442080", "url": "https://it.wikipedia.org/wiki?curid=5906121", "title": "Anastasio Furno", "text": "Biografia.\nNato a Costigliole d'Asti, fu minore osservante e scrisse le \"Istruzioni morali dirette a' mercanti\" nel 1776. Nell'opera il frate definisce l'assicurazione come peccato, facendo riferimento alla decretale di papa Gregorio IX e ai pensatori influenzati da esso, in particolare Sant'Agostino e San Tommaso. L'opera fu ristampata a Torino nel 1788-1789 dal libraio Francesco Prato. Un esemplare dell'edizione vercellese del 1776 \u00e8 conservato presso la Fondazione Mansutti di Milano."}
{"id": "5906132", "revid": "144636", "url": "https://it.wikipedia.org/wiki?curid=5906132", "title": "Jacques Gaitte", "text": " \nBiografia.\nLaureato in teologia alla Sorbona di Parigi, divenne canonico a Lu\u00e7on, nello stesso luogo dove il cardinale Richelieu fu vescovo per molti anni. Gaitte appartiene ai rigoristi, cio\u00e8 al gruppo di teologi che ritiene peccato qualsiasi indennizzo di assicurazione, con l'eccezione del danno emergente. Il suo primo trattato, \"Dissertatio de usuraria trium contractuum pravitate\", fu pubblicato anonimo nel 1673 a Lione. L'opera riguarda l'usura e ricevette dure contestazioni dai teologi pi\u00f9 moderati a causa delle posizioni intransigenti. Un secondo volume, il \"Tractatus de usura et foenore\", risponde a queste critiche, e attacca Charles Dumoulin e Claude de Saumaise, insieme agli altri teorici del prestito. Secondo il pensiero di Gaitte, il denaro in prestito ai commercianti \u00e8 sempre da considerarsi usurario e illecito."}
{"id": "5906136", "revid": "2091899", "url": "https://it.wikipedia.org/wiki?curid=5906136", "title": "Tempio italico di San Giovanni in Galdo", "text": "Il tempio italico si trova fuori dal centro di San Giovanni in Galdo, provincia di Campobasso.\nStoria.\nIl tempio sorse intorno al III secolo a.C. in un'area chiamata oggi Colle Rimontato. Sorto durante la dominazione dei Sanniti, il tempio divenne centro di importanza dell'abitato dopo la guerra sociale nel I secolo a.C.. L'area fu abitata fino al III secolo d.C. quando tutto fu abbandonato, e il nuovo centro medievale di San Giovanni ricostruito pi\u00f9 a valle.\nIl tempio \u00e8 stato scoperto negli anni '90.\nDescrizione.\nSi tratta di tempio prostilo con pronao e una sola fila di colonne, che attorniano la cella sacra. Il pavimento \u00e8 rosso con tessere bianche avorio. Il podio rialzato presenta due entrate, e decorazioni a dentelli, con colonne circolari e scanalate attorno. Probabilmente al tempio si accedeva con una scalinata di legno.\nLa pianta \u00e8 quadrangolare, cos\u00ec come anche il recinto sacro."}
{"id": "5906140", "revid": "144636", "url": "https://it.wikipedia.org/wiki?curid=5906140", "title": "Antonio da Gama", "text": "Biografia.\nNato sull'isola di Madera, studi\u00f2 diritto all'Universit\u00e0 di Coimbra, proseguendo in seguito gli studi all'Universit\u00e0 di Bologna e laureandosi infine a Coimbra. Nella citt\u00e0 portoghese divenne alto magistrato per mezzo secolo. Nel suo \"Decisiones supremi Senatus Regni Lusitaniae\" raccolse oltre quattrocento decisioni giuridiche del Senato del Portogallo. L'opera fu ristampata molte volte: a Barcellona nel 1597, a Lisbona nel 1578 e nel 1610, a Cremona nel 1598, a Cordova e a Francoforte nel 1599, infine ad Anversa nel 1735. Nell'opera, alla \"Decisio CLXXXI\", affronta il problema dell'assicurazione stipulata a sinistro avvenuto e ne suggerisce la soluzione, riferendosi agli insegnamenti del connazionale Pedro de Santar\u00e9m, autore del primo trattato a stampa sull'assicurazione."}
{"id": "5906142", "revid": "767487", "url": "https://it.wikipedia.org/wiki?curid=5906142", "title": "Unione Sportiva Massese '82 1987-1988", "text": "Questa pagina raccoglie le informazioni riguardanti l'Unione Sportiva Massese '82 nelle competizioni ufficiali della stagione 1987-1988."}
{"id": "5906143", "revid": "834", "url": "https://it.wikipedia.org/wiki?curid=5906143", "title": "In Concert (Art Farmer)", "text": ""}
{"id": "5906144", "revid": "834", "url": "https://it.wikipedia.org/wiki?curid=5906144", "title": "In Concert (Dubliners)", "text": ""}
{"id": "5906147", "revid": "1305772", "url": "https://it.wikipedia.org/wiki?curid=5906147", "title": "In the Shadows", "text": ""}
{"id": "5906150", "revid": "144636", "url": "https://it.wikipedia.org/wiki?curid=5906150", "title": "Francisco Garc\u00eda (teologo)", "text": "Biografia.\nFu membro dell'ordine dei predicatori e docente di teologia nel Convento di Valencia e poi presso l'Universit\u00e0 di Terragona. Considerato uno dei principali dottori della scolastica spagnola, le sue opere sono dedicate soprattutto al diritto dei contratti, in particolare il \"Tratado utilisimo y muy general de todos los contratos quantos en los negocios humanos se suelen ofrecer\". L'opera fu pubblicata a Valencia nel 1583 e ristampata due anni dopo. La prima traduzione in italiano \u00e8 del 1589, ristampata nel 1596 da Pietro Marchetti. Il volume affronta le tematiche del diritto commerciale, con un capitolo intero sull'assicurazione. L'opera ebbe un'influenza notevole sui giuristi dell'epoca, a proposito della teoria del valore e della determinazione dei prezzi, gi\u00e0 trattati da Domingo de Soto, Mart\u00edn de Azpilcueta e Tom\u00e1s de Mercado."}
{"id": "5906159", "revid": "767487", "url": "https://it.wikipedia.org/wiki?curid=5906159", "title": "Olbia Calcio 1987-1988", "text": "Questa pagina raccoglie le informazioni riguardanti l'Olbia Calcio nelle competizioni ufficiali della stagione 1987-1988."}
{"id": "5906162", "revid": "767487", "url": "https://it.wikipedia.org/wiki?curid=5906162", "title": "Thomas Ulvestad Vacas", "text": "Carriera.\nCalcio.\nClub.\nUlvestad Vacas ha giocato nelle giovanili del Brann, per poi passare a quelle del Varegg/Nordnes. Ha poi giocato nella prima squadra del Varegg nel 2002, per poi passare al Fana. Rimasto in squadra dal 2003 al 2008, si \u00e8 successivamente accordato con l'\u00c5sane.\nNel luglio 2009, proprio mentre era in forza all'\u00c5sane, ha sostenuto un provino con gli inglesi dell'Hartlepool United. Il trasferimento non si \u00e8 per\u00f2 concretizzato ed Ulvestad Vacas \u00e8 rimasto cos\u00ec in Norvegia. Nel 2011 \u00e8 passato al Tertnes, per fare poi ritorno al Varegg dal 2012.\nCalcio a 5.\nNazionale.\nUlvestad Vacas ha giocato per la Nazionale di calcio a 5 della Norvegia. Ha esordito in squadra il 13 gennaio 2011, nella vittoria per 2-7 contro Malta, in una sfida disputatasi a Paola."}
{"id": "5906163", "revid": "180559", "url": "https://it.wikipedia.org/wiki?curid=5906163", "title": "Joseph Gibalin", "text": "Biografia.\nDopo essere entrato nei gesuiti di Lione, studia filosofia e teologia, di cui presto fu docente a Besan\u00e7on. In seguito fu nominato anche docente di diritto canonico al Coll\u00e8ge de La Trinit\u00e9 lionese. Membro influente tra i teologi francesi, lavor\u00f2 alle regole di molti ordini religiosi locali e fu anche consigliere dell'arcivescovo. I suoi lavori riguardano la teologia dogmatica e morale: il suo volume principale \u00e8 il \"De scientia canonica et hieropolitica\", stampato in tre volumi nel 1670. Tratt\u00f2 anche argomenti in materia di economia e finanza, in particolare nel \"De usuris\" (1656, Parigi) a proposito del prestito a titolo oneroso e sulla legittimit\u00e0 dell'assicurazione secondo l'interpretazione di papa Gregorio IX."}
{"id": "5906166", "revid": "767487", "url": "https://it.wikipedia.org/wiki?curid=5906166", "title": "Unione Sportiva Pistoiese 1987-1988", "text": "Questa pagina raccoglie le informazioni riguardanti l'Unione Sportiva Pistoiese nelle competizioni ufficiali della stagione 1987-1988.\nRosa.\n \n \n \n \n \n "}
{"id": "5906167", "revid": "1305772", "url": "https://it.wikipedia.org/wiki?curid=5906167", "title": "Incompreso", "text": ""}
{"id": "5906172", "revid": "144636", "url": "https://it.wikipedia.org/wiki?curid=5906172", "title": "Jean Pierre Gibert", "text": "Biografia.\nInizi\u00f2 gli studi ad Aix-en-Provence, dove si laure\u00f2 in utroque jure. Nominato docente di teologia a Tolone, prosegu\u00ec la propria vita a Parigi come anacoreta. La sua opera pi\u00f9 importante \u00e8 il \"Corpus juris canonici\", un testo fondamentale del diritto canonico, edito a Colonia nel 1735 e ristampato due anni dopo a Lione, poi a Ginevra nel 1756. Gibert fu anche curatore del \"Jus ecclesiasticum universum\" di Zeger Bernard van Espen."}
{"id": "5906176", "revid": "767487", "url": "https://it.wikipedia.org/wiki?curid=5906176", "title": "I Kill People", "text": "I Kill People \u00e8 il secondo album in studio del cantautore canadese Jon Lajoie, pubblicato il 15 novembre 2010 dalla Normal Guy Productions.\nIl disco \u00e8 una raccolta di tutte le canzoni pubblicate sul web dal cantautore nel periodo successivo alla pubblicazione del precedente album You Want Some of This?, con l'aggiunta di alcuni inediti."}
{"id": "5906178", "revid": "180559", "url": "https://it.wikipedia.org/wiki?curid=5906178", "title": "Ginepro da Diecimo", "text": "Biografia.\nMembro dei cappuccini come predicatore, nel suo \"Manuale istruttivo sopra la giustizia de' contratti e sopra l'iniquit\u00e0 dell'usure\" si occup\u00f2 della legittimit\u00e0 del contratto nell'etica cristiana, con particolare attenzione all'assicurazione. Secondo Ginepro da Diecimo, la legittimit\u00e0 \u00e8 possibile solo con quattro condizioni, ossia che il prezzo sia giusto, che i rischi siano reali, che l'oggetto dell'assicurazione esista, che l'assicuratore abbia l'equivalente della mercanzia assicurata."}
{"id": "5906181", "revid": "1318658", "url": "https://it.wikipedia.org/wiki?curid=5906181", "title": "Grotta di Varaha", "text": "La grotta di Varaha (chiamato anche \"tempio della cava di Adivaraha\") \u00e8 una roccia scolpita a forma templare situata a Mamallapuram davanti alla costa del Coromandel sulla baia del Bengala, nel distretto di Kanchipuram in Tamil Nadu, nell'India meridionale. Si tratta di uno dei siti pi\u00f9 esemplari di architettura rupestre indiana, risalente con tutta probabilit\u00e0 alla fine del VII secolo.\nIl tempio \u00e8 uno dei patrimoni dell'umanit\u00e0 - come iscritto nel 1984 secondo i criteri I, II, III, IV - designati dall'UNESCO facente parte del gruppo di monumenti di Mahabalipuram. La scultura pi\u00f9 importante della grotta \u00e8 quella che rappresenta Vishnu nella forma incarnata di un Var\u0101ha (o cinghiale) nell'atto di sostenere e sollevare Bh\u016bmi, la madre terra dal mare. Vi si possono individuare anche molte altre figure mitologiche scolpite.\nIl sito \u00e8 parte integrante del villaggio moderno posizionato sulla cima della collina e si trova a circa 4 km dai principali ratha, dal tempio della spiaggia e dalle sette pagode di Mahabalipuram. Il tempio roccioso \u00e8 anche dei migliori testimoni dell'architettura templare ind\u00f9 la cui origine risalirebbe al dio Vishvakarman, una delle tante grotte scolpite denominate anche mandapa dal nome dei suoi pilastri di cui sono costituite esternamente.\nGeografia.\nIl tempio della grotta di Varaha si trova sulle colline della citt\u00e0 prospiciente di Mahabalipuram, a 4 km (2,5 miglia) a nord degli altri principali siti di rathas, sulla costa del Coromandel sulla baia del Bengala davanti all'Oceano Indiano. Attualmente situata nel distretto di Kanchipuram, si trova all'incirca a 58 chilometri (36 miglia) dalla citt\u00e0 di Chennai (precedentemente Madras) e a circa 20 miglia (32 km) da Chingelpet.\nStoria.\nLa grotta riflette uno stile di transizione dell'architettura indigena del luogo, con le sue colonne montate su leoni seduti e affreschi scolpiti sulle pareti all'interno della grotta, stili tutti questi evolutisi durante il regno della dinastia Pallava col re Mahendra Varman I e Rajasimha o Narasimhavarman I e noto come Mamalla.\nQuesto stesso stile \u00e8 stata continuato anche dal figlio di Mamalla, Parameshvaravarman I. La ricerca storica ha anche confermato che la citt\u00e0 di Mahabalipuram ha iniziato ad essere stabilita in modo continuativo solo a seguito del regno del sovrano Mamalla, mentre le grotte e i ratha sono tutti attribuiti all'epoca del suo regno attorno alla met\u00e0 del VII secolo d.C. \u00c8 questo uno dei pi\u00f9 antichi monumenti conosciuti in zona, anche se non il pi\u00f9 visitato per colpa della sua posizione nascosta. La caratteristica distintiva dello stile Pallava \u00e8 che la facciata della grotta \u00e8, senza eccezioni, costituita da colonne finemente scolpite e montate su leoni ritratti in una postura seduta.\nLa struttura fa parte del Gruppo di monumenti di Mahabalipuram, un sito divenuto patrimonio mondiale dell'UNESCO ed iscrittovi fin dal 1984."}
{"id": "5906182", "revid": "1305772", "url": "https://it.wikipedia.org/wiki?curid=5906182", "title": "Misunderstood", "text": ""}
{"id": "5906183", "revid": "1543377", "url": "https://it.wikipedia.org/wiki?curid=5906183", "title": "Transat AG2R", "text": "La Transat AG2R LA MONDIALE (in precedenze chiamata Transat' Lorient-St-Barth' ) \u00e8 una corsa velica transatlantica in coppia e senza scali creata nel 1992.\nPercorso.\nFino al 2004, la corsa partiva da Lorient (in Bretagna) e l'arrivo era a Gustavia (a Saint-Barth\u00e9lemy), in due tappe e con uno scalo nell'arcipelago di Madera; solo nella prima edizione (nel 1992), la tappa fu nelle Canarie.\nDal 2006 la partenza \u00e8 data a Concarneau (in Bretagna) e l'arrivo \u00e8 a Gustavia (a Saint-Barth\u00e9lemy), con un passaggio obbligato davanti Porto Santo nell'arcipelago di Madera; nel 2010 il passaggio fu alle Canarie.\nClassi veliche.\nLa classe scelta per la corsa fu la \"Figaro B\u00e9n\u00e9teau\" (attualmente chiamata \"Figaro B\u00e9n\u00e9teau I\") disegnata dal groupe Finot e Jean Berret.\nDal 2003, la barca utilizzata \u00e8 la \"Figaro B\u00e9n\u00e9teau II\", progettata da Marc Lombard, una versione modernizzata \u00e8 pi\u00f9 potente della precedente."}
{"id": "5906186", "revid": "144636", "url": "https://it.wikipedia.org/wiki?curid=5906186", "title": "Sebastiano Giribaldi", "text": "Biografia.\nOriginario della Liguria, entr\u00f2 nell'ordine dei chierici regolari di San Paolo e si occup\u00f2 di diritto morale, scrivendo la sua \"Opera moralia\". Un'altra sua opera sull'argomento, la \"Discussio\", \u00e8 divisa in quattro trattati, a loro volta suddivisi in capitoli e \"dubia\", per cui l'autore fornisce una spiegazione per ciascuno. Il terzo \"dubium\" \u00e8 sull'assicurazione, in cui Giribaldi elenca gli elementi essenziali perch\u00e9 il contratto sia accettabile dal punto di vista della morale cristiana, ad esempio sulla necessit\u00e0 dell'incertezza del danno, come gi\u00e0 notato da Luis de Molina nel suo \"De justitia et jure\" (vol. 2, pp.\u00a0659-660). La sua opera \u00e8 dedicata a Ulisse Giuseppe Gozzadini, vescovo e poi cardinale a Imola e suo docente di diritto all'Universit\u00e0 di Bologna."}
{"id": "5906187", "revid": "1305772", "url": "https://it.wikipedia.org/wiki?curid=5906187", "title": "Inhale", "text": ""}
{"id": "5906194", "revid": "1305772", "url": "https://it.wikipedia.org/wiki?curid=5906194", "title": "Jagged Edge", "text": ""}
{"id": "5906195", "revid": "767487", "url": "https://it.wikipedia.org/wiki?curid=5906195", "title": "Unione Sportiva Pro Vercelli 1987-1988", "text": "Questa pagina raccoglie le informazioni riguardanti l'Unione Sportiva Pro Vercelli nelle competizioni ufficiali della stagione 1987-1988."}
{"id": "5906198", "revid": "1748167", "url": "https://it.wikipedia.org/wiki?curid=5906198", "title": "Cecilia Stetskiv", "text": "In carriera ha vinto un titolo italiano e conseguito una presenza nella Nazionale italiana di atletica leggera; ha inoltre vinto diversi podi nei campionati italiani. .\nBiografia.\nConquista il bronzo nella classifica a squadre nel 2010, nella Coppa del mondo di marcia a Chihuahua in Messico.\nNel 2008 vince l'argento ai campionati italiani indoor di Ancona.\nNel 2010 si classifica terza ai campionati italiani indoor di Ancona.\nNel 2012 si classifica terza ai campionati italiani outdoor a Misano Adriatico e conquista l'argento ai campionati italiani universitari a Messina.\nNel 2013 vince il titolo italiano nella 20\u00a0km su strada a Molfetta e si classifica terza ai campionati italiani universitari a Cassino.\nNel 2014 corre la sua ultima gara ai campionati italiani di Rovereto, giungendo quarta assoluta al traguardo. \nConsegue la laurea in Scienze Motorie nel 2016. \nNel 2019 si laurea in Economia e Finanza."}
{"id": "5906205", "revid": "144636", "url": "https://it.wikipedia.org/wiki?curid=5906205", "title": "Antonio G\u00f3mez (giurista)", "text": "Biografia.\nStudi\u00f2 diritto all'Universit\u00e0 di Salamanca, di cui divenne in seguito docente. La sua opera principale, il \"Commentaria tripartita, rubricis, &amp; capitibus, tribus libris distincta, resolutiue enucleantia materias, Vltimarum voluntatum, contractuum, delictorum\", ha un'influenza profonda sulla dottrina giuridica del XVI secolo. L'opera fu ristampata in dieci edizioni a Salamanca (1554, 1555, 1562, 1563, 1569, 1570, 1577, 1579, 1589, 1598), in cinque a Lione (1585, 1602, 1609, 1661, 1674), in quattro a Venezia (1535, 1586, 1602, 1735), in due a Ginevra (1622, 1631), e una volta rispettivamente a Napoli (1718), Francoforte (1596) e Anversa (1634). L'edizione veneziana riporta le annotazioni di Manuel Soares de Ribeira in conclusione di ogni capitolo. Gomez pubblic\u00f2 anche il \"Thesaurus receptarum sententiarum\" nel 1569 a Venezia."}
{"id": "5906206", "revid": "287204", "url": "https://it.wikipedia.org/wiki?curid=5906206", "title": "Gran Premio motociclistico di San Marino 1983", "text": "Il Gran Premio motociclistico di San Marino fu l'ultimo appuntamento del motomondiale 1983 e la terza edizione del Gran Premio motociclistico di San Marino.\nSi svolse il 4 settembre 1983 all'autodromo Dino Ferrari e corsero le classi 50, 125, 500 e sidecar. Le vittorie furono rispettivamente di Ricardo Tormo, Maurizio Vitali, Kenny Roberts e dell'equipaggio Rolf Biland-Kurt Waltisperg.\nClasse 500.\nIl titolo della categoria era ancora da assegnare, con lo statunitense Kenny Roberts che inseguiva il connazionale Freddie Spencer distaccato di 5 punti; nonostante sia riuscito ad ottenere pole position, giro pi\u00f9 veloce e vittoria, Roberts dovette accontentarsi del secondo posto nella classifica generale visto che il suo avversario \u00e8 giunto direttamente alle sue spalle nella gara, con un altro statunitense, Eddie Lawson che ha occupato il terzo gradino del podio.\nCon la vittoria del campionato all'et\u00e0 di 21 anni e 258 giorni Spencer diventa il pi\u00f9 giovane vincitore del titolo in questa classe e tale rimarr\u00e0 sino all'abolizione della classe in favore della MotoGP.\nKenny Roberts annuncer\u00e0 anche il suo ritiro dalle competizioni del motomondiale dopo aver vinto 3 titoli mondiali.\nDurante le prove della corsa ci sono stati vari incidenti; non riusciranno a prendere il via della corsa Takazumi Katayama, Loris Reggiani e il neo campione mondiale della classe 250, il venezuelano Carlos Lavado che provava una Yamaha.\nClasse 125.\nCon il titolo iridato assegnato gi\u00e0 da tempo allo spagnolo \u00c1ngel Nieto, ottiene la sua prima vittoria nel motomondiale il pilota italiano Maurizio Vitali che precede al traguardo lo svizzero Hans M\u00fcller e l'altro italiano Pierluigi Aldrovandi.\nClasse 50.\n\u00c8 questa l'ultima gara nella storia del motomondiale per la classe di minor cilindrata; dal motomondiale 1984 verr\u00e0 sostituita dalla classe 80. La storia, iniziata nel motomondiale 1962 con il Gran Premio motociclistico di Spagna 1962, avr\u00e0 termine dopo 172 gare disputate.\nIl titolo iridato \u00e8 stato assegnato allo svizzero Stefan D\u00f6rflinger, giunto in questa occasione al secondo posto, mentre il suo maggior rivale, l'italiano Eugenio Lazzarini, non ha preso il via a causa di un incidente occorso nelle prove.\nLa gara \u00e8 stata vinta dallo spagnolo Ricardo Tormo e al terzo posto \u00e8 giunto l'italiano Claudio Lusuardi.\nClasse sidecar.\nL'equipaggio Rolf Biland-Kurt Waltisperg, gi\u00e0 matematicamente campione del mondo, vince anche l'ultima gara precedendo Alain Michel-Claude Monchaud e Werner Schw\u00e4rzel-Andreas Huber. Egbert Streuer, seppur debilitato, giunge al quarto posto e mantiene cos\u00ec la seconda posizione nel mondiale; la classifica finale vede Biland a 98 punti, Streuer a 72, Schw\u00e4rzel a 67 e Michel a 57."}
{"id": "5906208", "revid": "298229", "url": "https://it.wikipedia.org/wiki?curid=5906208", "title": "Petite Trotte a Leon", "text": "La Petite Trotte \u00e0 L\u00e9on (abbreviata in PTL) \u00e8 una corsa internazionale sulla distanza in autonomia totale che si svolge sui tre versanti (francese, italiano e svizzero) del Monte Bianco. La gara \u00e8 una delle cinque che compongono l'evento Ultra-Trail du Mont-Blanc che si svolge annualmente a Chamonix e viene organizzata a partire dall'edizione del 2008. Distanza e percorso variano annualmente ma si aggirano per consuetudine intorno ai 320 Km con circa 24.000 metri di dislivello positivo.\nDescrizione.\nLa manifestazione, in ragione della sua lunghezza, \u00e8 la prima a partire nell'ambito del circuito UTMB e di norma prende il via il luned\u00ec che apre la settimana dell'evento. Nel 2016 la partenza \u00e8 stata fissata alle ore 9.00, con un tempo massimo di percorrenza di 151 ore e 30 minuti e un percorso che si articola su 290 km e 26.500 m di dislivello positivo.\nIl regolamento prevede che alla PTL possano partecipare squadre indissociabili composte da due o tre concorrenti.\nPeculiarit\u00e0 della gara consiste nello svolgersi su un percorso privo di segnalazioni. Ai concorrenti viene consegnato un tracciato di gara, in formato elettronico, da seguire fedelmente tramite un proprio navigatore satellitare. Lo stesso percorso viene anche fornito in forma cartacea. Ad ogni squadra viene inoltre consegnato, da parte dell'organizzazione, un localizzatore satellitare (\"tracker\") che, senza possibilit\u00e0 di intervento da parte dei corridori, registra il percorso effettuato e, a intervalli regolari, comunica la posizione della squadra al centro di controllo.\nLa partecipazione \u00e8 limitata a 300 squadre. Sino all'edizione 2015, per partecipare, era necessario che uno dei componenti la squadra avesse terminato in precedenza un'edizione del Tor des G\u00e9ants oppure dell'Ultra Trail du Mont Blanc.\nDal 2016 all'atto dell'iscrizione occorre presentare un dossier che attesti l'esperienza di ogni membro della squadra permettendo di valutarne l'esperienza tecnica,l'esperienza sportiva e la motivazione individuale.\nIl percorso varia ogni anno ma consiste comunque in un tracciato ad anello intorno al gruppo del Monte Bianco. Ogni anno il senso del percorso viene invertito (orario o antiorario).\nLo spirito della manifestazione prevede che non venga stilata una classifica ufficiale ma che tutti i \"finisher\" vengano premiati. Ogni anno viene comunque emessa una tabella dei tempi di percorrenza di ogni squadra.\nPer le sue peculiarit\u00e0 (lunghezza, impegno psico-fisico, percorso non segnalato e spesso al di fuori di sentieri battuti, limitata assistenza lungo il percorso) difficilmente riscontrabili tutte insieme in altre manifestazioni, la PTL si \u00e8 guadagnata negli anni un'aura di particolare rispetto che la contraddistingue fra gli altri ultra-trail."}
{"id": "5906210", "revid": "287204", "url": "https://it.wikipedia.org/wiki?curid=5906210", "title": "Stanley Cup playoff 2016", "text": "I playoff della Stanley Cup 2016 del campionato NHL 2015-2016 hanno avuto inizio il 13 aprile 2016. Le sedici squadre qualificate per i playoff, otto da ciascuna Conference, hanno giocato un primo turno divisionale seguito dalle finali di Division e poi dalle finali di Conference. La Eastern Conference, formata da 16 squadre, \u00e8 suddivisa in due Division da 8 squadre ciascuna (Metropolitan e Atlantic), mentre la Western Conference, con 14 squadre, \u00e8 divisa in due Division da sette squadre (Pacific e Central). In seguito al riallineamento del 2013 la NHL ha trasformato anche i playoff: le prime tre squadre di ciascuna Division si qualificano per i playoff della propria Conference. I quattro posti rimanenti, due per Conference, vengono invece assegnati a squadre wild card ovvero quelle meglio classificate che non sono riuscite a classificarsi nei primi tre posti di ogni Division.\nPer la seconda volta in tutta la storia della NHL, la prima dal 1970, nessuna franchigia canadese riusc\u00ec a qualificarsi per i playoff della Stanley Cup. I Detroit Red Wings invece proseguirono la loro striscia di partecipazioni consecutive ai playoff, venticinque, la terza pi\u00f9 lunga nella storia della lega. Per la quarta volta negli ultimi sei anni si qualificarono tutte e tre le formazioni della California, mentre per la seconda volta in assoluto entrarono ai playoff entrambe le squadre della Florida, infatti i Florida Panthers si qualificarono di nuovo dopo quattro stagioni dall'ultima volta, la seconda dal 2000.\nSquadre partecipanti.\nTabellone.\nIn ciascun turno la squadra con il ranking pi\u00f9 alto si sfida con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo si determina dai punti ottenuti in stagione regolare dalle due squadre. Ciascuna serie, al meglio delle sette gare, segue il formato 2-2-1-1-1: la squadra migliore in stagione regolare disputa in casa Gara-1 e 2, (se necessario anche Gara-5 e 7), mentre quella posizionata peggio gioca nel proprio palazzetto Gara-3 e 4 (se necessario anche Gara-6).\nFinale Stanley Cup.\nLa finale della Stanley Cup 2016 \u00e8 una serie al meglio delle sette gare che determiner\u00e0 il campione della National Hockey League per la stagione 2015-16. Nella storia dei playoff \u00e8 la prima sfida in assoluto fra i Pittsburgh Penguins e i San Jose Sharks. Per i Pittsburgh Penguins si tratt\u00f2 della quinta apparizione nella finale della Stanley Cup dopo il titolo conquistato nel 2009 contro i Detroit Red Wings. Per San Jose fu invece la prima apparizione in assoluto dalla fondazione della franchigia nel 1990.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta \u00e8 una tabella che combina i cinque migliori portieri dei playoff per media di gol subiti a gara con i cinque migliori portieri per percentuale di parate, con almeno 420 minuti disputati. La tabella \u00e8 ordinata per la media gol subiti, e i criteri di inclusione sono in grassetto."}
{"id": "5906212", "revid": "767487", "url": "https://it.wikipedia.org/wiki?curid=5906212", "title": "Kim Andr\u00e9 Brandtz\u00e6g", "text": "Carriera.\nCalcio.\nClub.\nNel 2009 \u00e8 passato al KIL/Hemne, dove \u00e8 rimasto per un biennio. Nel 2011, dopo un periodo di prova, ha infatti firmato per il Levante B, squadra riserve del club omonimo. \u00c8 poi tornato in patria, per giocare nel Tiller.\nIl 4 aprile 2012, Brandtz\u00e6g \u00e8 stato ufficialmente ingaggiato dal By\u00e5sen. Ha debuttato in squadra il 14 aprile, schierato titolare nella vittoria interna per 3-2 sul Kjels\u00e5s. Il 7 maggio ha segnato la prima rete, nel successo per 5-2 sul Molde 2.\nIl 7 agosto 2012, Brandtz\u00e6g ha firmato ufficialmente un contratto con lo Str\u00f8mmen, militante in 1. divisjon. Ha esordito in squadra il 12 agosto, subentrando a Kristoffer Tokstad nella sconfitta per 4-0 maturata sul campo del Sarpsborg 08. Il 21 ottobre ha segnato la prima rete, nella vittoria per 2-1 sul Notodden. \u00c8 rimasto in squadra per circa un anno e mezzo.\nSuccessivamente a questa esperienza, Brandtz\u00e6g si \u00e8 accordato con l'Asker. Ha disputato la prima gara in squadra il 21 aprile 2014, quando ha sostituito Stian Stray Molde nella sconfitta interna per 0-1 contro il Flekker\u00f8y. Il 10 maggio successivo ha siglato la prima marcatura, con cui ha contribuito al successo per 1-2 sul campo del Birkebeineren. Nel corso del 2015, si \u00e8 trasferito al R\u00f8dde, per cui ha disputato il primo incontro il 22 giugno, schierato titolare nel pareggio per 2-2 contro il Molde 2: nella stessa sfida, ha segnato una rete in favore della sua squadra. Al termine del campionato, il R\u00f8dde \u00e8 retrocesso in 3. divisjon.\nA gennaio 2017 \u00e8 tornato in campo per giocare nel Tillerbyen.\nCalcio a 5.\nNazionale.\nBrandtz\u00e6g ha giocato per la Nazionale di calcio a 5 della Norvegia. Ha esordito in squadra il 5 dicembre 2012, nella vittoria per 8-3 contro la Danimarca."}
{"id": "5906214", "revid": "736476", "url": "https://it.wikipedia.org/wiki?curid=5906214", "title": "Viktor de Kowa", "text": "Sul grande schermo, apparve in oltre una settantina di differenti produzioni, a partire dalla fine degli anni venti. Tra i suoi ruoli pi\u00f9 noti, figura, tra l'altro, quello di Slim Callaghan nella serie televisiva poliziesca \"Slim Callaghan greift ein\" (1964).\nFu marito dell'attrice Ursula Grabley e dell'attrice e cantante lirica giapponese Michiko Tanaka.\nBiografia.\nViktor Paul Karl Eugen Kowarzik (o Kowalczyk) nasce a Hochkirch, in Sassonia (ora Przesieczany, Polonia), l'8 marzo 1904.\nDopo la vendita della propriet\u00e0 terriera del padre, trascorre la sua infanzia a Dresda.\nDopo aver studiato recitazione con Erich Ponto all'Accademia delle Arti di Dresda, nel 1922 fa il proprio debutto in teatro allo Dresdner Staatstheater. In seguito, recita nei teatri di Lubecca, Francoforte sul Meno, Amburgo e Berlino.\nNel 1926, sposa la collega Ursula Grabley.\nNel 1929, fa il proprio debutto sul grande schermo recitando nella pellicola \"La danzatrice di corda\" (\"Katharina Knie\").\nNel 1941 divorzia da Ursula Grabley e sposa Michiko Tanaka.\nDopo essersi iscritto al partito nazionalsocialista, nel 1941 dirige il film di propaganda di regime \"Kopf hoch, Johannes!\".\nMuore a Berlino l'8 aprile 1973, all'et\u00e0 di 69 anni, a causa di un tumore alla lingua."}
{"id": "5906217", "revid": "15756", "url": "https://it.wikipedia.org/wiki?curid=5906217", "title": "NSU 6/12 HP", "text": "La 6/12 HP \u00e8 un'autovettura di fascia medio-bassa prodotta tra il 1907 ed il 1909 dalla \"Neckarsulmer Fahrradwerke AG\", la Casa automobilistica tedesca che in seguito sarebbe divenuta nota come NSU. L'unit\u00e0 di misura \"HP\", utilizzata per questo e per gli altri modelli NSU prodotti prima dell'avvento della Prima Guerra Mondiale, fu mutata in \"PS\" (\"Pferdest\u00e4rken\") dopo l'arrivo di tale evento per tagliare ogni legame con il Regno Unito, avversario dell'Impero Tedesco durante la guerra. Per questo, tale modello viene indicato indifferentemente in entrambi i modi.\nStoria e profilo.\nLa \"6/12 HP\" non fu altro che un modello derivato dalla precedente 6/10 HP, che di fatto and\u00f2 a sostituire. Come il precedente modello, fu presentata al Salone di Berlino, in questo caso tenutosi nel dicembre del 1907.\nCaratteristiche.\nQuesto nuovo modello condivise praticamente l'intera struttura di base e la quasi totalit\u00e0 delle soluzioni tecniche che a suo tempo vennero previste per la \"6/10 HP\". Il motore cos\u00ec ottenuto conserv\u00f2 l'originaria cilindrata di 1539,4 cm\u00b3 (alesaggio e corsa: 70 x 100 mm), ma montando questa volta una cosiddetta testata a T, ossia con le valvole di aspirazione su un lato e quelle di scarico sull'altro. Rest\u00f2 invariata l'architettura motoristica di tipo biblocco, mentre si ebbe un leggero aumento nelle prestazioni, con la potenza massima salita a 13 CV a 1400 giri/min. Invariato anche il telaio a longheroni e traverse con sospensioni ad assale oscillante, molle longitudinali a balestra semiellittica, freno di servizio (a pedale) agente sull'albero di trasmissione e cambio manuale a tre marce. Come pure nel modello precedente, anche la \"6/12 HP\" fu prevista in due varianti di telaio, differenti per la misura del passo a seconda della variante di carrozzeria scelta dal cliente. Anche in questo caso, tali misure erano di 2 metri oppure di 2,44 metri per le varianti pi\u00f9 lunghe. A seconda della carrozzeria, e quindi anche della massa del corpo vettura, la velocit\u00e0 massima variava tra i 55 ed i 60 km/h.\nCarriera commerciale.\nAl suo debutto durante la kermesse berlinese, la \"6/12 HP\" fu presentata in svariate varianti di carrozzeria, ben pi\u00f9 delle due sole configurazione di tipo single-phaeton o double-phaeton previste per la precedente \"6/10 HP\". Oltre a queste, la \"6/12 HP\" prevedeva anche una carrozzeria landaulet, una carrozzeria di tipo limousine e persino un furgoncino per le consegne. Alla presentazione di Berlino, tali carrozzerie, tutte realizzate in legno, furono affiancate da alcune fuoriserie realizzate invece dalla carrozzeria Auer di Cannstatt, un quartiere di Stoccarda. Queste ultime carrozzeria avevano la particolarit\u00e0 di essere realizzate in alluminio, senza dubbio un materiale altamente innovativo per l'industria automobilistica di quegli anni. Per quanto riguardava i prezzi di listino, il ventaglio andava dai 6.000 marchi per un telaio nudo a ben 9.150 marchi per una landaulet.\nCon questa gamma e queste caratteristiche, la \"6/12 HP\" si apprest\u00f2 ad affrontare la propria carriera commerciale, iniziata appunto alla fine del 1907. Quasi un anno dopo, nell'autunno del 1908, venne introdotta una terza variante di telaio, caratterizzata dal passo aumentato a ben 2.635 mm. Tale variante fu disponibile per alcune versioni di carrozzeria. Pi\u00f9 in generale, i tre telai previsti beneficiarono di migliorie generali volte ad accrescerne la rigidezza e a migliorare la stabilit\u00e0 su strada.\nLa carriera commerciale della \"6/12 HP\" cess\u00f2 alla fine del 1909. La sua erede sarebbe arrivata pochissimo tempo dopo, all'inizio del 1910, ed avrebbe preso il nome di 6/14 HP."}
{"id": "5906226", "revid": "180559", "url": "https://it.wikipedia.org/wiki?curid=5906226", "title": "Simon Heinrich Gondela", "text": "Laureato in diritto, prosegu\u00ec gli studi di dottorato con una tesi sull'assicurazione, dedicata ai senatori della Repubblica di Brema, citt\u00e0 della Lega anseatica. In seguito divenne senatore e vicepresidente del tribunale di Brema. La sua \"Dissertatio inauguralis iuridica de contractu assecurationis\" fu pubblicata dall'officina tipografica \"Barmeier\", specializzata in saggi di giurisprudenza e medicina. Un esemplare della tesi \u00e8 conservato presso la Fondazione Mansutti di Milano."}
{"id": "5906227", "revid": "2121138", "url": "https://it.wikipedia.org/wiki?curid=5906227", "title": "Tempio di Venkateswara", "text": "Il tempio di Sri Venkateswara Swamy \u00e8 un importante tempio del vishnuismo situato nella cittadina collinare di Tirumala nei pressi di Tirupati, nel distretto di Chittoor nell'Andhra Pradesh in India. Il sito \u00e8 dedicato al Signore Venkateswara, una delle incarnazioni del dio Vishnu, che si crede sia apparsa qui per salvare l'umanit\u00e0 dalle prove e difficolt\u00e0 inerenti all'epoca storica del Kali Yuga. Da qui il luogo ha anche ottenuto il nome \"Kaliyuga Vaikuntham\" e da ci\u00f2 ci si riferisce ad esso come \"Kaliyuga Prathyaksha Daivam\". Il tempio \u00e8 conosciuto anche con altri nomi come tempio di Tirumala, Tempio di Tirupati e tempio di Tirupati Balaji. Venkateswara \u00e8 conosciuto con molti altri nomi:. Balaji, Govinda, e Srinivasa.\nLe colline di Tirumala fanno parte della gamma della zona collinare di Seshachalam. Le colline sono a 853m sul livello del mare; esse comprendono sette cime (Sapthagiri), che rappresentano le sette teste di Adisesha o Shesha. Le sette cime sono chiamate Seshadri, Neeladri, Garudadri, Anjanadri, Vrushabhadri, Narayanadri e Venkatadri. Il tempio si trova sulla settima cima - quella di Venkatadri - sulla riva meridionale dello Sri Swami Pushkarini, un serbatoio d'acqua santa. Da qui il tempio \u00e8 indicato anche come \"Tempio di Seven Hills\". La citt\u00e0 Tirumala si estende per circa 10,33 miglia quadrate (27\u00a0km\u00b2) nella zona.\nIl tempio \u00e8 costruito in architettura dravidica e si crede possa esser stato costruito in un periodo di tempo a partire dal 300 d.C. Il Garbagriha (Sanctum Sanctorum) si chiama AnandaNilayam. La divinit\u00e0 residente, Venkateswara, \u00e8 in posizione eretta e si affaccia ad est nel Garbha Griha. Il tempio segue la tradizione Vaikhanasa del culto \u0100gama. Il tempio \u00e8 uno degli otto Vishnu Swayambhu Kshetras ed \u00e8 elencato come il 106\u00ba ed ultimo sulla terra di Divya Desam. I locali del tempio avevano due moderni edifici complessi della coda per organizzare la corsa del pellegrino, il complesso Tarigonda Venkamamba Annaprasadam per i pasti gratuiti dati ai pellegrini, gli edifici per la tonsura dei e un certo numero di siti per l'alloggio dei pellegrini.\nQuesto \u00e8 inoltre il tempio pi\u00f9 ricco del mondo in termini di donazioni ricevute e di ricchezza. Il tempio \u00e8 visitato da circa 50.000 fino a 100.000 pellegrini al giorno (da 30 a 40 milioni di persone all'anno in media), mentre in speciali occasioni e festival, come il Brahmotsavam annuale, il numero dei pellegrini pu\u00f2 giungere fino alla cifra di 500.000, il che lo rende il luogo sacro pi\u00f9 visitato al mondo."}
{"id": "5906232", "revid": "287204", "url": "https://it.wikipedia.org/wiki?curid=5906232", "title": "Jos\u00e9 Gonz\u00e1lez (disambigua)", "text": ""}
{"id": "5906233", "revid": "736476", "url": "https://it.wikipedia.org/wiki?curid=5906233", "title": "Victor de Kowa", "text": ""}
{"id": "5906235", "revid": "1305772", "url": "https://it.wikipedia.org/wiki?curid=5906235", "title": "Just a Dream", "text": ""}
{"id": "5906238", "revid": "484473", "url": "https://it.wikipedia.org/wiki?curid=5906238", "title": "Jacques Hotteterre", "text": ""}
{"id": "5906243", "revid": "363629", "url": "https://it.wikipedia.org/wiki?curid=5906243", "title": "Just the Way You Are", "text": ""}
{"id": "5906244", "revid": "144636", "url": "https://it.wikipedia.org/wiki?curid=5906244", "title": "Jean-Louis Gouttes", "text": "Serv\u00ec per alcuni anni nei dragoni, poi divenne sacerdote e parroco ad Argilliers. Fu anche deputato dell'Assemblea Costituente e partecip\u00f2 agli Stati Generali, favorevole alla confisca dei beni ecclesiastici. Nel 1791 diventa vescovo costituzionale della Saona e Loira. Fu denunciato come realista, poich\u00e9 continuava ad esercitare il culto religioso dopo la soppressione, e fu arrestato nella Conciergerie di Parigi. Il tribunale rivoluzionario lo condann\u00f2 a morte nel 1794.\nIl 30 ottobre 1790 Gouttes present\u00f2 all'Assemblea Nazionale un \"projet de remboursement\" per una tontina di Joachim Lafarge. Tuttavia l'Accademia delle Scienze bocci\u00f2 il progetto, che ripresent\u00f2 di nuovo il 3 marzo 1791, ma la contrariet\u00e0 di Robespierre convinse l'assemblea a respingere ancora il progetto. Un esemplare di questo progetto \u00e8 conservato presso la Fondazione Mansutti di Milano."}
{"id": "5906245", "revid": "400694", "url": "https://it.wikipedia.org/wiki?curid=5906245", "title": "Pro Patria et Libertate Unione degli Sports Bustesi 1920-1921", "text": "Questa pagina raccoglie le informazioni riguardanti la Pro Patria et Libertate nelle competizioni ufficiali della stagione 1920-1921.\nStagione.\nLa stagione 1920-1921 vede la Pro Patria disputare la massima categoria calcistica dell'epoca: la Prima Categoria.\nDisputa perci\u00f2 il raggruppamento A lombardo, un raggruppamento composto da quattro squadre (Cremonese, Milan, Monza e Pro Patria), ottenendo il secondo posto con 8 punti dietro al poderoso Milan vittorioso a Busto (1-0) e (7-1) a Milano.\nEntrano nell'organico biancobl\u00f9 i difensori Carlo Capra e Bonansea, l'attaccante Quinto Miotti, il centrocampista Giuseppe Azzimonti. Uno dei migliori bustocchi \u00e8 entrato nel giro della nazionale azzurra, si tratta di Attilio Marcora che gioca a Ginevra il 6 novembre 1921 la partita Svizzera-Italia terminata (1-1), sar\u00e0 ceduto al Saronno al termine della stagione attuale."}
{"id": "5906250", "revid": "962319", "url": "https://it.wikipedia.org/wiki?curid=5906250", "title": "121st Street", "text": "121st Street \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 3 luglio 1918. \u00c8 stata ristrutturata tra febbraio 2017 e novembre 2018.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le quattro scale per il piano stradale, due portano all'incrocio con 121st Street, due a quello con 123rd Street.\nInterscambi.\nLa stazione \u00e8 servita da alcune autolinee gestite da MTA Bus e NYCT Bus."}
{"id": "5906251", "revid": "962319", "url": "https://it.wikipedia.org/wiki?curid=5906251", "title": "Chauncey Street", "text": "Chauncey Street \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 18 luglio 1885.\nStrutture e impianti.\nLa stazione \u00e8 posta su un viadotto al di sopra di Broadway, ha tre binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con Rockaway Avenue.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906252", "revid": "962319", "url": "https://it.wikipedia.org/wiki?curid=5906252", "title": "Gates Avenue", "text": "Gates Avenue \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita principalmente dalla linea J, tranne nell'ora di punta del mattino in direzione Manhattan e nell'ora di punta del pomeriggio in direzione Queens quando \u00e8 servita dalla linea Z.\nStoria.\nLa stazione fu aperta il 13 maggio 1885.\nStrutture e impianti.\nLa stazione \u00e8 posta su un viadotto al di sopra di Broadway, ha tre binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con Quincy Street.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906255", "revid": "1305772", "url": "https://it.wikipedia.org/wiki?curid=5906255", "title": "Casaro (disambigua)", "text": ""}
{"id": "5906256", "revid": "962319", "url": "https://it.wikipedia.org/wiki?curid=5906256", "title": "Woodhaven Boulevard (linea BMT Jamaica)", "text": "Woodhaven Boulevard \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24, e dalla linea Z, attiva solo nell'ora di punta del mattino in direzione Manhattan e nell'ora di punta del pomeriggio in direzione Queens.\nStoria.\nLa stazione fu aperta il 28 maggio 1917.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le tre scale per il piano stradale, due portano al lato ovest dell'incrocio con Woodhaven Boulevard, una all'angolo sud-ovest dell'incrocio con 95th Street.\nInterscambi.\nLa stazione \u00e8 servita da alcune autolinee gestite da MTA Bus e NYCT Bus."}
{"id": "5906257", "revid": "1305772", "url": "https://it.wikipedia.org/wiki?curid=5906257", "title": "Last Nite (disambigua)", "text": ""}
{"id": "5906258", "revid": "962319", "url": "https://it.wikipedia.org/wiki?curid=5906258", "title": "111th Street (linea BMT Jamaica)", "text": "111th Street, in origine Greenwood Avenue e poi 111th Street-Richmond Hill, \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J.\nStoria.\nLa stazione fu aperta il 28 maggio 1917. \u00c8 stata ristrutturata tra gennaio e giugno 2019.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha tre binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con 111th Street, una all'angolo nord-est e una all'angolo sud-est.\nInterscambi.\nLa stazione \u00e8 servita da alcune autolinee gestite da MTA Bus e NYCT Bus."}
{"id": "5906279", "revid": "962319", "url": "https://it.wikipedia.org/wiki?curid=5906279", "title": "85th Street-Forest Parkway", "text": "85th Street-Forest Parkway, in origine solo Forest Parkway, \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24.\nStoria.\nLa stazione fu aperta il 28 maggio 1917.\nStrutture e impianti.\nLa stazione \u00e8 posta su un viadotto al di sopra di Jamaica Avenue, ha due binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con 85th Street, una all'angolo nord-est e una all'angolo sud-est.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906280", "revid": "339392", "url": "https://it.wikipedia.org/wiki?curid=5906280", "title": "Libertylines", "text": ""}
{"id": "5906281", "revid": "962319", "url": "https://it.wikipedia.org/wiki?curid=5906281", "title": "Cleveland Street (metropolitana di New York)", "text": "Cleveland Street, in origine Cleveland Avenue, \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24.\nStoria.\nLa stazione fu aperta il 30 maggio 1893. \u00c8 stata ristrutturata a met\u00e0 anni 2000.\nStrutture e impianti.\nLa stazione \u00e8 posta su un viadotto al di sopra di Fulton Street, ha due binari e una banchina ad isola. All'estremit\u00e0 occidentale della banchina si trova la struttura che ospita i tornelli e le due scale per il piano stradale che portano al lato ovest dell'incrocio con Cleveland Street.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906282", "revid": "287204", "url": "https://it.wikipedia.org/wiki?curid=5906282", "title": "Let's Stick Together (singolo)", "text": ""}
{"id": "5906285", "revid": "962319", "url": "https://it.wikipedia.org/wiki?curid=5906285", "title": "Halsey Street (linea BMT Jamaica)", "text": "Halsey Street \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24.\nStoria.\nLa stazione fu aperta il 19 agosto 1885.\nStrutture e impianti.\nLa stazione \u00e8 posta su un viadotto al di sopra di Broadway, ha tre binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con Halsey Street.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906287", "revid": "962319", "url": "https://it.wikipedia.org/wiki?curid=5906287", "title": "Kosciuszko Street", "text": "Kosciuszko Street \u00e8 una fermata della metropolitana di New York situata sulla linea BMT Jamaica. Nel 2019 \u00e8 stata utilizzata da passeggeri. \u00c8 servita dalla linea J, attiva 24 ore su 24.\nStoria.\nLa stazione fu aperta il 25 giugno 1888.\nStrutture e impianti.\nLa stazione \u00e8 posta su un viadotto al di sopra di Broadway, ha tre binari e due banchine laterali. Il mezzanino, posizionato sotto il piano binari, ospita le scale per accedere alle banchine, i tornelli e le due scale per il piano stradale che portano all'incrocio con Kossuth Place e Patchen Avenue.\nInterscambi.\nLa stazione \u00e8 servita da alcune autolinee gestite da NYCT Bus."}
{"id": "5906288", "revid": "1543377", "url": "https://it.wikipedia.org/wiki?curid=5906288", "title": "Dahlia Ravikovitch", "text": "Nel 1998 vinse il Premio Israele per la letteratura, venendo definita dalla commissione \"uno dei principali pilastri della poesia in ebraico\".\nBiografia.\nDahlia Ravikovitch nacque sotto il Mandato britannico della Palestina da Levi Ravikovitch, ebreo di origini russe, e Michal Houminier, proveniente da Rehovot. Nel 1942 si aggiunsero alla famiglia i gemelli Ahikam e Amiram. Nello stesso anno il padre perse la vita a causa di un incidente stradale e la famiglia si trasfer\u00ec nel Kibbutz Geva, dove la madre successivamente si rispos\u00f2. \nAll'et\u00e0 di 13 anni Ravikovitch decise di abbandonare il kibbutz, insofferente del tipo di vita che vi si conduceva, e pass\u00f2 gli anni successivi in affidamento presso diverse famiglie nella citt\u00e0 di Haifa. Inizi\u00f2 a scrivere poesie durante il servizio di leva obbligatoria e si laure\u00f2 in lingua e letteratura ebraica all'Universit\u00e0 Ebraica di Gerusalemme negli anni '50.\nDurante la sua vita lavor\u00f2 come critica letteraria, traduttrice e insegnante. Dal 1959 in poi pubblic\u00f2 otto libri di poesie, tre raccolte di racconti e svariate traduzioni di classici per l'infanzia e poesia in lingua inglese. Accanto all'impegno letterario, Ravikovitch fu anche un'attivista politica, partecipando a diverse proteste contro l'occupazione della Palestina e criticando pubblicamente l'oppressione del popolo palestinese a opera del governo israeliano.\nIl primo maggio del 1987 prende parte al festival di poesia intitolato \"Poeti del Mediterraneo per la Pace\", organizzato dal periodico culturale \"Collettivo R\" e dalla Provincia di Firenze. La manifestazione ha luogo nella Villa Demidoff, a Pratolino. Vi prendono parte il massimo poeta palestinese Mahmoud Darwish, l'egiziano Ahmed A.Hegasi, il catalano Jos\u00e9 Aiugustin Goytisolo il greco Apostolatos, il veneziano Ferruccio Brugnaro e l'italiano di Jugoslavia Alessandro Damiani.\nNel 2000 l'Universit\u00e0 di Haifa le attribu\u00ec una laurea honoris causa in filosofia \"in riconoscimento della sua poesia, scritta con grande bellezza e sensibilit\u00e0; e per la sua lotta coraggiosa e determinata a favore dei diritti e della dignit\u00e0 degli esseri umani\".\nNell'agosto del 2005 il corpo senza vita della poetessa fu trovato nella sua abitazione a Tel Aviv. Ravikovitch soffr\u00ec di attacchi depressivi lungo tutto il corso della sua vita e per questo motivo alcuni avanzarono l'ipotesi di un suicidio. Tuttavia, non vennero trovate prove sufficienti a sostegno di questa tesi.\nOpere.\nIn italiano si possono leggere alcune sue opere nella raccolta \"Poeti Israeliani\" curata da Ariel Rathaus. "}
{"id": "5906289", "revid": "1305772", "url": "https://it.wikipedia.org/wiki?curid=5906289", "title": "Let's Stick Together", "text": ""}
{"id": "5906292", "revid": "834", "url": "https://it.wikipedia.org/wiki?curid=5906292", "title": "Let's Stick Together (singolo Bryan Ferry)", "text": ""}
{"id": "5906293", "revid": "834", "url": "https://it.wikipedia.org/wiki?curid=5906293", "title": "Let's Work Together", "text": ""}
{"id": "5906297", "revid": "180559", "url": "https://it.wikipedia.org/wiki?curid=5906297", "title": "Stefano Graziani", "text": "Biografia.\nLa sua opera principale \u00e8 \"Disceptationum forensium judiciorum\", edita a Venezia nel 1699. Il volume raccoglie le ricerche dottrinali di molti autori, soprattutto relative alla Sacra Rota. In particolare il sesto tomo riguarda le decisioni della Rota di Macerata, dove Graziani fu uditore tra il 1594 e il 1599. Un esemplare di questa edizione \u00e8 conservato presso la Fondazione Mansutti di Milano.\nNel 1604 pubblic\u00f2 anche una raccolta di decisioni del tribunale, ristampate nel 1615-1621."}
{"id": "5906299", "revid": "834", "url": "https://it.wikipedia.org/wiki?curid=5906299", "title": "Like This, Like That", "text": ""}
{"id": "5906303", "revid": "287204", "url": "https://it.wikipedia.org/wiki?curid=5906303", "title": "American Hockey League 1963-1964", "text": "La stagione 1963-1964 \u00e8 stata la 28\u00aa edizione della American Hockey League, la pi\u00f9 importante lega minore nordamericana di hockey su ghiaccio. Il calendario della stagione regolare fu composto da 72 partite. La stagione vide al via nove formazioni e al termine dei playoff i Cleveland Barons conquistarono la loro nona Calder Cup sconfiggendo i Quebec Aces 4-0.\nStagione regolare.\nClassifiche.\nEast Division\nWest Division\nLegenda:\nNote:\nStatistiche.\nClassifica marcatori\nClassifica portieri\nPremi AHL.\nAHL All-Star Team.\nFirst All-Star Team\nSecond All-Star Team"}
{"id": "5906305", "revid": "287204", "url": "https://it.wikipedia.org/wiki?curid=5906305", "title": "Athos Solomou", "text": ""}
{"id": "5906321", "revid": "110157", "url": "https://it.wikipedia.org/wiki?curid=5906321", "title": "Lega Nazionale A 2010 (football americano)", "text": "La Lega Nazionale A 2010 \u00e8 stata la 25\u00aa edizione del campionato di football americano di primo livello, organizzato dalla SAFV.\nStagione regolare.\nClassifica.\nLa classifica della regular season \u00e8 la seguente:"}
{"id": "5906322", "revid": "6923", "url": "https://it.wikipedia.org/wiki?curid=5906322", "title": "Comptoir national d'escompte de Paris", "text": "Il Comptoir national d'escompte de Paris (\"Banco nazionale di Sconto di Parigi\") \u00e8 stata una banca francese.\nStoria.\n\"Comptoir d'escompte de Paris\".\nLa Rivoluzione del 1848 aveva fatto crollare la fiducia nei titoli cartacei come le azioni, le obbligazioni ed i depositi bancari, provocando una corsa a convertire questi strumenti in metalli preziosi. Il governo fu costretto a prendere misure d'emergenza, come la sospensione dei pagamenti delle cedole gi\u00e0 maturate dei titoli di stato, la chiusura della borsa, il corzo forzoso della cartamoneta, la restrizione degli importi che potevano essere ritirati dai libretti di risparmio dalla Banca di Francia.\nMolte delle banche fondate durante la Monarchia di luglio furono costrette a chiudere dal momento che non riuscivano pi\u00f9 a convertire le cambiali in contanti. Ci furono addirittura voci che gli stessi Rotschild del ramo francese fossero in difficolt\u00e0 e stessero per liquidare la loro banca.\nFu in questo contesto che fu istituito il \"Comptoir national d'escompte de Paris\" con decreto 7 marzo 1848 dal Governo della Seconda Repubblica francese in forma di societ\u00e0 per azioni con un capitale sociale di 20 milioni di franchi, costituiti per un terzo da contanti versati dai sottoscrittori, per un terzo da obbligazioni della Municipalit\u00e0 di Parigi e per un terzo da titoli del Tesoro francese. Come diceva il nome, il suo compito principale era quello di scontare gli effetti cambiari. Ne erano amministratori Alphonse Pinard e \u00c9douard Hentsch.\nFurono costituiti dei magazzini, sull'esempio inglese, in cui gli industriali depositassero i loro prodotti in cambio di una fede di deposito che poteva essere scontata al \"Comptoir\" \"in anticipo vendita\".\nIn questo modo, per la prima volta le piccole imprese ebbero accesso al credito, che in passato era riservato alle grandi imprese.\nNel 1853 lo statuto fu modificato in modo da diventare una societ\u00e0 come le altre: il Ministro delle Finanze non aveva pi\u00f9 poteri sulla nomina dei funzionari; lo stato e la Citt\u00e0 di Parigi uscirono dalla societ\u00e0, lasciando tutto il capitale in mani private. In seguito a questa riforma l'istituto prese il nome di Comptoir d'escompte de Paris (CEP).\nLa crescita fu rapida e il capitale iniziale si quadruplic\u00f2 nel corso dei primi venti esercizi. Fra il 1860 e il 1863 furono aperte molte agenzie all'estero: Guadalupa, Martinica, Guyana, Riunione, Pondicherry, Madras, Calcutta, Bombay, Shanghai, Hong Kong, Saigon, Rangoon. Successivamente aprirono gli uffici di Yokohama nel 1867, di Londra e Alessandria nel 1869: da questo ufficio dipendevano anche quelli del Cairo (1906) e di Porto Said (1909). L'ufficio di Bruxelles fu aperto nel 1872.\nIntanto, nel 1867, fu aperta anche la prima agenzia di provincia nella madrepatria, a Nantes, che intratteneva rapporti stretti con Riunione. Vennero poi le filiali di Lione e Marsiglia. Nello stesso anno fu fondato anche il \"Comptoir national d'escompte de Mulhouse\" con un capitale di un milione di franchi. Nel 1881 il \"CEP\" apr\u00ec due agenzie a Melbourne e Sydney per inserirsi nel commercio della lana australiana.\nNella notte fra il 4 e il 5 marzo 1889 si diffuse la notizia del suicidio di Eug\u00e8ne Denfert-Rochereau, \"patron\" del \"CEP\". Il giorno dopo si scopr\u00ec che la banca si era esposta per circa sessanta milioni di franchi nei confronti della \"Soci\u00e9t\u00e9 des m\u00e9taux\" dell'industriale Eug\u00e8ne Secr\u00e9tan per la pi\u00f9 grande speculazione della storia della produzione del rame. Tuttavia, la piazza di Parigi non era in grado di aiutare la \"Soci\u00e9t\u00e9 des m\u00e9taux\", dal momento che era gi\u00e0 sotto \"choc\" da un mese per lo scandalo di Panama: la liquidazione giudiziaria della Compagnia del Canale di Panama aveva provocato la rovina di 85.000 sottoscrittori. Cos\u00ec le azioni della \"Soci\u00e9t\u00e9 des m\u00e9taux\" crollarono, trascinando nella caduta anche quelle del \"CEP\" e della Banque de Paris et des Pays-Bas.\nAll'annuncio del fallimento 3.050 correntisti si riunirono davanti alla sede della Banca per ritirare il loro depositi, e furono serviti, per un totale di 35 milioni. La Banque de France accett\u00f2 di prestare cento milioni di franchi su richiesta del Governo. In aprile la Banca di Francia, il Ministero del Tesoro e le altre banche trovano insieme un modo per liquidare bonariamente il \"Comptoir d'escompte de Paris\" evitando un altro crollo, un mese prima dell'inaugurazione dell'Esposizione universale: anche gli amministratori dovranno contribuire finanziariamente alla liquidazione con i propri patrimoni privati, essendo indagati per falso in bilancio e accaparramento.\n\"Comptoir national d'escompte de Paris\".\nNel giugno del 1889, il Banco venne ristrutturato e riprese il nome di Comptoir national d'escompte de Paris (CNEP).\nAlla fine dell'Ottocento fu introdotto il fondo pensione per i dipendenti, che fu imitato da altre banche.\nNel 1900 il \"Comptoir National d'Escompte de Paris\" era di nuovo una delle maggiori istituzioni finanziarie francesi, dopo il \"Cr\u00e9dit Lyonnais\" e la \"Soci\u00e9t\u00e9 G\u00e9n\u00e9rale\". Ed era una delle sei maggiori societ\u00e0 quotate alla Borsa di Parigi per capitalizzazione.\nLo \"CNEP\" assorb\u00ec varie banche locali e regionali, e nello stesso tempo collabor\u00f2 con grandi banche private, come quella dei Rothschild per garantire il collocamento di strumenti finanziari.\nIn generale il \"Comptoir\" si concentrava sulle maggiori citt\u00e0 commerciali, lasciando alla concorrenza di competere con le banche regionale e locali nei piccoli centri.\nNel periodo fra il 1919 e il 1926 le maggiori banche francesi per raccolta erano la \"Soci\u00e9t\u00e9 G\u00e9n\u00e9rale\" (32% \u2013 36%), il \"Cr\u00e9dit Lyonnais\" (30% \u2013 32%), lo \"CNEP\" (20% \u2013 23%) e il \"Cr\u00e9dit Industriel et Commercial\" (9% \u2013 14%).\nNel 1919 circa la met\u00e0 dei dipendenti scioperarono: la direzione accett\u00f2 di aprire una trattativa, a patto che partecipassero anche i rappresentanti degli impiegati che continuavano a lavorare.\nnegli anni Venti il potere dei sindacati aument\u00f2 e la Banca fece una serie di concessioni agli impiegati, come l'introduzione dello stipendio minimo e un miglior trattamento delle donne.\nOltre allo stipendio i dipendenti ricevevano anche un \"bonus\" legato ai risultati finanziari della Banca.\nFurono infine previsti scatti di anzianit\u00e0 per incoraggiare la fedelt\u00e0 all'impresa.\nIn ogni modo le promozioni erano decise strettamente in base al merito e non all'anzianit\u00e0.\nNella seconda met\u00e0 degli anni Venti la banca impiegava circa 10.000 persone in totale.\nA partire dagli anni Venti lo CNEP si dot\u00f2 di macchinari sempre pi\u00f9 moderni, nonch\u00e9 di un'organizzazione scientifica del lavoro. Nel 1926 furono importate dagli Stati Uniti le prime calcolatrici \"Ellis\" con l'esplicito intendimento di ridurre il personale. Negli anni successivi furono introdotte macchine da scrivere, calcolatrici e stampanti, prodotte dalla Ellis, dalla \"Powers\", dalla Underwood e dalla Burroughs, nonch\u00e9 dalla Bull.\nNel 1927 lavor\u00f2 per qualche mese allo \"CNEP\" il futuro scrittore Raymond Queneau, come impiegato al servizio titoli.\nDopo la seconda Guerra mondiale, nel 1945, furono nazionalizzate le quattro maggiori banche ordinarie: oltre allo CNEP, la \"Banque nationale pour le commerce et l'industrie\", il \"Cr\u00e9dit Lyonnais\" e la \"Soci\u00e9t\u00e9 G\u00e9n\u00e9rale\".\nNel 1966, su impulso del Governo, il \"Comptoir national d'escompte de Paris\" si fuse con la Banque nationale pour le commerce et l'industrie, dando vita alla \"Banque nationale de Paris\" (BNP)."}
{"id": "5906327", "revid": "461603", "url": "https://it.wikipedia.org/wiki?curid=5906327", "title": "Andreas Sophokleous", "text": ""}
{"id": "5906331", "revid": "1305772", "url": "https://it.wikipedia.org/wiki?curid=5906331", "title": "Little Girl", "text": ""}
{"id": "5906335", "revid": "834", "url": "https://it.wikipedia.org/wiki?curid=5906335", "title": "Little girl", "text": ""}
{"id": "5906336", "revid": "287204", "url": "https://it.wikipedia.org/wiki?curid=5906336", "title": "Andreas Sotiriou", "text": ""}
{"id": "5906338", "revid": "287204", "url": "https://it.wikipedia.org/wiki?curid=5906338", "title": "Pieros Sotiriou", "text": ""}
{"id": "5906342", "revid": "767487", "url": "https://it.wikipedia.org/wiki?curid=5906342", "title": "The Chosen Prince, or The Friendship of David and Jonathan", "text": "The Chosen Prince, or The Friendship of David and Jonathan \u00e8 un film muto del 1917 diretto da William V. Mong che aveva come interpreti Edward Alexander, Charles Perley, Noah Beery, Verna Felton.\nIl soggetto si basa sul Primo Libro di Samuele dell'Antico Testamento. La sceneggiatura fu supervisionata da Lyman I. Henry.\nTrama.\nSamuele, l'ultimo dei giudici d'Israele, cerca il pastorello Davide, proclamando la sua futura gloria. Saul, il re, viene sfidato dai filistei a mandare un guerriero a incontrare Golia, il loro campione. Davide uccide Golia, ispirando gli israeliti alla vittoria sui loro nemici e conquistando l'ammirazione di Gionata, figlio di Saul, che si lega di imperitura amicizia con il giovane eroe. Convocato a corte per espellere gli spiriti maligni che hanno provocato la malattia di Saul, con la sua musica Davide riesce a guarire il re. Diventato il favorito della corte, sposato a Micol, la figlia del re, il grande prestigio di cui gode Davide finisce per esacerbare la gelosia di Saul che tenta pi\u00f9 volte di uccidere quello che considera il suo rivale. Costretto a un esilio che durer\u00e0 dieci anni, Davide si reca nella terra dei filistei. Dopo la morte di Gionata, ucciso in battaglia, Saul - disperato - si toglie la vita gettandosi sulla sua spada. Gli israeliti, rimasti senza re, richiamano Davide che salir\u00e0 cos\u00ec al trono.\nProduzione.\nIl film fu prodotto dalla The Crest Picture Company. Venne girato in California, a Monrovia, nella prima met\u00e0 del 1917, venendo completato nel luglio di quell'anno.\nDistribuzione.\nIl copyright del film, richiesto dalla The Crest Picture Co., fu registrato il 25 luglio 1917 con il numero LU11131. Alcuni articoli annunciarono che il film era stato completato in luglio, ma non ci sono prove che il film sia stato distribuito quell'anno. Nel 1920, la United Projector and Film Co. lo distribu\u00ec presso istituzioni educative.\nConservazione.\nCopia completa della pellicola si trova conservata negli archivi della Library of Congress di Washington."}
{"id": "5906343", "revid": "1305772", "url": "https://it.wikipedia.org/wiki?curid=5906343", "title": "Live at the Lighthouse", "text": ""}
{"id": "5906345", "revid": "1305772", "url": "https://it.wikipedia.org/wiki?curid=5906345", "title": "Live Wire", "text": ""}
{"id": "5906346", "revid": "461603", "url": "https://it.wikipedia.org/wiki?curid=5906346", "title": "Panikos Spyrou", "text": ""}
{"id": "5906371", "revid": "461603", "url": "https://it.wikipedia.org/wiki?curid=5906371", "title": "Andreas Stavrou (1958)", "text": ""}
{"id": "5906372", "revid": "461603", "url": "https://it.wikipedia.org/wiki?curid=5906372", "title": "Andreas Stavrou (1988)", "text": ""}
{"id": "5906377", "revid": "461603", "url": "https://it.wikipedia.org/wiki?curid=5906377", "title": "Andreas Stavrou", "text": ""}
{"id": "5906380", "revid": "461603", "url": "https://it.wikipedia.org/wiki?curid=5906380", "title": "Nikos Stavrou", "text": ""}
{"id": "5906383", "revid": "287204", "url": "https://it.wikipedia.org/wiki?curid=5906383", "title": "Love Bites (film)", "text": ""}
{"id": "5906384", "revid": "834", "url": "https://it.wikipedia.org/wiki?curid=5906384", "title": "Love Bites \u2013 Il morso dell'alba", "text": ""}
{"id": "5906386", "revid": "287204", "url": "https://it.wikipedia.org/wiki?curid=5906386", "title": "Louis Stefani", "text": ""}
{"id": "5906387", "revid": "834", "url": "https://it.wikipedia.org/wiki?curid=5906387", "title": "Les Morsures de l'aube", "text": ""}
{"id": "5906388", "revid": "834", "url": "https://it.wikipedia.org/wiki?curid=5906388", "title": "Antoine De Caunes", "text": ""}
{"id": "5906390", "revid": "461603", "url": "https://it.wikipedia.org/wiki?curid=5906390", "title": "Stelios Stylianides", "text": ""}
{"id": "5906392", "revid": "287204", "url": "https://it.wikipedia.org/wiki?curid=5906392", "title": "Love Love Love (film)", "text": ""}
{"id": "5906396", "revid": "1305772", "url": "https://it.wikipedia.org/wiki?curid=5906396", "title": "Luis Gasca", "text": ""}
{"id": "5906398", "revid": "110157", "url": "https://it.wikipedia.org/wiki?curid=5906398", "title": "Fertagus", "text": "Fertagus \u00e8 una impresa privata di trasporto ferroviario del Portogallo appartenente al Grupo Barraqueiro. Opera un servizio ferroviario passeggeri suburbano tra la stazione di Lisbona Roma-Areeiro e la stazione di Set\u00fabal su un'estensione di 54\u00a0km. Il servizio utilizza tratte della linea di cintura, della linea del Sud e della linea del Sado e attraversa il ponte 25 de Abril.\nL'impresa opera anche collegamenti su strada con autobus che collegano fermate lungo il Tago. Fertagus \u00e8 anche il gestore delle gallerie commerciali delle stazioni di Pragal, Corroios, Foros de Amora e Fogueteiro.\nNel 2014 Fertagus ha movimentato circa 80.000 unit\u00e0 al giorno.\nStoria.\nIl 28 luglio 1997 venne emanato il bando pubblico n. 565/97 per la gara d'appalto internazionale per aggiudicare, in subconcessione, il servizio di trasporto ferroviario suburbano di passeggeri nell'asse ferroviario nord-sud della regione di Lisbona con estensione a Set\u00fabal. La subconcessione prevista era di 30 anni dalla data di inizio effettivo; aveva lo scopo di abbassare i costi dell'esercizio pubblico CP.\nIl 19 ottobre 1998 il Ministero con decreto n. 731/98 aggiudicava il servizio al Consorzio Fertagus \nIl 22 giugno 1999 lo stato portoghese stipulava il contratto di concessione per espletare il servizio di trasporto ferroviario suburbano di passeggeri nell'asse ferroviario nord-sud con il concessionario Fertagus-Travessia do Tejo, Transportes, S.A.. L'8 giugno 2005 il contratto di concessione venne rinegoziato.\nIl 25 novembre 2010 il governo approv\u00f2 una revisione del contratto di concessione a Fertagus. Tra le modifiche fu introdotta la possibilit\u00e0 dello stato recedere dal contratto nel 2016 senza pagamento di alcuna penale\".\nIl 22 febbraio 2011 la Fertagus firm\u00f2 un ulteriore contratto di concessione per il servizio di trasporto ferroviario passeggeri dell'asse nord-sud fino al 31 dicembre 2019 in base ad una clausola del contratto negoziato nel 2005.\nNel 2012 un audit condotto dalla Corte europea dei Conti sulla concessione Fertagus concludeva che questa costituiva un esempio positivo di partnership pubblico-privato in Europa.\nServizio ferroviario suburbano.\nPer espletare il servizio Fertagus utilizza 18 automotrici a due piani della CP, gruppo 3500 climatizzate, numerate da 3501 a 3518.\nFertagus opera su 2 itinerari: \nIl servizio \u00e8 svolto, con tali cadenze, nei giorni feriali; a fine settimana e nei giorni festivi la cadenza dei treni \u00e8 fissa: sull'itinerario pi\u00f9 lungo con frequenza di 60 minuti e su quello pi\u00f9 breve con frequenza di 30 minuti.\nServizio suburbano su strada.\nFertagus dispone di una flotta di 37 autobus, denominata SulFertagus, che collega le stazioni gestite da Fertagus alle localit\u00e0 pi\u00f9 remote attraverso itinerari alternativi. \nIl servizio su strada \u00e8 gestito in collaborazione con Transportes Sul do Tejo titolare di alcuni collegamenti propri tra alcune stazioni di fermata di Fertagus per destinazioni diverse a, Pragal, Corroios, Foros de Amora, Fogueteiro e Coina."}
{"id": "5906412", "revid": "461603", "url": "https://it.wikipedia.org/wiki?curid=5906412", "title": "Georgios Templar", "text": ""}
{"id": "5906416", "revid": "1684799", "url": "https://it.wikipedia.org/wiki?curid=5906416", "title": "Message in a Bottle (disambigua)", "text": ""}
{"id": "5906417", "revid": "287204", "url": "https://it.wikipedia.org/wiki?curid=5906417", "title": "Giorgos Theodotou", "text": ""}
{"id": "5906422", "revid": "1305772", "url": "https://it.wikipedia.org/wiki?curid=5906422", "title": "Mike Jones", "text": ""}
{"id": "5906424", "revid": "1543377", "url": "https://it.wikipedia.org/wiki?curid=5906424", "title": "Odemaris D\u00edaz", "text": "Gioca nel ruolo di centrale nelle Gigantes de Carolina.\nCarriera.\nLa carriera di Odemaris D\u00edaz inizia nella stagione 2001, quando debutta nella Liga de Voleibol Superior Femenino con le Indias de Mayag\u00fcez, franchigia alla quale resta legata per tre annate, raggiungendo anche una finale scudetto. In seguito va a studiare negli Stati Uniti d'America, dove gioca per la squadra della sua universit\u00e0, la , prima, e la , dopo.\nTerminati i propri studi, nella stagione 2007 fa ritorno alle Indias de Mayag\u00fcez, dove resta anche nella stagione seguente. Nel campionato 2009 approda alle Criollas de Caguas, militandovi per tre annate ed aggiudicandosi lo scudetto 2011.\nNella stagione 2012 approda alle Gigantes de Carolina, che lascia gi\u00e0 nella stagione seguente per tornare alle Criollas de Caguas; nel campionato 2014 \u00e8 nuovamente alle Gigantes de Carolina, questa volta iniziando una lunga militanza."}
{"id": "5906425", "revid": "461603", "url": "https://it.wikipedia.org/wiki?curid=5906425", "title": "Fanis Theofanous", "text": ""}
{"id": "5906426", "revid": "461603", "url": "https://it.wikipedia.org/wiki?curid=5906426", "title": "Christos Theophilou", "text": ""}
{"id": "5906427", "revid": "122616804", "url": "https://it.wikipedia.org/wiki?curid=5906427", "title": "Giovan Francesco Beatrice", "text": "Il bandito.\nGiovan Francesco Beatrice pu\u00f2 essere a ragione considerato come una figura emblematica di quel mondo del banditismo che in tutta Europa, tra la fine del Cinquecento e la prima met\u00e0 del secolo successivo, rappresent\u00f2 una fase importante di transizione nei rapporti tra poteri locali e poteri centrali. Colpito dalla pena del bando, e in quanto tale considerato \"bandito\", nell'ambito di conflitti che traevano origine dal locale contesto animato dalla faida, divenne ben presto noto fuorilegge di seguito all'azione repressiva condotta dalle magistrature veneziane. Le vicende della sua vita, non diversamente da quelle di molti altri uomini della sua epoca che seguirono il suo destino, rappresentano significativamente l'ambigua lotta condotta con ogni mezzo dai poteri centrali per imporre un diverso concetto di ordine e di sicurezza. Una lotta che persegu\u00ec il banditismo sfruttando le conflittualit\u00e0 e le tensioni locali e utilizzando talune forze che provenivano da quello stesso mondo e che sono state efficacemente definite \"military entrepreneurs\". La sua lunga attivit\u00e0 di bandito (1602-1609) che gli permise di perseguire tenacemente i conflitti locali, animato dallo spirito della vendetta, e la lotta condotta contro le autorit\u00e0 locali, lo resero in definitiva un vero e proprio oppositore politico, come avvenne per molti banditi dell'epoca, che inizialmente colpiti dalla pena del bando divennero infine veri e propri fuorilegge. La sua uccisione, relativamente precoce, imped\u00ec, a diversit\u00e0 di quanto non sarebbe accaduto al pi\u00f9 famoso nipote Giovanni, conosciuto come \"Zanzan\u00f9\", di entrare nella dimensione del mito.\nLa famiglia Beatrice.\nLa famiglia proveniva dalla zona della Valle dei Laghi nel Trentino, in prossimit\u00e0 di Castel Madruzzo, ma gi\u00e0 dalla fine del Quattrocento \u00e8 stabilmente insediata a Gargnano, dove Giovan Francesco nacque nel 1556 da Giovanni di Giovan Maria. Il suo ramo venne chiamato con il soprannome di Lima, per distinguerlo da quello del fratello maggiore Giovan Maria (nato nel 1545), soprannominato Zanon. Dalla seconda moglie Giovanna Larduzzi Giovan Francesco ebbe molti figli, tra i quali Marco Tullio, nato nel 1587, il quale negli anni successivi avrebbe legato il suo destino al padre e al pi\u00f9 famoso cugino Giovanni Beatrice detto Zanon. La famiglia era dedita alla mercatura, ma di certo, non a diversit\u00e0 di buona parte della popolazione della riva occidentale del lago, praticava pure la fiorente attivit\u00e0 del contrabbando di grani che dal mercato di Desenzano transitava verso il territorio arciducale. Da una approfondita inchiesta condotta dal Provveditore della Riviera nel 1598 per reprimere una vasta attivit\u00e0 di contrabbando condotta nei principali centri del lago, la famiglia Beatrice risulta possedere un fondaco a Riva e una bottega di chiodi e di granaglie a Gargnano. Il nipote Giovanni \u00e8 accusato in particolare di utilizzare il fondaco di famiglia per vendere il grano acquistato sul mercato di Desenzano.\nIl primo bando.\nLa biografia di Giovan Francesco si arricchisce a partire dal 1602, quando, di seguito ad una faida accesasi tra le famiglie Beatrice e Sette di Maderno egli \u00e8 colpito da numerosi bandi ed \u00e8 costretto ad allontanarsi da Gargnano insieme al nipote Giovanni. L'antagonismo tra le due famiglie era in realt\u00e0 inizialmente sorto di seguito alle azioni violente di Giacomo Sette detto il Chierico, figlio di Riccobon di Maderno, che ambiva ad ottenere il beneficio della cura arcipretale di Maderno, assegnata invece alla famiglia rivale Pullo del vicino villaggio di Fornico. Gi\u00e0 bandito in precedenza, nell'ottobre del 1600 Giacomo Sette uccise in un agguato il chierico Ambrogio Pullo, il giovane fratello dell'arciprete. Il conflitto si estese anche a Gargnano in quanto Giovanni, il nipote di Giovan Francesco, si era sposato nel 1598 con Caterina sorella dell'ucciso. Le tensioni latenti si manifestarono visibilmente il 24 marzo 1602, in occasione della rassegna delle \"cernide\" (milizie popolari) che si teneva a Bogliaco e nella quale erano stati radunati gli uomini adulti dei villaggi che facevano capo alla \"quadra\" di Gargnano. Giovanni Beatrice e Francesco Sette, fratello del Chierico, si trovarono cos\u00ec l'uno di fronte all'altro e ne nacque un alterco che dalla parole pass\u00f2 rapidamente ai fatti. Giovanni fer\u00ec il rivale e riusc\u00ec a salvarsi dagli uomini che lo inseguivano grazie all'intervento dello zio Giovan Francesco che, dopo aver colpito a morte un compagno del Sette, costrinse gli inseguitori ad arretrare. Di seguito a tale episodio Giovan Francesco e Giovanni Beatrice vennero perpetuamente banditi da tutti i territori della Repubblica.\nL'omicidio del fratello Giovan Maria.\nI due si rifugiarono a Riva dove Giovan Francesco possedeva una casa. Se fossero rientrati nei territori loro interdetti essi avrebbero potuto essere impunemente uccisi come prevedevano le leggi dell'epoca. In realt\u00e0 le due famiglie cominciarono ad avviare le trattative per giungere ad una pace onorevole, anche perch\u00e9 nel frattempo Riccobon Sette era stato condannato e il figlio Giacomo era stato ucciso nell'aprile del 1603 ad Armo, villaggio della Valvestino nel contado dei Londrone, da Eliseo e Teodoro Baruffaldo, che avevano a lungo covato la loro vendetta per l'uccisione di alcuni famigliari compiuta dallo stesso Giacomo. \nLa pace tra le due famiglie rivali venne comunque raggiunta nell'agosto del 1603 grazie all'intervento di fra Tiziano Degli Antoni \"guardiano\" del convento di San Francesco di Gargnano. Un atto di pace stipulato tramite atto notarile e che avrebbe dovuto agevolare il ritorno di Giovan Francesco e del nipote Giovanni con la richiesta rivolta al Consiglio dei dieci dell'annullamento del bando. In realt\u00e0 Riccobon Sette e il cognato Bernardino Bardelli, arciprete di Gargnano, meditavano la vendetta che venne raggiunta il 4 maggio 1605 con l'uccisione di Giovan Maria, fratello di Giovan Francesco, ucciso da un gruppo di uomini armati mentre passeggiava sotto la loggia comunale.\nL'omicidio di Giovan Maria Beatrice scaten\u00f2 l'immediata reazione di Giovan Francesco e del nipote Giovanni, i quali unitisi ad altri nemici dei Sette, nel corso dell'estate del 1605 avviarono una serie di attacchi e di agguati nei confronti del Bardelli e della parentela legata alla famiglia Sette. Colpiti nuovamente da numerosi bandi inflitti con l'autorit\u00e0 delle supreme magistrature veneziane i due Beatrice divennero ben presto \"banditi famosi\", cio\u00e8 veri e propri fuorilegge. sulla cui testa pendevano ricchi premi che allettarono numerosi cacciatori di taglie, i quali con l'aiuto e sostegno delle autorit\u00e0 veneziane e dello stesso Provveditore della Riviera tesero loro molti agguati.\nLa vendetta.\nUnitosi insieme al nipote Giovanni con altri nemici della famiglia Sette, Giovan Francesco Beatrice divenne il capo indiscusso di quel gruppo di uomini che negli anni 1605-1609 sarebbe stato conosciuto come la banda Zanoni. Questo periodo sarebbe stato ricordato molti anni pi\u00f9 tardi, dopo la morte di Giovan Francesco, dal nipote Giovanni in una sua supplica diretta al Consiglio dei dieci in cui mirava ad ottenere la grazia in cambio di un suo diretto coinvolgimento nella guerra che Venezia aveva avviato contro gli Arciducati:\nIn realt\u00e0, il gruppo composto prevalentemente da diversi membri della famiglia Beatrice ebbe per molti anni come guida e capo riconosciuto Giovan Francesco, su cui pesava principalmente il compito di ripristinare l'onore della famiglia e di vendicare il sangue del fratello ucciso nonostante la pace stipulata solennemente con l'avallo di una prestigiosa figura religiosa. Muovendosi da Riva del Garda, dove erano tacitamente protetti dal giusdicente locale, i Beatrice violarono ripetutamente i confini del territorio da cui erano stati banditi. Nonostante alcuni indubbi successi ottenuti penetrando negli stessi due centri di Maderno e Gargnano, non riuscirono per\u00f2 a colpire i due nemici principali, Riccobon Sette e l'arciprete Bernardino Bardelli. Costoro, del resto, godevano della tacita protezione dei provveditori veneziani che speravano con il loro aiuto di poter sgominare la \"banda Zanoni\" che pi\u00f9 volte si era beffata delle compagnie di soldati corsi e dalmati inviati da Venezia per dare loro la caccia.\nLa particolare conformazione del territorio, attraversato dal grande bacino del lago e circondato da una vasta e impervia zona montuosa, permisero a Giovan Francesco e al nipote, con il loro seguito, di muoversi agevolmente, sfuggendo alla caccia mossa contro di loro da cacciatori di taglie e dai soldati inviati dal provveditore. Come attestava Lunardo Valier nell'ottobre del 1605, scrivendo al Senato, Giovan Francesco e il nipote Giovanni erano \"favoriti e assicurati\" dal giusdicente Gaudenzio Madruzzo e potevano dunque contare su una base sicura, anche perch\u00e9 difficilmente gli emissari dei loro nemici avrebbero potuto raggiungerli, temendo la reazione di quel signore che con la pena del bando avrebbe loro precluso ogni redditizia attivit\u00e0 economica. Un fattore che alla lunga si sarebbe per\u00f2 ritorto contro gli stessi Beatrice in quanto le loro incursioni e la loro attivit\u00e0 di disturbo si riverberava inevitabilmente sulla redditizia attivit\u00e0 di contrabbando e sugli interessi economici di influenti mercanti di Sal\u00f2 e di Desenzano.\nLa morte di Riccobon Sette.\nLe tensioni erano per\u00f2 ancora incentrate sulla tragica figura di Riccobon Sette che era stato a sua volta bandito in quanto mandante dell'uccisione di Giovan Maria Beatrice e che aveva visto tutti i suoi figli uccisi nella lunga faida avviatasi contro le numerose famiglie rivali. Riccobon Sette sembr\u00f2 soddisfare la sua sete di vendetta il 19 giugno 1607. Segretamente avvisato da un uomo infiltratosi nella banda, che Giovan Francesco e Giovanni Beatrice erano a Bogliaco, Riccobon Sette riun\u00ec un consistente gruppo di uomini e circond\u00f2 il palazzo posto lungo il lago in cui si erano asserragliati gli avversari. L'assedio venne condotto dallo stesso provveditore veneziano, che era stato chiamato dal Sette, nonostante quest'ultimo fosse bandito. Era inoltre stata subito inviata un'imbarcazione a Sirmione per avvisare il provveditore al lago Benedetto Pesaro. Ancora una volta la fortuna e l'intraprendenza soccorsero Giovan Francesco e il nipote. Nonostante l'assedio e l'allarme generale, nel corso della notte i due Beatrice con i loro compagni riuscirono a fuggire perforando una parete della casa in cui si erano rifugiati e trovando la salvezza su un'imbarcazione che uno di loro si era procurato nuotando con il favore del buio. Prima di allontanarsi erano tuttavia riusciti ad uccidere lo stesso Riccobon Sette.\nIl controllo del lago e i nuovi nemici.\nGli anni contraddistinti dall'ansia di raggiungere la vendetta si erano dunque conclusi con quell'episodio cruento che aveva sancito la morte del nemico principale, ma che aveva ancora una volta disegnato la lotta senza quartiere e senza mezzi termini che le autorit\u00e0 veneziane avevano avviato contro il banditismo. Un nuovo periodo si apriva ora per Giovan Francesco e Giovanni Beatrice. Dal sicuro porto di Riva essi pensarono bene di trarre profitto dall'indubbio successo che aveva accresciuto il loro prestigio in tutta la Riviera del Garda. I due Beatrice avviarono negli anni seguenti una consistente attivit\u00e0 di contrabbando lungo il lago, armando un'imbarcazione che permetteva loro non solo di difendersi, ma anche di controllare la redditizia attivit\u00e0 che, muovendo da Desenzano, interessava i principali centri del grande bacino. Lo ricorda il podest\u00e0 di Verona nel giugno del 1608 in una sua missiva diretta al Consiglio dei dieci, in cui comunicava alcune rapine avvenute nei confronti di imbarcazioni che transitavano sul lago:\nCon la loro attivit\u00e0 e le frequenti incursioni Giovan Francesco Beatrice e il suo gruppo di banditi si erano per\u00f2 creati nuovi e pi\u00f9 pericolosi nemici. L'attivit\u00e0 del banditismo si era infatti intrecciata con quella economica, minacciando non solo la fiorente attivit\u00e0 del contrabbando ma anche assetti sociali costituiti. Un nuovo e ancor pi\u00f9 cruento conflitto si apr\u00ec con la famiglia Ferrari di Bogliaco soprannominata Putellini che da tempo, in maniera non dissimile dai Beatrice, esercitava l'attivit\u00e0 di mercatura. Un conflitto che vide infine vittoriosi, ancora una volta, i Beatrice, che in una serie di scontri a fuoco uccisero, uno ad uno, tutti i membri della famiglia rivale. A nulla valsero gli sforzi di fra Tiziano Degli Antoni, \"guardiano\" del monastero di San Francesco, di indurre Giovan Francesco a rimanere tranquillo a Riva, in attesa di tempi migliori. Un episodio sorprendente attesta come fra Tiziano avesse non solo mantenuto i rapporti con Giovan Francesco e Giovanni Beatrice, ma operasse pure per indurli a non eccedere nelle loro azioni di disturbo. Nell'ottobre del 1608 essi catturarono fra Ludovico Marchetti, legato alla fazione avversaria e ricercato dal Consiglio dei dieci su richiesta del Nunzio apostolico a Venezia. E, come riferiva allibito in un suo dispaccio il provveditore di Sal\u00f2 Pietro Benedetti, il quale, senza molti infingimenti, operava in stretto accordo con la famiglia Ferrari per sgominare la \"banda Zanoni\", i Beatrice\nUn episodio che accentu\u00f2 le tensioni nei confronti dei Ferrari, che cogliendo l'occasione di uno scontro a fuoco con i Beatrice, pochi giorni dopo entrarono a forza nel monastero di San Francesco di Gargnano, rovistando in tutte le celle e sparando \"furiosamente\" colpi di archibugio, ritenendo che i padri proteggessero i membri della banda rivale. Inoltre entrarono in varie case del villaggio ed in particolare in quella di Caterina Pullo, moglie di Giovanni Beatrice, asportando una cassa di biancheria. Il provveditore riferiva con malcelato imbarazzo quanto era avvenuto e allegava, senza alcun commento, una dettagliata e sdegnata denuncia di fra Tiziano in cui si elencavano gli oggetti rubati e le violenze compiute dai Ferrari nel monastero.\nAlberghino Alberghini e i mercanti del lago.\nIn realt\u00e0 il provveditore Benedetti operava da tempo in stretta combutta con alcuni facoltosi mercanti per debellare il gruppo dei Beatrice, cui ormai si attribuivano gran parte delle rapine che avvenivano lungo il lago. Fu forse per questo motivo e, comunque per crearsi un appoggio nell'attivit\u00e0 di contrabbando, che Giovan Francesco Beatrice e il nipote strinsero un'alleanza con il gruppo che in Sal\u00f2 faceva capo alla famiglia Ceruti, storica nemica del mercante Alberghino Alberghini e dei suoi sodali. Nell'agosto del 1608 compirono un'impresa clamorosa, forzando le porte delle prigioni della citt\u00e0, poste proprio di fonte al palazzo del Provveditore, e liberando Giovan Battista Pace uomo dei Ceruti ivi rinchiuso. Lo scontro con il provveditore Pietro Benedetti era ormai esplicito ed assumeva toni di sfida. Ma lo stesso rappresentante veneziano nel gennaio del 1609, comunicando al Consiglio dei dieci alcune recenti rapine avvenute nei centri del lago, non poteva esimersi dall'osservare come\nIn realt\u00e0 la fama ormai acquisita dalla \"banda Zanoni\" faceva s\u00ec che ad essa venissero facilmente attribuite violenze e rapine commesse da altri. Lo avrebbe ricordato Giovanni Beatrice molti anni pi\u00f9 tardi nella sua supplica diretta al Consiglio dei dieci:\nLo stesso avvenne per il furto condotto al Monte di Piet\u00e0 di Portese, avvenuto nella notte del 22 gennaio del 1622, che il Benedetti, senza ombra di dubbio attribuiva ai Beatrice, ma che in seguito si scopr\u00ec essere opera d'altri. Un'azione che, evidentemente, aveva l'obbiettivo di delegittimare pubblicamente la \"banda Zanoni\".\nL'agguato di Riva e la morte.\nLe azioni di disturbo compiute dai Beatrice avevano per\u00f2 coalizzato un vasto e potente gruppo di mercanti del lago, ormai decisi a chiudere la partita con i banditi, contando anche sul fatto che il giusdicente di Riva si era infine deciso a togliere loro ogni forma di protezione. In accordo con il provveditore Benedetti essi fecero affluire un centinaio di uomini, molti dei quali erano pure colpiti dalla pena del bando, disponendoli in agguato in vari punti del lago. Grazie ad una persona che avevano infiltrato nella banda, la caccia all'uomo non poteva che avere un esisto positivo. Il successo arrise al bandito Alessandro Remer che da oltre due mesi attendeva in agguato a Riva del Garda con un consistente gruppo di uomini. Nella notte tra il 13 e il 14 febbraio del 1609 la \"banda Zanoni\", che si stava avvicinando al porto di Riva, fu investita da un micidiale fuoco di archibugi. Alcuni di loro morirono all'istante. Giovan Francesco Beatrice venne ferito, mentre il nipote Giovanni ed alcuni altri si salvarono tuffandosi nel lago, giungendo poi fortunosamente a Limone. Dopo aver nascosto ed assicurato lo zio in un casolare sopra i monti di Limone. Giovanni Beatrice si diresse verso Gargnano. Lo accompagnava l'infiltrato Gaspare Feltrinello, che tent\u00f2 inutilmente di ucciderlo, anche se riusc\u00ec a comunicare al Remer il luogo in cui si era rifugiato Giovan Francesco Beatrice. Le ultime fasi della vicenda vennero raccontate da alcuni abitanti di Limone che Alessandro Remer era riuscito a convincere ad essere presenti con la scusa di presenziare in qualit\u00e0 di testimoni ad un testamento:\nLa testa di Giovan Francesco Lima venne posta sulla cosiddetta pietra del bando di Sal\u00f2 perch\u00e9 fosse riconosciuta dai testimoni presentati dal gruppo di mercanti che avevano organizzato l'operazione. L'infiltrato Gaspare Feltrinello, nonostante appartenesse alla banda, venne interrogato nella casa di Alberghino Alberghini, il mercante che gi\u00e0 da tempo operava a stretto contatto con le autorit\u00e0 veneziane per debellare la banda guidata da Giovan Francesco Beatrice e che aveva direttamente assoldato Alessandro Remer e i suoi uomini. Quest'ultimo, nonostante i suoi sforzi, non riusc\u00ec ad ottenere tutti i premi che aveva richiesto al Consiglio dei dieci, in quanto i corpi di alcuni dei membri della banda uccisi erano sprofondati nel lago.\nIl nipote di Giovan Francesco Lima sopravvisse ancora diversi anni e, a diversit\u00e0 dello zio, pot\u00e9 entrare nella dimensione del mito con il nome di Zanzan\u00f9. Mor\u00ec infatti il 17 agosto 1617 in una grande battaglia nei monti sopra Tignale, ucciso dall'attacco concentrico di alcune comunit\u00e0. Una battaglia che \u00e8 stata eternata dal pittore Giovan Andrea Bertanza nel grande ex-voto che ancora oggi \u00e8 conservato presso il santuario della Madonna di Montecastello di Tignale."}
{"id": "5906431", "revid": "15756", "url": "https://it.wikipedia.org/wiki?curid=5906431", "title": "Gemma Chan", "text": "\u00c8 nota principalmente in Inghilterra per il suoi diversi ruoli teatrali e per il ruolo in \"Humans\", remake del famoso show televisivo svedese di fantascienza \"Real Humans\" dove interpreta Anita, una \"synth\" (un robot dalle sembianze di donna) programmata per compiere lavori domestici, con la caratteristica di provare emozioni umane.\nNel 2014, per Hollywood, ha preso parte al film \"Jack Ryan - L'iniziazione\", pellicola d'azione distribuita dalla Paramount Pictures nonch\u00e9 reboot della serie cinematografica di spionaggio tratta dai romanzi di Tom Clancy, diretta da Kenneth Branagh. Nel 2016 Gemma Chan appare in un cameo nel film \"Animali fantastici e dove trovarli\", \"prequel\" della saga cinematografica di \"Harry Potter\", diretto da David Yates, e nel 2017 in \"Stratton - Forze speciali\", thriller d'azione diretto da Simon West.\nBiografia.\nGemma Chan nasce il 29 novembre del 1982 al Guy's Hospital nel quartiere di Southwark a Londra, Inghilterra. Suo padre \u00e8 cresciuto a Hong Kong ed era un ingegnere. Sua madre, una farmacista al Guy's Hospital, originaria della Cina continentale, emigr\u00f2 con i suoi genitori e la sorella minore prima della Grande rivoluzione culturale, crescendo a Greenock, in Scozia.\nChan \u00e8 cresciuta a Savenoaks, una cittadina situata nella contea del Kent, nel Sud Est dell'Inghilterra, e ha frequentato la Newstead Wood School for Girls a Orpington, situata nel borgo londinese di Bromley. Oltre alla scuola, Gemma ha praticato attivit\u00e0 sportive come il nuoto a livello nazionale e competitivo e danza classica. Ha frequentato corsi musicali di pianoforte e violino ottenendo poi il diploma dell'ABRSM (Associated Board of the Royal Schools of Music).\nHa studiato giurisprudenza al Worcester College dell'Universit\u00e0 di Oxford. Conseguendo la laurea, Chan ha ottenuto un contratto di formazione che le ha offerto un master presso lo studio legale Slaughter and May, ma il suo amore per lo spettacolo e la performance coltivati da tempo la portano invece a scegliere di studiare recitazione e a percorrere la carriera di attrice, decisione che ha messo in disaccordo i suoi genitori in quanto avrebbero voluto per Chan un futuro come avvocato.\nNel 2008 Chan si diploma al Drama Centre London, scuola d'arte drammatica.\nCarriera.\nCarriera di modella.\nNel gennaio 2006, all'et\u00e0 di 23 anni, Gemma Chan \u00e8 una delle modelle della prima edizione di \"Project Catwalk\", versione inglese del talent show statunitense \"Project Runway\", programma che vede i concorrenti a gareggiare tra loro per creare i migliori vestiti osteggiati da limiti di tempo, materiali, budget e tema. Dopo questa esperienza, Gemma continua a lavorare come modella per finanziare i suoi studi alla scuola di recitazione.\nViene fotografata da Rankin per una serie di campagne pubblicitarie per Nokia, Nivea Visage e Selfridges. Inoltre \u00e8 apparsa in numerose riviste di moda come \"Elle, Cosmopolitan\" e \"The Sunday Times Syle.\"\nCarriera di attrice.\nCinema.\nContemporaneamente alla carriera di modella, Gemma Chan, sempre nel 2006, fa la sua prima esperienza cinematografica nel film horror \"When Evil Calls\", diretto da Johannes Roberts. Dopo tre anni, nel 2009, anno in cui si afferma definitivamente come attrice, anche grazie al suo debutto in televisione, Chan viene diretta da Stuart Hazeldine in \"Exam\", thriller psicologico candidato come miglior opera di un esordiente ai premi BAFTA 2010 e al Raindance Award nel corso del British Independent Film Awards 2009. La pellicola \u00e8 ambientata interamente in una stanza d'esame, dove otto persone (fra queste una ragazza cinese interpretata appunto da Chan) hanno a disposizione 80 minuti per superare un test per poter entrare a far parte di una potente casa farmaceutica. Ma una volta scoperto che i fogli, su cui avrebbero dovuto compilare un apposito questionario, sono in realt\u00e0 completamente bianchi, questo porter\u00e0 gli otto candidati alla disperazione e a scagliarsi fra di loro per capire quale sia la domanda alla quale rispondere.\nSostenitrice dei diritti umani, Gemma Chan ha partecipato nel 2008 a un cortometraggio per Amnesty International per la celebrazione dei sessant'anni della Dichiarazione universale dei diritti umani.\nNel 2010 l'attrice prende parte ad altri tre film come \"Pimp\", thriller diretto e interpretato da Robert Cavanah, \"Shanghai\", film storico diretto da Mikael H\u00e5fstr\u00f6m e \"Submarine\", commedia drammatica diretta da Richard Ayoade, dove la Chan ha un piccolo cameo nel ruolo di Kim-Lin. Il film narra la storia di Oliver Tate (interpretato dal giovane Craig Roberts), un timido quindicenne che deve cercare in tutti i modi di salvare il matrimonio dei suoi genitori, ormai in crisi da tempo.\nNegli anni successivi seguiranno altri film dove Chan verr\u00e0 coinvolta solamente in veste di comparsa come \"Il sosia - The Double\" del 2013, sempre diretto da Richard Ayoade con Jesse Eisenberg e Mia Wasikowska; \"Jack Ryan - L'iniziazione\" del 2014, dove l'attrice interpreta Amy Chang, un'impiegata della CIA; \"London Fields\" del 2015, film thriller tratto dal romanzo di Martin Amis e diretto da Mathew Cullen; \"Belles Familles\" del 2015, film francese di Jean-Paul Rappeneau, con Mathieu Amalric, e nel 2016 in \"Animali fantastici e dove trovarli\", dove in quest'ultimo ha vestito i panni di Madam Ya Zhou, un membro della confederazione internazionale dei maghi.\nNel 2017 viene diretta da Simon West nel film thriller d'azione \"Stratton - Forze speciali\" dove ricopre il ruolo di Aggy, la collega e amica del protagonista John Stratton impersonato da Dominic Cooper. Inoltre, \u00e8 nel cast di \"Crazy &amp; Rich\", diretto da Jon M. Chu e tratto dal romanzo di Kevin Kwan.\nNel 2019 e nel 2021 Chan prende parte a due film del Marvel Cinematic Universe: \"Captain Marvel\", diretto da Anna Boden e Ryan Fleck, dove ricopre il ruolo della kree Minn-Erva, ed \"Eternals\", diretto da Chlo\u00e9 Zhao, nel ruolo dell'eterna supereroina Sersi. Entrambe le pellicole sono state prodotte dai Marvel Studios.\nTelevisione.\nLa consacrazione di Chan come attrice avviene proprio nel 2009 con il suo debutto in televisione nella puntata speciale della famosa serie tv di fantascienza targata BBC \"Doctor Who\" dal titolo \"L'acqua di Marte\", dove la Chan veste i panni della geologa Mia Bennett, ruolo che l'ha resa definitivamente nota al pubblico inglese. Nel 2010, sempre per la BBC, Gemma Chan appare come guest star in \"Sherlock\" recitando il ruolo di Soo Lin Yao nell'episodio \"Il Banchiere Cieco\".\nNel 2011 Gemma Chan recita al fianco dell'attrice protagonista Billie Piper nell'ultima e quarta stagione di \"Diario di una squillo perbene\", serie tv erotica che narra le avventure di una ragazza \"squillo perbene\" d'alto bordo. Chan impersona in tutte le otto puntate il ruolo di Charlotte, una dominatrice dal carattere ostile e dominante che usa qualsiasi mezzo per ottenere quello che vuole. Successivamente, sempre nel 2011, Chan appare in alcuni episodi della prima stagione di \"Fresh Meat\", show televisivo incentrato sulla vita di sei studenti universitari del Manchester Medlock University, che condividono un appartamento facendo anche fronte ai problemi della vita quotidiana e universitaria.\nL'anno successivo, il 2012, l'attrice anglo-cinese entra nel cast della seconda e ultima stagione de \"I fantasmi di Bedlam\", telefilm ambientato in un condominio di lusso, il Bedlam Heights, all'epoca un ex istituto psichiatrico, dove si agirano strane presenze soprannaturali. Qui Gemma interpreta Keira la nuova segretaria di Warren Bettany, proprietario dell'ex istituto psichiatrico, impersonato da Hugo Speer.\nNello stesso anno, Gemma Chan torna a lavorare per la BBC apparendo in \"True Love\", show televisivo composto da cinque episodi. Nel 2013 Gemma Chan appare in altri tre programmi televisivi \"Shetland,\" \"Delitti in Paradiso\" e \"Dates\", dove veste i panni di Erica. Nel 2014, sempre per la BBC, Chan appare nel ruolo di Chen Mei nei due episodi della serie \"The Game\", show televisivo ambientato nella Londra del 1972 durante la Guerra fredda, con protagonisti Tom Hughes e Brian Cox.\nNel 2015, Gemma Chan prende parte alla sitcom \"Brotherhood\" nel ruolo di Miss Pemberton e \"Humans\", serie televisiva di fantascienza che la vede protagonista nei panni dell'androide Anita, ruolo che ricopre per tre stagioni, assieme a Katherine Parkinson, Tom Goodman-Hill, Colin Morgan e il premio Oscar William Hurt.\nTeatro.\nAncora prima di esordire in televisione, nel 2008 Chan debutta sul palcoscenico dell'Hampstead Theatre con la \"Turandot\", versione inglese della commedia epica scritta dal famoso drammaturgo tedesco Bertolt Brecht, premio Lenin per la pace nel 1954.\nQuattro anni dopo, nel 2012, Gemma Chan approda nuovamente a teatro prendendo parte ad un'altra rappresentazione teatrale dal titolo \"The Sugar-Coated Bullets of the Bourgeoisie\", avuta luogo al Finborough Theatre.\nNel 2013, Chan partecipa ad altre due rappresentazioni teatrali come \"Yellow Face\" (tenutasi al Park Theatre), e \"Our Ajax\" (rappresentata al Sauthwark Playhouse), che in quest'ultima l'attrice veste i panni di Atena, dea della sapienza e delle arti. Prende parte nuovamente a queta opera teatrale l'anno dopo, stavolta viene rappresentata al Royal National Theatre.\nNel 2015, sempre a teatro, Chan \u00e8 protagonista nel ruolo di Ruth nell'opera di Harold Pinter \"Il ritorno a casa\", svoltasi ai Trafalgar Studios.\nDoppiaggio.\nNel luglio 2016 Chan presta la voce a Dewdrop in un episodio della miniserie d'animazione in quattro puntate della BBC \"Watership Down\" diretta del regista Noam Murro e tratta dall'omonimo romanzo di Richard Adams, che dal 2018 viene trasmessa internazionalmente su Netflix. Sempre nel 2016, la Chan veste nuovamente il ruolo di doppiatrice nell'adattamento televisivo del libro di Roald Dahl, \"Versi perversi\".\nNel 2017, \u00e8 nel cast vocale di \"Transformers - L'ultimo cavaliere\", che vede nuovamente alla regia Michael Bay. In questo film, l'attrice presta la voce al personaggio di Quintessa, una creatura aliena robotica dall'aspetto parziale di donna con tentacoli; quando viene sconfitta alla fine del film, l'essere finisce sulla Terra, dove appare in una scena durante i titoli di coda, con le sembianze di una donna umana (interpretata sempre dalla Chan).\nVita privata.\nDal 2011 al 2017 l'attrice \u00e8 stata fidanzata con l'attore e comico Jack Whitehall, conosciuto sul set della prima stagione della serie TV \"Fresh Meat\".\nGemma ha anche una sorella minore, Helen, che lavora come direttore associato presso una societ\u00e0 finanziaria di pubbliche relazioni a Buchanan, Inghilterra.\nNel settembre 2013, Gemma Chan \u00e8 stata convocata alla Central Criminal Court (nota anche con il nome di \"Old Bailey\") come testimone di un fatale accoltellamento avvenuto fuori dalla Putney Bridge underground station.\nDoppiatrici italiane.\nNelle versioni in italiano dei suoi film, Gemma Chan \u00e8 stata doppiata da:\nCome doppiatrice, viene sostituita da:"}
{"id": "5906433", "revid": "1543377", "url": "https://it.wikipedia.org/wiki?curid=5906433", "title": "Etta Candy", "text": "Etta Candy \u00e8 un personaggio immaginario DC Comics della serie \"Wonder Woman\". \u00c8 nota per il ruolo di migliore amica di Wonder Woman da quando quest'ultima le ha salvato la vita. Il personaggio fu ispirato dalla persona di Mary Sears, una compagna di scuola di Oliver Byrne, che da allora fu presa come punto di riferimento per le successive amiche delle eroine in altre mitologie come nei casi di Carla Bennett, Willow Rosemberg, Francie Calfo, Wallace Fennel e pi\u00f9 recentemente Christina del film \"Divergent\" del 2014.\nLucy Davis impersona questo personaggio, per la prima volta sul grande schermo, nel film \"Wonder Woman\" del 2017.\nStoria del personaggio.\nGolden Age.\nAlla sua prima comparsa negli anni '40, Etta Candy era una donna malata e malnutrita che Wonder Woman trov\u00f2 in un ospedale locale. Alla comparsa successiva, Etta fu trasformata in una donna briosa e rotonda con un profondo amore per le caramelle. Quando Wonder Woman le chiese come accadde che si rimise improvvisamente in salute e ottenne questo fisico in carne e Etta rispose che ci riusc\u00ec mangiando parecchi dolci. Con questa nuova fiducia ritrovata Etta divenne la leader di una comunit\u00e0 di donna nota come Beeta Lambda all'Holiday College e aiut\u00f2 Wonder Woman nelle sue avventure, prima aiutandola con un centinaio di ragazze a conquistare la base nazista di Dottor Poison senza mettere Steve Trevor in pericolo. Nel corso delle sue avventure con Wonder Woman, Etta Candy fu nota per la sua grinta, il suo amore per i dolci, e per la sua tipica esclamazione \"Woo! Woo!\" (una frase a effetto derivata, in parte, dalle esclamazioni degli attori comici Hugh Herbert e Curly Howard de I tre marmittoni). Altre versioni del personaggio furono note per l'esclamazione \"Woo! Woo!\" e secondo almeno una versione, era l'urlo della comunit\u00e0 all'Holiday College. Altre caratteristiche famigliari includono la sua macchina sgangherata, da lei chiamata Esmeralda, e una variet\u00e0 di esclamazioni insolenti come \"Per amore della cioccolata!\".\nSuo padre, \"Hard Candy\", e sua madre, \"Sugar Candy\", vivevano sopra al Bar-L Ranch nella Contea di Brazos, in Texas dove forniscono avventure in tema Far West. Si scopr\u00ec che aveva un fratello di nome Mint Candy, un soldato dell'esercito degli Stati Uniti. L'Holiday College fu scenario di storie fantascientifiche e si trovava vicino a \"Starvard\" (un misto di Stanford e Harvard), dove il suo ragazzo, Oscar Sweetgulper, era studente. Si dimostr\u00f2 una donna molto coraggiosa e prese d'assalto un lager nazista armata soltanto di una scatola di caramelle per salvare dei bambini rapiti. Le fu dato il benvenuto dalle Amazzoni di Themyscira e fu invitata ai loro festeggiamenti. Fu sempre al corrente del suo peso ma non lasci\u00f2 che fosse un problema per lei, anzi ci scherz\u00f2 persino sopra quando chiese alle Amazzoni se poteva partecipare alle loro competizioni sportive.\nSilver e Bronze Age.\nQuando Robert Kannigher divenne scrittore ed editore delle avventure di Wonder Woman, fece poco utilizzo di Etta Candy e delle sue Holiday Girls. Quando lo fece, present\u00f2 Etta come una donna insicura e cosciente del proprio peso che seguiva senza mai guidare le Girls nella comunit\u00e0. Tutto ci\u00f2 fu fortemente in contrasto con la caratterizzazione della leader tenace, insolente e spiritosa di Marston. Nonostante alcune comparse dopo che Kannigher la reintrodusse negli anni '60 (\"Wonder Woman\" n. 117), Candy fu lasciata nel limbo per decenni.\nEtta Candy fu ripresa vent'anni pi\u00f9 tardi verso la fine degli anni '80 (\"Wonder Woman\" n. 272), insieme a Steve Trevor e al Generale Phil Darnell. Negli anni in cui fu lasciata da parte, Etta non sono si laure\u00f2 all'Holiday College, ma divenne tenente e diede il benvenuto a Wonder Woman quando riprese il vecchio lavoro di ufficiale dell'Air Force, qualcosa che non aveva pi\u00f9 fatto dal 1968. La tenente Candy fu presentata come la segretaria di Darnell e compagna di stanza di Diana. Anche se fu amica di Wonder Woman negli anni addietro, Candy non era mai stata al corrente della sua identit\u00e0 segreta, Diana Prince, n\u00e9 l'aveva mai incontrata. Cos\u00ec, dal punto di vista di Candy, lei e Prince si incontrarono per la prima volta quando Prince ritorn\u00f2 all'Air Force.\nFu sempre presentata come insicura e cosciente del proprio peso e, sebbene non dicesse pi\u00f9 \"per amore della cioccolata\", fu nota per le sue esclamazioni su Betty Crocker, e fu quasi sempre lei a cucinare per s\u00e9 e per la sua compagna di stanza. La sua famiglia non si espanse molto in quanto rimase sempre la stessa fin dalla Golden Age, anche se ricord\u00f2 di provenire da una famiglia molto grande e che aveva una nipote di nome Suzie. Il suo interesse romantico ora era un nerd incredibilmente goffo ma molto innamorato di nome Howard Huckaby.\nIn un'avventura, Etta fu rapita dai satanisti influenzati da Klarion il ragazzo mago e mandata all'Inferno, dove Wonder Woman e Etrigan il demone viaggiarono per salvarla, anche se rimase narcotizzata e catatonica durante tutto il calvario.\nNegli anni che portarono alla \"Crisi sulle Terre infinite\" (1986), gli scrittori Dan Mishkin e Mindy Newell portarono Etta in una direzione diversa. In questa versione mostr\u00f2 pi\u00f9 confidenza, addirittura divenne Wonder Woman per una sera, battendosi contro Cheetah, Angle Man, Capitan Meraviglia e Silver Swan. Huckaby, che fu convinto che la sua ragazza fosse la protagonista della serie, utilizz\u00f2 la macchina di Dottor Psycho, che trasformava i sogni in realt\u00e0, e fece in modo che il mondo vedesse Etta come la vedeva lui: dopo che la Amazzone \"Wonder Etta\" sconfisse i criminali, lei e gli altri videro che lei era la sua Wonder Woman.\nModern Age.\nFino dal 1987 il rinnovamento di \"Wonder Woman\" di Greg Potter-Geroge P\u00e9rez, Etta fu romanticamente legata, e infine sposata, con Steve Trevor, che non fu pi\u00f9 l'interesse romantico di Diana.\nCome ufficiale dell'Air Force, Etta fu l'aiutante di Steve quando fu incastrato per tradimento come parte del piano di Ares per innescare una guerra globale. Etta fu strettamente fedele ai suoi amici, e la sua fede nell'innocenza di Steve lo aiutarono a ripulire il suo nome, anche se per un breve periodo i due furono fuggitivi mentre aiutavano Wonder Woman a sventare i piani di Ares. Mentre erano in fuga, Steve e Etta si innamorarono, e come coppia felice rimasero amici di Wonder Woman.\nSentendosi insicura riguardo al suo peso, Etta svilupp\u00f2 un disordine alimentare che tenne segreto ai suoi amici. Fu in grado di perdere 10 chili, ma a costo della salute: quando svenne a causa della mancanza di cibo davanti a Wonder Woman mentre provava il suo abito da sposa, Diana le sugger\u00ec di prendersi cura di s\u00e9 stessa e di seguire una dieta regolare, e da l\u00ec in poi Etta riottenne il suo vecchio peso.\nEtta e Steve scomparvero dalle pagine di \"Wonder Woman\" durante il periodo di lavoro al fumetto di John Byrne, e comparvero solo di quando in quando. Comparve quando Diana perse il suo titolo reale durante una storia di Phil Jimenez sempre come amica, ma fu sempre descritta come insicura riguardo al suo peso corporeo e in ansia riguardo al suo matrimonio con Steve.\nLa scrittrice Gail Simone reintrodusse Etta Candy come un ufficiale dell'intelligence richiesta da Sarge Steel per fare rapporto su Diana Prince e le sue associazioni. Tutto ci\u00f2, avvenne dopo gli eventi descritti in \"Crisi infinita\" che alter\u00f2 le origini di Diana ed estese le origini del suo cast di supporto. Etta rimase sposata con Steve Trevor e fu sempre amica di Diana e a conoscenza della sua identit\u00e0 segreta. L'estensione della sua stria con Diana dopo la nuova continuit\u00e0 dell'Universo DC non \u00e8 ancora stata sviluppata pienamente.\nEtta Candy si un\u00ec a Wonder Woman sul pianeta dei Khund per convincere una razza aliena nota come \"Ichor\" a cessare i loro attacchi. Fecero ritorno sulla Terra, e Etta fu catturata e torturata dalla criminale Genocidio, che la lasci\u00f2 in coma. Rinvenne in ospedale qualche tempo dopo in alcuni numeri successivi, e dopo aver implorato Diana di non sentirsi in colpa di quanto accaduto rivel\u00f2 di essere stata reclutata come operativa da Mr. Terrific e Lanterna Verde come parte dell'osservazione delle Autorit\u00e0 delle Nazioni Unite tre anni fa.\nThe New 52.\nIn \"The New 52\" (un rinnovamento dell'Universo DC), Etta Candy comparve nel fumetto della nuova Justice League come segretaria di Steve Trevor. Ora \u00e8 africana-americana e descritta come giovane e ambiziosa, somigliante alla Etta interpretata da Tracie Thoms nel pilota mai andato in onda di Wonder Woman di David E. Kelly. Trevor presto arriva a fidarsi di Etta, confidandole segreti che solitamente tiene per s\u00e9, come l'essere innamorato di Wonder Woman.\nDurante la storia \"Forever Evil\", Steve Trevor fa ritorno alle rovine del quartier generale di A.R.G.U.S. a Washington D.C. dove Etta Candy lo informa che la distruzione fu causata da un enorme spuntone nel corpo di Dottor Light da cui l'energia emessa espose gli agenti di A.R.G.U.S.. Pi\u00f9 avanti, Etta venne avvicinata da una manifestazione energetica di Dottor Light."}
{"id": "5906434", "revid": "1305772", "url": "https://it.wikipedia.org/wiki?curid=5906434", "title": "My Destiny", "text": ""}
{"id": "5906452", "revid": "461603", "url": "https://it.wikipedia.org/wiki?curid=5906452", "title": "Georgios Tofas", "text": ""}
{"id": "5906453", "revid": "438678", "url": "https://it.wikipedia.org/wiki?curid=5906453", "title": "The Cost", "text": ""}
{"id": "5906454", "revid": "80030", "url": "https://it.wikipedia.org/wiki?curid=5906454", "title": "Parco di Saint-Cloud", "text": "Il Parco di Saint-Cloud \u00e8 un giardino alla francese situato a Saint-Cloud, nel dipartimento degli Hauts-de-Seine, vicino a Parigi, in Francia.\nIl parco, che ricopre 460 ettari, costituisce una riserva naturale fin dal 1923. \u00c8 considerato uno dei pi\u00f9 bei giardini tra quelli presenti in Europa. Il 9 novembre 1994 \u00e8 stato classificato come Monumento storico. Il parco \u00e8 propriet\u00e0 del Ministero della cultura e della comunicazione.\nStoria.\nIl parco \u00e8 stato costruito presso il sito del Castello di Saint-Cloud, una residenza reale appartenente al sedicesimo secolo. Dopo che Napoleone III di Francia dichiar\u00f2 guerra ai prussiani, il sito fu occupato dalla forza prussiana durante l'assedio di Parigi. Il fuoco dei francesi caus\u00f2 l'incendio del castello il 13 ottobre 1870. La struttura venne completamente rasa al suolo nell'agosto 1892.\nIl parco include un giardino in stile francese progettato dall'architetto Andr\u00e9 Le N\u00f4tre, un giardino inglese, e il giardino di rose di Maria Antonietta d'Asburgo-Lorena.\nIl parco presenta inoltre una vista panoramica di Parigi soprannominata \"La Lanterne\" (o Lanterna di Demostene).\n\"Nothing Compares 2 U\".\nIl videoclip del famoso singolo \"Nothing Compares 2 U\" della cantante irlandese Sin\u00e9ad O'Connor utilizza in parte filmati girati presso il parco. Il video consiste quasi esclusivamente di un primo piano sul viso della O'Connor mentre recita il testo del brano, tuttavia sono presenti alcune scene che mostrano la cantante mentre si aggira in solitudine nei dintorni del Parc de Saint-Cloud.\nIngresso.\nIl parco \u00e8 accessibile dalle stazioni metropolitane Pont de S\u00e8vres e Boulogne - Pont de Saint-Cloud. La linea T2 corre lungo il limite orientale del parco."}
{"id": "5906455", "revid": "461603", "url": "https://it.wikipedia.org/wiki?curid=5906455", "title": "Vasos Tsangaris", "text": ""}
{"id": "5906464", "revid": "287204", "url": "https://it.wikipedia.org/wiki?curid=5906464", "title": "Sotiris Tsikkos", "text": ""}
{"id": "5906470", "revid": "80140686", "url": "https://it.wikipedia.org/wiki?curid=5906470", "title": "RX J1416.4+2315", "text": ""}
{"id": "5906472", "revid": "767487", "url": "https://it.wikipedia.org/wiki?curid=5906472", "title": "Poveru dai cannu ses naschidu", "text": "Poveru dai cannu ses naschidu (in italiano: \"Povero da quando sei nato\") \u00e8 una poesia del poeta Nicol\u00f2 Rubanu che \u00e8 stata registrata \"A sa seria\": da su tenore Gruppo Rubanu nel 1973. Questi versi sono un canto d'autore di ispirazione folklorica.\nLa composizione poetica ed il testo.\nLa composizione \u00e8 costituita da 14 endecasillabi. Per quanto riguarda la metrica la composizione \u00e8 un po' atipica, infatti questa \u00e8 costituita da tre quartine (secondo lo schema ABBA - BABA- CBCB) e da un distico di chiusura (EC) non in rima.\nI versi composti dal poeta orgolese hanno un contenuto politico, in particolare costituiscono una denuncia di uno stato di disagio umano e sociale nel mondo pastorale sardo di quell'epoca. Le strofe descrivono la dura vita del servo pastore (\"su teraccu pastore\") e l'indifferenza del padrone (\"su mere\") riguardo alla condizione del suo dipendente, nonostante il lavoro di quest'ultimo contribuisca a garantire il suo benessere.\nEsecuzione e pubblicazione del brano.\nGli endecasillabi, come di regola nel canto a tenore, sono cantati a \"sa seria\" (detta anche \"boche 'e notte\" o \"boche nota\") quindi in maniera pacata.\nLa prima pubblicazione del brano, registrato dal Gruppo Rubanu di Orgosolo risale al 1976 quando il brano fu inserito nell'album free jazz \"The New Village on the Left\" di Marcello Melis. Il brano nel disco \u00e8 diviso in due tracce: la prima, con il titolo \"Annex A\", contiene il canto monodico con tutto il testo, la seconda \"Third House\" \u00e8 eseguita da \"su tenore\" Gruppo Rubanu e da Roswell Rudd al trombone."}
{"id": "5906473", "revid": "461603", "url": "https://it.wikipedia.org/wiki?curid=5906473", "title": "Marios Tsingis", "text": ""}
{"id": "5906475", "revid": "461603", "url": "https://it.wikipedia.org/wiki?curid=5906475", "title": "Telis Tsingis", "text": ""}
{"id": "5906478", "revid": "1305772", "url": "https://it.wikipedia.org/wiki?curid=5906478", "title": "Damn Yankees", "text": ""}
{"id": "5906479", "revid": "461603", "url": "https://it.wikipedia.org/wiki?curid=5906479", "title": "Angelos Tsolakis", "text": ""}
{"id": "5906482", "revid": "643662", "url": "https://it.wikipedia.org/wiki?curid=5906482", "title": "Giorgos Vasiliou", "text": ""}
{"id": "5906492", "revid": "461603", "url": "https://it.wikipedia.org/wiki?curid=5906492", "title": "Elias Vattis", "text": ""}
{"id": "5906494", "revid": "107831", "url": "https://it.wikipedia.org/wiki?curid=5906494", "title": "Porsche Tennis Grand Prix 2016", "text": "Il Porsche Tennis Grand Prix 2016 \u00e8 stato un torneo femminile di tennis giocato sulla terra rossa indoor. \u00c8 stata la 39\u00aa edizione del torneo che fa parte della categoria Premier nell'ambito del WTA Tour 2016. Si \u00e8 giocato nella Porsche Arena di Stoccarda, in Germania, dal 18 al 24 aprile 2016.\nPartecipanti.\nAltre partecipanti.\nLe seguenti giocatrici hanno ricevuto una Wild card:\nLe seguenti giocatrici sono passate dalle qualificazioni:\nLa seguente giocatrice \u00e8 entrata in tabellone come lucky loser:\nCampionesse.\nSingolare.\n Angelique Kerber ha sconfitto in finale Laura Siegemund con il punteggio di 6-4, 6-0.\nDoppio.\n Caroline Garcia / Kristina Mladenovic hanno sconfitto in finale Martina Hingis / Sania Mirza con il punteggio di 2-6, 6-1, [10-6]."}
{"id": "5906496", "revid": "461603", "url": "https://it.wikipedia.org/wiki?curid=5906496", "title": "Panayiotis Xiourouppas", "text": ""}
{"id": "5906498", "revid": "461603", "url": "https://it.wikipedia.org/wiki?curid=5906498", "title": "Giannakis Xipolitas", "text": ""}
{"id": "5906501", "revid": "461603", "url": "https://it.wikipedia.org/wiki?curid=5906501", "title": "Antonis Zembashis", "text": ""}
{"id": "5906502", "revid": "121092503", "url": "https://it.wikipedia.org/wiki?curid=5906502", "title": "Istanbul Cup 2016", "text": "L'Istanbul Cup 2016, anche conosciuto come TEB BNP Paribas \u0130stanbul Cup per motivi di sponsorizzazione, \u00e8 stato un torneo di tennis giocato sul Terra battuta. \u00c8 stata la 9\u00aa edizione dell'Istanbul Cup, che fa parte della categoria International nell'ambito del WTA Tour 2016. Si \u00e8 giocato a Istanbul, in Turchia, dal 18 al 24 aprile 2016.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici passati dalle qualificazioni:\nCampionesse.\nSingolare.\n \u00c7a\u011fla B\u00fcy\u00fckak\u00e7ay ha sconfitto in finale Danka Kovini\u0107 con il punteggio di 3-6, 6-2, 6-3.\nDoppio.\n Andreea Mitu / \u0130pek Soylu hanno conquistato il titolo a seguito del ritiro di Xenia Knoll / Danka Kovini\u0107."}
{"id": "5906503", "revid": "767487", "url": "https://it.wikipedia.org/wiki?curid=5906503", "title": "J\u00f8rn Andr\u00e9 Hugdal", "text": "Carriera.\nCalcio.\nGiocatore.\nClub.\nHugdal ha giocato con la maglia del Tynset dal 2007 al 2010. Nel 2011 \u00e8 passato poi al Tiller, dov'\u00e8 rimasto fino al 2013. A seguito della fusione con il Melhus, il Tiller \u00e8 diventato noto come R\u00f8dde. Nel 2016, la squadra ha cambiato il proprio nome in Tillerbyen.\nAllenatore.\nIl 25 novembre 2015, il R\u00f8dde ha comunicato che Hugdal sarebbe diventato il nuovo allenatore della squadra, a partire dal 1\u00ba gennaio 2016. Come detto, la societ\u00e0 ha successivamente cambiato il proprio nome in Tillerbyen. Hugdal ha comunque continuato la sua carriera da calciatore, ricoprendo cos\u00ec il ruolo di allenatore-giocatore.\nCalcio a 5.\nHugdal gioca per il Tiller. Nel 2012 ha fatto parte anche della Nazionale di calcio a 5 norvegese, esordendo in squadra il 5 dicembre 2012, nella vittoria per 8-3 contro la Danimarca."}
{"id": "5906523", "revid": "371529", "url": "https://it.wikipedia.org/wiki?curid=5906523", "title": "The Thorn (EP)", "text": "The Thorn \u00e8 il primo EP del gruppo musicale inglese Siouxsie and the Banshees, pubblicato il 19 ottobre 1984.\nIl disco.\n\"The Thorn\" presenta quattro brani della band registrati con strumentazioni orchestrali: \"Overground\" \u00e8 originariamente apparso sull'album d'esordio \"The Scream\"; \"Placebo Effect\" \u00e8 una canzone tratta dal secondo album \"Join Hands\", mentre \"Voices\" e \"Red Over White\" sono state realizzate in precedenza come B-side dei singoli \"Hong Kong Garden\" e \"Israel\". La registrazione \u00e8 avvenuta in Baviera, Germania.\nLo scopo dell'EP \u00e8 stato triplice: Siouxsie ha dichiarato che voleva inserire il nuovo chitarrista John Valentine Carruthers, provare alcuni arrangiamenti d'archi e semplicemente ri-registrare dei brani che erano stati sviluppati in concerto. Le tracce sono state incluse nel quarto disco della raccolta di B-side del gruppo \"Downside Up\"."}
{"id": "5906524", "revid": "39884", "url": "https://it.wikipedia.org/wiki?curid=5906524", "title": "Ranevskaja", "text": ""}
{"id": "5906531", "revid": "1543377", "url": "https://it.wikipedia.org/wiki?curid=5906531", "title": "San Antonio Open 2016", "text": "Il San Antonio Open 2016 \u00e8 stato un torneo di tennis giocato sul cemento. \u00c8 stata la 1\u00aa edizione del torneo che fa parte della categoria WTA 125s. Si \u00e8 giocato a San Antonio in Texas dal 14 al 19 marzo 2016.\nAltre partecipanti.\nGiocatrici che hanno ricevuto una Wild card:\nCampionesse.\nSingolare.\n Misaki Doi ha sconfitto Anna-Lena Friedsam col punteggio di 6\u20134, 6\u20132."}
{"id": "5906538", "revid": "834", "url": "https://it.wikipedia.org/wiki?curid=5906538", "title": "The Trojan Women", "text": ""}
{"id": "5906541", "revid": "486946", "url": "https://it.wikipedia.org/wiki?curid=5906541", "title": "Von Richthofen and Brown", "text": ""}
{"id": "5906543", "revid": "834", "url": "https://it.wikipedia.org/wiki?curid=5906543", "title": "Whoever Slew Auntie Roo?", "text": ""}
{"id": "5906545", "revid": "125274637", "url": "https://it.wikipedia.org/wiki?curid=5906545", "title": "Per il domani", "text": "Per il domani \u00e8 un arco narrativo a fumetti pubblicato tra il 2004 e il 2005 dalla DC Comics, realizzato da Brian Azzarello (testi) e Jim Lee (disegni), con inchiostri di Scott Williams e colori di Alex Sinclair. La storia vede per protagonista Superman, costretto a investigare sulla misteriosa sparizione di un milione di persone sulla Terra, tra cui sua moglie Lois Lane. Nel frattempo, dovr\u00e0 fare i conti con il suo senso di colpa per non essere riuscito a prevenire il disastro e con un complotto ai suoi danni.\nTrama.\nUn milione di persone in giro per il globo, tra cui Lois Lane, sono misteriosamente scomparse. Superman, incolpandosi per non essere stato capace di impedire l'accaduto, comincia a confessarsi presso un prete di nome Daniel Leone. Gli racconta di aver fermato una guerra civile in un anonimo Stato asiatico, favorendo l'insediamento al potere del Generale Nox. Superman accetta di aiutare l'uomo a riportare la pace nel Paese, ma scopre che possiede la macchina che ha causato la sparizione del milione di persone. Nox sarebbe disposto a darglielo, ma i due vengono interrotti da Equus, il soldato ciberneticamente potenziato del generale, che attiva la macchina e fa scomparire altre trecentomila persone.\nSuperman viene pubblicamente incolpato dell'evento, e la Justice League stessa sta perdendo fiducia in lui; ciononostante, gli viene dato il permesso di investigare da solo. Pi\u00f9 tardi, porta Leone nella Fortezza della solitudine per mostrargli la macchina, ma subito dopo i due vengono raggiunti da Wonder Woman e dal misterioso Mr. Orr: questi lavora per una potentissima organizzazione, ed \u00e8 incaricato di recuperare la macchina. Avendo iniettato un segnalatore in Daniel Leone (che sta morendo di cancro), \u00e8 riuscito a localizzare la fortezza. Superman spiega di aver scoperto come funziona la macchina, e di volerla usare per raggiungere gli scomparsi. Wonder Woman tenta di impedirglielo, ma Kal-El attiva l'autodistruzione della Fortezza della Solitudine, costringendola a scappare.\nLa macchina conduce Superman nella Zona fantasma, presso la citt\u00e0 di Metropia, un vero e proprio Paradiso costruito da lui stesso anni prima. Qui pu\u00f2 riunirsi con Lois, ma scopre anche della minaccia del Generale Zod, che, liberatosi della sua prigionia, \u00e8 riuscito a condurre Superman nella Zona Fantasma per ucciderlo. Nel frattempo, Daniel Leone aveva stipulato un patto con Mr. Orr, che lo avrebbe guarito dal cancro a patto che gli rivelasse le confessioni di Superman. Leone viene effettivamente guarito dal cancro, ma si trasforma anche in un essere simile ad Equus.\nZod combatte Superman in una battaglia che danneggia la struttura della Zona Fantasma, cui il Generale sembra indissolubilmente legato. Quando Superman si trova in difficolt\u00e0, spedisce la macchina da Padre Leone, il quale la attiva, finendo nella Zona Fantasma ma creando anche un portale per permettere agli altri prigionieri di fuggire. Superman riesce cos\u00ec a salvare gli scomparsi, ma non riesce a portare con s\u00e9 Zod, che si perde invece nella Zona Fantasma.\nPadre Leone riesce a scappare, ritrovandosi su un'isola a combattere con Equus, mentre Superman costruisce una nuova Fortezza della Solitudine nel mezzo di una giungla."}
{"id": "5906546", "revid": "74801", "url": "https://it.wikipedia.org/wiki?curid=5906546", "title": "Roger M. Savory", "text": "\"Professor Emeritus\" nell'Universit\u00e0 di Toronto, \u00e8 uno specialista della Persia in et\u00e0 safavide. I suoi numerosi scritti riguardano la politica, la storia militare, l'amministrazione, la burocrazia e la diplomazia di quella dinastia.\nBiografia.\nSi avvicin\u00f2 agli studi sull'Iran tra il 1943 e il 1947. Studi\u00f2 nell'Universit\u00e0 di Oxford sotto la guida di Hamilton Gibb, Joseph Schacht e Richard Walzer.\nNel 1950 divenne \"lecturer\" di Lingua persiana nella SOAS di Londra. Complet\u00f2 il suo Ph.D. sotto la guida di Ann Lambton e di Vladimir Minorsky nella stessa SOAS nel 1958.\nRaggiunse quindi l'Universit\u00e0 di Toronto in Canada e fu uno dei principali artefici della crescita di tale Ateneo nel campo degli studi sul Medio Oriente iranico in America settentrionale.\nBibliografia.\nLemmi di enciclopedia.\nScrisse vari lemmi per la \"The Encyclopaedia of Islam\" (E. van Donzel, B. Lewis &amp; Ch. Pellat, eds. New edition):&lt;br&gt;\n\u00ab\u02bfAbb\u0101s I\u00bb; \u00abAl\u1e33\u0101\u1e63 Mirz\u0101\u00bb; \u00abAsad All\u0101h I\u1e63fah\u0101n\u012b\u00bb; \u00abAshraf\u00bb; \u00abAs\u012br\u00bb; \u00abBaghd\u0101d Kh\u0101t\u016bn\u00bb; \u00abB\u0101r\u016bd. V. The \u1e62afawids\u00bb; \u00abBast\u00bb; \u00ab\u010c\u016bb\u0101nids\u00bb; \u00abDjam\u00e3l al-\u1e24usayn\u012b\u00bb; \u00abDjangal\u012b\u00bb; \u00abDjunayd\u00bb; \u00abFar\u0101\u1e25\u0101b\u0101d\u00bb; \u00abGulist\u0101n\u00bb; \u00ab\u1e24amza Mir\u1e93\u0101\u00bb; \u00ab\u1e24asan-i R\u016bml\u016b\u00bb; \u00abIr\u0101n: V \u2013 History: (b) Turkomans to Present Day\u00bb; \u00ab\u012ash\u012bk-\u0100\u1e33as\u012b\u00bb; \u00abIskandar Beg al-Shah\u012br bi-Munsh\u012b\u00bb; \u00abAbu'l/Ism\u0101\u02bf\u012bl I (Mu\u1e93affar)\u00bb; \u00abIsm\u0101\u02bf\u012bl II\u00bb; \u00abI\u02bftim\u0101d al-Dawla\u00bb; \u00ab\u1e32\u0101sim-i Anw\u0101r\u00bb; \u00abKh\u014d\u012b\u00bb; \u00abKhurram\u0101b\u0101d\u00bb; \u00abKhurramshahr\u00bb; \u00abKhuzist\u0101n\u00bb; \u00abKinkiwar\u00bb; \u00abKizil-b\u0101sh\u00bb; \u00abKur\u00bb; \u00abK\u016br\u010di\u00bb; \u00abMu\u1e25ammad Ri\u1e0d\u0101 Sh\u0101h Pahlaw\u012b\u00bb; \u00ab\u1e62afawids: I Dynastic, political and military history; II. Economic and commercial history; trade relations with Europe\u00bb; \u00ab\u1e62af\u012b al-D\u012bn Ardab\u012bl\u012b\u00bb; \u00ab\u1e6cahm\u0101sp\u00bb; \u00abTakkal\u016b\u00bb.\nPer l\"'Encyclop\u00e6dia Iranica\" (E. Yarshater ed., Londra, Routledge and Kegan Paul, 1985-2004) scrisse:\n\u00ab\u02bfAbb\u0101s I\u00bb; \u00ab\u02bfAbb\u0101s II\u00bb; \u00ab\u02bfAbb\u0101s III\u00bb; \u00abA\u1e25d\u0101t, wo\u01f0\u016bh-e\u00bb; \u00abAhmad Sol\u1e6d\u0101n Af\u0161\u0101r\u00bb; \u00ab\u02bfAl\u0101\u02be-al-Dawla \u1e0eu'l-Qadar\u00bb'; \u00ab\u00c3lam-\u0101r\u0101-ye \u02bfAbb\u0101s\u012b\u00bb; \u00ab\u02bfAl\u012b M\u012brz\u0101\u00bb; \u00abKh\u0101n \u2018Al\u012b Qol\u012b \u0160\u0101ml\u016b\u00bb; \u00abAm\u012br-al-Omar\u0101\u00bb; \u00ab\u010c(ah)\u0101r-B\u0101\u1e21-e E\u1e63fah\u0101n\u00bb; \u00abCarpets: i. Introductory Survey\u00bb; \u00ab\u010cer\u0101\u1e21 Kh\u0101n Z\u0101hed\u012b\u00bb \u00abCourts and Courtiers: vi. In the \u1e62afavid Period\u00bb; \u00abD\u0101\u1e21est\u0101n\u012b, Fat\u1e25-\u02bfAl\u012b Kh\u0101n\u00bb; \u00abD\u012bv Sol\u1e6d\u0101n\u00bb; \u00abD\u012bv\u0101nbeg\u012b. Ii. The \u1e62afavid period\u00bb; \u00abD\u016brme\u0161 Kh\u0101n \u0160\u0101ml\u016b\u00bb; \u00abEbn Bazz\u0101z\u00bb; \u00abEm\u0101mqol\u012b Kh\u0101n\u00bb; \u00abE\u0161\u012bk-\u0101q\u0101s\u012b-b\u0101\u0161i\u00bb; \u00abEskandar Beg Torkam\u0101n\u00bb; \u00abEsm\u0101\u02bf\u012bl I \u1e62afaw\u012b\u00bb; \u00ab\u1e24osayn Kh\u0101n \u0160\u0101ml\u016b\u00bb.\nSaggi.\nSavory scrisse anche numerosi libri, capitoli di libri e articoli. Tra i primi si possonbo ricordare:"}
{"id": "5906551", "revid": "834", "url": "https://it.wikipedia.org/wiki?curid=5906551", "title": "The Godfather Part II", "text": ""}
{"id": "5906554", "revid": "1543377", "url": "https://it.wikipedia.org/wiki?curid=5906554", "title": "San Antonio Open 2016 - Singolare", "text": "\u00c8 stata la prima edizione del torneo.\nMisaki Doi ha sconfitto in finale Anna-Lena Friedsam col punteggio di 6\u20134, 6\u20132."}
{"id": "5906563", "revid": "767487", "url": "https://it.wikipedia.org/wiki?curid=5906563", "title": "Associazione Calcio Siena 1987-1988", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 1987-1988."}
{"id": "5906568", "revid": "34971", "url": "https://it.wikipedia.org/wiki?curid=5906568", "title": "Archivio Cicconi", "text": ""}
{"id": "5906571", "revid": "122246", "url": "https://it.wikipedia.org/wiki?curid=5906571", "title": "Campionato africano di pallavolo femminile Under-23", "text": "Il campionato africano di pallavolo femminile Under-23 \u00e8 una competizione pallavolistica, organizzata dalla CAVB, per squadre nazionali africane, riservata a giocatrici con un'et\u00e0 inferiore di 23 anni."}
{"id": "5906579", "revid": "767487", "url": "https://it.wikipedia.org/wiki?curid=5906579", "title": "Associazione Sportiva Casale 1987-1988", "text": "Questa voce raccoglie le informazioni riguardanti l'Associazione Sportiva Casale nelle competizioni ufficiali della stagione 1987-1988."}
{"id": "5906582", "revid": "1215998", "url": "https://it.wikipedia.org/wiki?curid=5906582", "title": "John McKay (musicista)", "text": "\u00c8 stato il primo chitarrista in studio di Siouxsie and the Banshees.\n\u00c8 stato membro della band a partire da luglio 1977 fino a settembre 1979, suonando sugli album \"The Scream\" e \"Join Hands\". McKay ha composto la melodia del loro primo singolo di successo, \"Hong Kong Garden\", cos\u00ec come gran parte del materiale dei due primi LP della band.\nMcKay ha lasciato il gruppo dopo l'uscita del secondo album, \"Join Hands\". In seguito ha guidato brevemente un trio chiamato Zor Gabor che ha pubblicato nel 1987 tre canzoni su un EP 12\u201d, \"Tightrope\", per l'etichetta In Tape. \u00c8 stato premiato \"Record of the Week\" da NME."}
{"id": "5906584", "revid": "122246", "url": "https://it.wikipedia.org/wiki?curid=5906584", "title": "Campionato africano di pallavolo maschile Under-23", "text": "Il campionato africano di pallavolo maschile Under-23 \u00e8 una competizione pallavolistica, organizzata dalla CAVB, per squadre nazionali africane, riservata a giocatori con un'et\u00e0 inferiore di 23 anni."}
{"id": "5906586", "revid": "287204", "url": "https://it.wikipedia.org/wiki?curid=5906586", "title": "Mary Mapes", "text": "\u00c8 stata tra i principali produttori di \"CBS\" \"News\", in particolare \"CBS Evening News\" e del programma televisivo in prima serata \"60 Minutes Wednesday\". \u00c8 famosa per aver diffuso con un reportage la storia delle torture e degli abusi sui prigionieri di Abu Ghraib (per questo lavoro ha vinto un Peabody Award) e per la storia della figlia non riconosciuta del senatore Strom Thurmond, Essie Mae Washington. Nel 2005 \u00e8 stata licenziata dalla CBS per il suo ruolo nel controverso scandalo dei \"Killian documents\" riguardanti il servizio di George W. Bush nella Guardia Nazionale. Da allora non ha pi\u00f9 lavorato nel giornalismo.\nBiografia.\nLa Mapes \u00e8 cresciuta con quattro sorelle a Burlington, Washington. I suoi genitori erano repubblicani. Suo padre, dal quale \u00e8 stata allontanata, era un alcolizzato violento. Mapes si \u00e8 diplomata al liceo Burlington-Edison nel 1974 e ha studiato comunicazione e scienze politiche all'Universit\u00e0 di Washington. Nel 1980 ha lavorato presso la KIRO-TV a Seattle. L\u00ec incontr\u00f2 il marito Mark Wrolstad quando lei era gi\u00e0 un produttore e lui era un giornalista. Si sono sposati nel 1987.\nIl lavoro alla CBS.\nMapes and\u00f2 a lavorare per CBS News a Dallas, in Texas nel 1989, e per \"60 Minutes Wednesday\" dal 1999, lavorando come produttore insieme all'anchorman Dan Rather. Ha lavorato per CBS News per 15 anni. Per \"60 Minutes Wednesday\", Mapes ha prodotto la storia della figlia non riconosciuta del senatore Strom Thurmond, Essie Mae Washington.\nPer \"60 Minutes\" ha prodotto nel maggio 2004 l'inchiesta \"Abuse at Abu Ghraib\" che ha annunciato per prima il \"Rapporto Taguba\", l'indagine militare degli Stati Uniti sulle torture nella prigione di Abu Ghraib.\nLa controversia per i \"Killian documents\".\nNel settembre 2004 Mary Mapes ha prodotto un servizio sul presidente George W. Bush per \"60 Minutes Wednesday\": sostiene che nel 1968 egli, figlio di un ambasciatore, deputato del Congresso e futuro presidente, aveva ricevuto un trattamento di favore, essendo stato arruolato prima di altre centinaia di candidati nella forza aerea della Guardia Nazionale Texana. Il fine implicito era quello di evitare di essere inviato a combattere in Vietnam. L'allora vice-governatore del Texas Ben Barnes aveva infatti dichiarato di aver fatto telefonate per far entrare Bush nella Guardia, come disse di aver fatto anche per i figli di diversi altri influenti texani.\nMapes sostenne che Bush non port\u00f2 nemmeno a termine il servizio presso la Guardia Nazionale. Le tesi di Mapes erano sostenute da documenti presumibilmente provenienti dagli archivi dell'ufficiale di comando di Bush, il colonnello Jerry Killian, defunto nel 1984. Tali documenti erano stati consegnati alla CBS da Bill Burkett, un tenente colonnello in pensione della Guardia Nazionale Texana. Presentando il servizio, Dan Rather afferm\u00f2 che i documenti erano stati autenticati da esperti, ma, in ultima analisi, la CBS non ha potuto n\u00e9 confermare n\u00e9 smentire definitivamente la loro autenticit\u00e0. Inoltre la CBS non disponeva dei documenti originali, ma solo di copie inviate via fax; Burkett infatti afferm\u00f2 di aver bruciato gli originali.\nDopo che il servizio \u00e8 stato trasmesso, \u00e8 stato subito oggetto di dure critiche, soprattutto quando un documento chiave \u00e8 stato sospettato di essere falso. Come risultato della controversia sull'uso di tali documenti, la CBS ha ordinato un'indagine interna indipendente. La commissione responsabile delle indagini era composta da Dick Thornburgh, ex governatore della Pennsylvania e procuratore generale degli Stati Uniti e Louis Boccardi, presidente in pensione e amministratore delegato della Associated Press. Nel rapporto Thornburgh-Boccardi si legge che alcuni degli ex istruttori e colleghi di Bush avevano riferito alla Mapes che Bush aveva detto loro che voleva andare in Vietnam, ma che non poteva andare perch\u00e9 c'erano altri davanti a lui con pi\u00f9 anzianit\u00e0. La Mapes \u00e8 stata criticata per non aver mandato in onda questa parte nel servizio per bilanciare l'accusa secondo cui Bush si era arruolato nella Guardia per evitare di servire in Vietnam. La Mapes \u00e8 stata anche incolpata per aver contattato Joe Lockhart, un alto funzionario della campagna di John Kerry, prima della messa in onda del pezzo, offrendo di mettere la sua fonte, Bill Burkett, in contatto con lui. In risposta, la Mapes ha dichiarato che Burkett le aveva chiesto di dare il suo numero di telefono a qualcuno nello staff di Kerry per discutere la campagna \"Swift Boat\". Successivamente dichiar\u00f2 che, se avesse potuto tornare indietro, non l'avrebbe fatto. Lockhart e Burkett hanno anche affermato che la conversazione non aveva nulla a che fare con il servizio trasmesso dalla CBS o con i Killian documents.\nDopo l'indagine la Mapes e altre persone coinvolte sono stati accusati di non imparzialit\u00e0 e sono stati licenziati dalla CBS. Anche se la commissione non ha stabilito che i documenti fossero falsi, dichiar\u00f2 che \"restavano dubbi sostanziali\" per quanto riguarda la loro autenticit\u00e0. Secondo la commissione, una \"aspirazione miope\" ad essere il primo notiziario a trasmettere una storia senza precedenti sul servizio prestato dal presidente presso la Guardia Nazionale, fu un \"fattore chiave per spiegare perch\u00e9 CBS News aveva prodotto una storia che non era accurata e non rispettava le norme interne dell'organizzazione\". La commissione ha dichiarato che almeno quattro fattori hanno contribuito alla decisione di trasmettere il servizio: \"La combinazione di un nuovo team di gestione di \"60 Minutes Wednesday\", la grande fiducia data ad un produttore di tutto rispetto e all'anchorman del notiziario, le pressioni competitive, e la convinzione zelante nella verit\u00e0 del servizio\". La commissione ha inoltre affermato che \"non pu\u00f2 concludere che sia stata l'agenda politica di \"60 Minutes Wednesday\" ad aver spinto sui tempi di messa in onda e sul contenuto del servizio.\" La Mapes \u00e8 stata licenziata dalla CBS nel gennaio 2005. Furono anche chieste le dimissioni del Senior Vice President Betsy West, che supervisionava i programmi di prima serata della CBS News, del produttore esecutivo Josh Howard e del suo vice Mary Murphy.\nLa Mapes ha dichiarato che non pensava che le sue azioni fossero impeccabili, ma che credeva in quella ricostruzione dei fatti. Disse che l'autenticit\u00e0 dei documenti era stata confermata da una fonte chiave di cui non poteva dire il nome e che i giornalisti devono spesso fare affidamento su documenti fotocopiati come base per la verifica di una storia. Inoltre, Burkett ha ammesso di aver mentito a Mapes e al team di \"60 Minutes\" per quanto riguarda la fonte dei documenti. Mapes ha anche ammesso che lei avrebbe preferito lavorare di pi\u00f9 sulla storia, ma che i suoi superiori, tra cui il presidente della CBS News Andrew Heyward, avevano spinto affinch\u00e9 la storia andasse in onda l'8 settembre.\nNel suo libro \"Truth and Duty: The Press, the President, and the Privilege of Power\", la Mapes ha affermato che Karl Rove, consigliere politico del presidente George W. Bush, \u00e8 stato \"la mente dell'attacco repubblicano contro il servizio\". Alcuni critici democratici di Bush, come Terry McAuliffe e Maurice Hinchey, hanno ipotizzato che i documenti fossero stati prodotti dalla propaganda di Bush con lo scopo di screditare nei media la storia del mancato servizio militare di Bush e spostare l'attenzione da temi come la guerra in Iraq, individuando come responsabili di tale manovra Rove, Ralph E. Reed, Jr., e Roger Stone. Rove e Stone hanno negato il loro coinvolgimento.\nDopo la CBS.\nDopo il licenziamento dalla CBS, per la storia che l'anno precedente aveva annunciato l'indagine militare degli Stati Uniti sul carcere di Abu Ghraib ha vinto un Peabody Award nel maggio 2005, che ha ricevuto insieme a Dan Rather e Roger G. Charles\nNel 2005 ha pubblicato sulla vicenda dei \"Killian documents\" il libro \"Truth and Duty: The Press, the President, and the Privilege of Power\".\nLa Mapes ha lasciato il giornalismo televisivo e lavora come scrittrice e consulente. Ha scritto per la rivista \"The Nation\" nel 2007 e 2008.\nNel 2016 ha scritto sul mensile D magazine.\nL'adattamento cinematografico.\nNel 2015 il suo libro \u00e8 stato adattato nel film \"Truth - Il prezzo della verit\u00e0\", con Cate Blanchett nel ruolo della Mapes e Robert Redford nel ruolo di Dan Rather."}
{"id": "5906590", "revid": "367445", "url": "https://it.wikipedia.org/wiki?curid=5906590", "title": "Livello di accesso alla rete", "text": "Nelle reti di computer il livello di accesso alla rete (in inglese Link layer o network access layer) \u00e8 il livello pi\u00f9 basso della suite di protocolli Internet normalmente conosciuta come \"TCP/IP\" ed \u00e8 corrispondente al Data-Link layer del modello ISO/OSI. \u00c8 descritto nel RFC 1122 e RFC 1123. Questo livello raggruppa i metodi e i protocolli di rete che operano unicamente sul collegamento fisico a cui l'host \u00e8 collegato.\nCome riportato da RFC 1122 i protocolli ethernet, IEEE 802 e Point-to-Point Protocol sono esempi di protocolli che operano a questo livello.\nDefinizione negli standard e nella documentazione tecnica.\nLa documentazione tecnica riguardante le reti locali come le implementazioni di ethernet e IEEE 802 si basano sullo schema ISO/OSI a 7 livelli piuttosto che sull modello TCP/IP. Il modello TCP/IP non prende in considerazione le specifiche legate all'hardware in quanto assume che ci sia un'infrastruttura fisica di trasporto operativa in grado di trasportare i frame fra i nodi. Di conseguenza le descrizioni del modello TCP/IP nelle RFC 1122 e RFC 1123, non si prendono in carico le definizioni dello strato fisico di trasporto. Alcuni autori di documentazione tecnica sono propensi nel considerare che gli aspetti fisici siano parte integrante del livello di accesso alla rete.\nAltri autori considerano, invece, che la trasmissione fisica dei dati non faccia parte di questo protocollo di comunicazione e che quindi non faccia parte del modello TCP/IP. \nQuesti autori partono dall'assunzione che ci sia un livello fisico sotto il livello di accesso alla rete. Diversi di questi utilizzano il termine ISO/OSI livello di collegamento dati (data link layer) invece di livello di accesso alla rete (link layer).\nProtocolli del livello di accesso alla rete.\nI protocolli di rete definiti in questo livello operano unicamente sul segmento di rete locale a cui \u00e8 connesso l'host. I loro pacchetti non vengono ruotati su altri segmenti di rete.\nI principali protocolli di questo livello sono:"}
{"id": "5906594", "revid": "1974457", "url": "https://it.wikipedia.org/wiki?curid=5906594", "title": "Wanna Marchi Show", "text": "Il Wanna Marchi Show \u00e8 stato un programma televisivo italiano trasmesso per dieci anni, dal 1983 al 1993, dall'emittente nazionale Rete A. La trasmissione, che al suo interno proponeva le televendite di Wanna Marchi e dei figli Maurizio e Stefania Nobile, andava in onda ogni sera, dal luned\u00ec al venerd\u00ec, alle 23.\nLa trasmissione attir\u00f2 l'attenzione del pubblico e degli studiosi di mass media a causa delle capacit\u00e0 comunicative della conduttrice, che divenne un volto noto del piccolo schermo.\nLa trasmissione.\nLa trasmissione \u00e8 nata nel 1983 insieme a \"Accendi un'amica\", e con quest'altro contenitore ha composto lo scheletro del palinsesto di Rete A, emittente dell'editore Alberto Peruzzo, per tutti gli anni ottanta e i primi novanta. Al contrario del contenitore giornaliero, tuttavia, in questo caso l'intero spazio della trasmissione era gestito da Wanna Marchi, teleimbonitrice simbolo di quegli anni, che all'interno del suo show proponeva al pubblico i prodotti pi\u00f9 disparati, dalle erbe aromatiche per curare l'insonnia alle cure dimagranti, passando per le lozioni per la ricrescita dei capelli. Ad accompagnarla durante le varie puntate erano presenti anche i figli Stefania Nobile e Maurizio Nobile.\nLa trasmissione ottenne una vasta notoriet\u00e0 soprattutto per le doti comunicative della conduttrice, che condiva le sue televendite con arringhe sociali o frasi ad effetto, rivolgendosi spesso al pubblico da casa gridando frasi dirette e particolarmente dure, utilizzando anche insulti; anche la mimica fu analizzata dagli studiosi di mass media, che incentrarono la loro attenzione sul modo in cui la Marchi utilizzava le telecamere, utilizzando una forte teatralit\u00e0 pur di attirare l'attenzione del pubblico.\nL'attenzione verso il personaggio attir\u00f2 cos\u00ec anche l'interesse di RAI e Fininvest, che invitarono spesso Wanna Marchi nelle loro trasmissioni, che sull'onda del successo pubblico anche un 45 giri intitolato \"D'accordo?!?\", tipico intercalare urlato durante la sua trasmissione.\nIl programma ha cavalcato il successo delle neonate televisioni private e la scarsa regolarizzazione degli spazi pubblicitari all'interno delle emittenti televisive; in seguito all'introduzione delle norme che regolamentavano la presenza di messaggi promozionali all'interno di trasmissioni televisive, il contenitore \u00e8 stato chiuso e sostituito da delle pi\u00f9 semplici televendite."}
{"id": "5906600", "revid": "834", "url": "https://it.wikipedia.org/wiki?curid=5906600", "title": "In God We Tru$t", "text": ""}
{"id": "5906614", "revid": "834", "url": "https://it.wikipedia.org/wiki?curid=5906614", "title": "Seems Like Old Times", "text": ""}
{"id": "5906619", "revid": "114207785", "url": "https://it.wikipedia.org/wiki?curid=5906619", "title": "Faldacchea", "text": "La faldacch\u00e8a \u00e8 un tipico dolce turese fatto con pasta di mandorle cotte, zucchero e amarene sciroppate. \u00c8 tradizionalmente ricoperto da una glassa bianca di zucchero, molto spesso sostituita oggi con del cioccolato bianco. Col passare del tempo \u00e8 stata ribattezzata in \"dolce della sposa\", perch\u00e9 tradizionalmente viene regalato come bomboniera dagli sposi agli invitati alla propria festa nuziale.\nCaratteristiche.\nLa faldacchea pu\u00f2 essere equiparata a uno scrigno: dentro contiene un cuore di Pan di Spagna coperto da un impasto di mandorle, racchiuso dentro una glassa di cioccolato o di glassa di zucchero. La preparazione, diversamente da altri tipi di dolci di mandorle, \u00e8 completamente peculiare. La faldacchea, difatti, resta umida e morbida, non secca e dura, perch\u00e9 non \u00e8 cotta in forno, ma sul fuoco.\nStoria.\nQuesto dolce nasce nella cucina dell'allora Monastero delle Clarisse di Cassano, in cui il 4 ottobre 1903 arrivarono quattro suore del Sacro Cuore di Ges\u00f9. In questo monastero spesso si ritrovavano gli alunni della Scuola Elementare e Medie per recite e incontri formativi, seguiti sempre dalle religiose.\nIn questo periodo le suore si dedicarono alle famiglie meno abbienti e alla conduzione di un laboratorio per giovani ragazze; tra queste ci fu anche una turese, che tornando a Turi fu soprannominata \"monac\u00e8dde\" (piccola monaca) e insegn\u00f2 ad una giovanissima ragazza di nome Antonia Dragone l'arte pasticcera che aveva imparato nel convento."}
{"id": "5906629", "revid": "767487", "url": "https://it.wikipedia.org/wiki?curid=5906629", "title": "Novara Calcio 1987-1988", "text": "Questa voce raccoglie le informazioni riguardanti il Novara Calcio nelle competizioni ufficiali della stagione 1987-1988."}
{"id": "5906631", "revid": "1543377", "url": "https://it.wikipedia.org/wiki?curid=5906631", "title": "Brachyelytrum", "text": "Brachyelytrum \u00e8 un genere di piante spermatofita monocotiledone appartenente alla famiglia Poaceae (sottofamiglia Pooideae). \u00c8 anche l'unico genere della trib\u00f9 Brachyelytreae .\nEtimologia.\nIl nome del genere deriva da due parole greche \"brachys = corto\" e \"elytron = guaina\" e si riferiscono alle piccole glume dell'infiorescenza rispetto alla lunghezza delle spighette.\nIl nome scientifico del genere \u00e8 stato definito dal naturalista e botanico francese Ambroise Marie Fran\u00e7ois Joseph Palisot de Beauvois (Arras, 27 luglio 1752 \u2013 Parigi, 21 gennaio 1820) nella pubblicazione \"Essai d'une Nouvelle Agrostographie; ou Nouveaux Genres des Gramin\u00e9es; Avec Figures Repr\u00e9sentant les Caract\u00e9res de tous le Genres. Imprimerie de Fain. Paris\" (Ess. Agrostogr. 39. t. 9. f. 2.) del 1812. Il nome scientifico della trib\u00f9 \u00e8 stato definito dal botanico contemporaneo Jisaburo Ohwi (1905-1977) nella pubblicazione \"Botanical Magazine. [Shokubutsu-gaku zasshi]. Tokyo\" (Bot. Mag. Tokyo - 55: 361.) del 1941.\nDistribuzione e habitat.\nLa distribuzione delle specie di questo genere \u00e8 asiatica (orientale) e nord americana.\nTassonomia.\nLa famiglia di appartenenza di questo genere (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere di questa voce \u00e8 descritto al'interno della sottofamiglia Pooideae (trib\u00f9 Brachyelytreae).\nFilogenesi.\nIl genere \"Brachyelytrum\" \u00e8 \"gruppo fratello\" al resto della sottofamiglia, e con le trib\u00f9 Nardeae e Lygeeae rappresenta il primo ramo divergente delle Pooideae. In precedenza Brachyelytrum \u00e8 stato collocato all'interno della sottofamiglia Bambusoideae sulla base della sua struttura embrionale; ma \u00e8 chiaramente \"imparentato\" con le Pooideae per la presenza nell'embrione di un epiblasto e altri caratteri comuni alla sottofamiglia. Il carattere relativo alla sovrapposizione dei margini embrionali della foglia \u00e8 plesiomorfo.\nLa trib\u00f9 Brachyelytreae (il cui unico genere \u00e8 \"Brachyelytrum\") insieme alle trib\u00f9 Lygeeae, Nardeae, Duthieeae e Phaenospemateae formano la supertrib\u00f9 Nardodae.\nIl numero cromosomico delle specie del genere \u00e8: 2n = 22.\nSpecie del genere.\nPer questo genere sono indicate valide le tre seguenti specie:"}
{"id": "5906638", "revid": "21880", "url": "https://it.wikipedia.org/wiki?curid=5906638", "title": "Brachyelytreae", "text": ""}
{"id": "5906646", "revid": "834", "url": "https://it.wikipedia.org/wiki?curid=5906646", "title": "Thirteen at Dinner", "text": ""}
{"id": "5906649", "revid": "125980535", "url": "https://it.wikipedia.org/wiki?curid=5906649", "title": "Kevin Pangos", "text": ""}
{"id": "5906658", "revid": "834", "url": "https://it.wikipedia.org/wiki?curid=5906658", "title": "The Delta Force", "text": ""}
{"id": "5906664", "revid": "834", "url": "https://it.wikipedia.org/wiki?curid=5906664", "title": "Murder in Three Acts", "text": ""}
{"id": "5906665", "revid": "21880", "url": "https://it.wikipedia.org/wiki?curid=5906665", "title": "Nardus", "text": ""}
{"id": "5906666", "revid": "122662468", "url": "https://it.wikipedia.org/wiki?curid=5906666", "title": "Bryon Allen", "text": "Carriera.\nIl 29 luglio 2015 firma con i Roseto Sharks in Serie A2 italiana. Il 14 agosto 2016 si trasferisce nella massima serie ceca con il \u010cEZ Nymburk, dove vince a fine stagione il campionato e la coppa nazionale. Il 18 giugno 2017 firma con l'EWE Oldenburg, approdando in Bundesliga. Nel dicembre successivo lascia la societ\u00e0 tedesca, per firmare con i turchi del Pinar Karsiyaka.\nIl 30 giugno 2018, fa ritorno in Italia firmando per il Basket Brescia Leonessa societ\u00e0 di Serie A. Il 20 dicembre successivo risolve il suo contratto con Brescia, per poi firmare con la \nPallacanestro Reggiana."}
{"id": "5906667", "revid": "991694", "url": "https://it.wikipedia.org/wiki?curid=5906667", "title": "Nardeae", "text": ""}
{"id": "5906668", "revid": "834", "url": "https://it.wikipedia.org/wiki?curid=5906668", "title": "Prince of Darkness (film)", "text": ""}
{"id": "5906677", "revid": "1361231", "url": "https://it.wikipedia.org/wiki?curid=5906677", "title": "Saruj", "text": "S\u0101r\u016bj () \u00e8 il nome di un tipo di malta impermeabile tradizionale iraniana, utilizzata nella costruzione di ponti, pozzi di ghiaccio o frigoriferi di terra (yakhchal).\n\u00c8 un mix di argilla e calcare mescolato con un rapporto di sei parti a quattro che crea un composto rigido, impastato poi per due giorni. Una porzione di scorie dei forni dei bagni viene aggiunta con fibre di tifa (uova e paglia) e nuovamente fissata, poi picchiato con un bastone di legno di 10\u00a0cm anche per un'ulteriore miscelazione. L'albume pu\u00f2 essere utilizzato come riduttore dell'acqua se necessario."}
{"id": "5906681", "revid": "287204", "url": "https://it.wikipedia.org/wiki?curid=5906681", "title": "Fedor Klimov", "text": ""}
{"id": "5906683", "revid": "124123", "url": "https://it.wikipedia.org/wiki?curid=5906683", "title": "Marcel Quertinmont", "text": "Professionista durante gli anni della Seconda guerra mondiale ed in quelli immediatamente successivi colse il terzo posto nella Freccia Vallone 1944 battuto in una volata ristretta a quattro da Marcel Kint e Briek Schotte, con Jules Lowie a chiudere il quartetto di atleti che si gioc\u00f2 la vittoria."}
{"id": "5906684", "revid": "124123", "url": "https://it.wikipedia.org/wiki?curid=5906684", "title": "Alberto Castellani", "text": "Carriera.\nAppartenente alla sezione AIA di Verona; debutt\u00f2 in Serie B nella stagione 1998-1999, il 20 settembre 1998 nella partita Cremonese-Fidelis Andria.\nEsord\u00ec in Serie A nella stagione 1999-2000, il 28 novembre 1999 nella partita Lecce-.\nL'ultima partita arbitrata in Serie A, risalente alla stagione 2004-2005, \u00e8 Siena-Cagliari del 2 febbraio 2005.\nSmise di arbitrare al termine della stagione 2004-2005.\nHa un consuntivo finale di 14 presenze in Serie A e di 111 presenze in Serie B."}
{"id": "5906695", "revid": "114037232", "url": "https://it.wikipedia.org/wiki?curid=5906695", "title": "Caselle (Altivole)", "text": "Caselle \u00e8 una frazione del comune di Altivole, in provincia di Treviso.\nGeografia fisica.\nIl paese dista 1,7\u00a0km dal comune di Altivole,19\u00a0km da Bassano del Grappa e 23\u00a0km da Treviso.\nStoria.\nCaselle sembra essere esistito gi\u00e0 in epoca paleoveneta, sono state trovate nel territorio attorno al paese delle fibule di bronzo, tipiche di quella cultura.\nCertamente esisteva in epoca romana, come testimoniano le attuali strade che seguono ancora la centuriazione romana ed il tipico reticolato.\n(Dall\u2019opera \u201cTreviso e le sue Pievi\u201d di Mons. Carlo Agnoletti) Probabilmente il nome Caselle, deriva, nella sua etimologia, dall\u2019esistenza in questa localit\u00e0 di piccole case di pastori, posti sotto la protezione di S. Michele Arcangelo. Nel 1335 gli abitanti erano 320, nel 1598 si contavano 500 abitanti che nell'anno 1724 arrivarono al numero di 590. \nSembra che la Prebenda sia stata costituita dal Vescovo nell\u2019anno 1346. \nVi sono delle note dalle quali risulta che a Caselle, gi\u00e0 nel 1554 si pagava puntualmente il quartese. \nGli abitanti ebbero sempre grande devozione verso S. Apollonia in onore della quale eressero anche un altare in chiesa (nel 1520 furono fatti molti lavori di adeguamento e arricchimento) e verso S. Spiridione che nel 1716 fu scelto come contitolare dopo numerose grandinate devastatrici. Antica e fiorente era la Confraternita del SS.mo Sacramento, della quale esistono note fin dal 1540. \nNel 1605 il rettore della Chiesa ebbe il nome di arciprete.\nDal 1399 nel territorio giunsero i veneziani, i quali rinnovarono l'amministrazione locale, includendo Caselle nella podesteria di Asolo.\nNel 1796 l'esercito francese di Napoleone Bonaparte invase il Veneto. Le terre della Serenissima, ormai in declino, diventarono campo di battaglia.\nIl 20 maggio 1797 venne istituita a Treviso una municipalit\u00e0 provvisoria. Il 18 luglio dello stesso anno, venne decretato un plebiscito per l'annessione del Veneto alla Repubblica Cisalpina; Altivole, Caselle e San Vito si astennero dal voto, giustificando l'atto con la motivazione: \"l'attuale Governo \u00e8 provvisorio e non stabile\".\nMonumenti e luoghi d'interesse.\nChiesa Arcipretale.\nLa chiesa arcipretale di San Michele Arcangelo venne costruita tra il 1757 e il 1853 su progetto di Francesco Maria Preti. In stile neoclassico, presenta un'unica navata; alla sua sinistra si eleva la torre campanaria, con un concerto di 5 campana. Sulla cantoria in controfacciata, l'organo a canne, costruito nel 1758 da Antonio Barbini."}
{"id": "5906705", "revid": "599013", "url": "https://it.wikipedia.org/wiki?curid=5906705", "title": "Nubia (disambigua)", "text": ""}
{"id": "5906729", "revid": "1573940", "url": "https://it.wikipedia.org/wiki?curid=5906729", "title": "Rattus detentus", "text": "Rattus detentus () \u00e8 un roditore della famiglia dei Muridi endemico dell'isola di Manus, Nuova Guinea.\nEtimologia.\nIl termine specifico deriva dalla parola latina \"detentus\", il cui significato \u00e8 detenuto, con allusione all'isolamento di questa specie sull'isola di Manus e all'utilizzo recente di quest'ultima per trattenere quelle persone in cerca di asilo politico od economico in Australia.\nDescrizione.\nDimensioni.\nRoditore di grandi dimensioni, con la lunghezza della testa e del corpo di 260\u00a0mm, la lunghezza della coda di 150\u00a0mm, la lunghezza del piede di 43,2\u00a0mm e la lunghezza delle orecchie di 23,4\u00a0mm.\nAspetto.\nLa pelliccia \u00e8 notevolmente ruvida e spinosa particolarmente sul dorso. Le parti superiori sono grigio scure con dei riflessi pi\u00f9 chiari e cosparse di peli spinosi trasparenti, mentre le parti ventrali e il naso sono bianchi. Le orecchie sono grigiastre e rivestite di finissimi peli. Le vibrisse sono ispessite e nerastre. I lati degli arti sono grigio chiari, il dorso delle zampe \u00e8 scuro, mentre le dita sono bianche. I piedi sono larghi e robusti, la pianta \u00e8 fornita di cuscinetti, larghi, piatti e lisci, gli artigli sono robusti e color avorio. La coda \u00e8 poco pi\u00f9 lunga della met\u00e0 della testa e del corpo, \u00e8 completamente scura con delle chiazze pi\u00f9 chiare ed \u00e8 ricoperta da 6-7 anelli di grosse scaglie rettangolari per centimetro, ognuna corredata da tre peli. Le femmine hanno un paio di mammelle pettorali, un paio post-ascellari e due inguinali.\nBiologia.\nRiproduzione.\nUna femmina catturata in agosto aveva due embrioni.\nDistribuzione e habitat.\nQuesta specie \u00e8 conosciuta soltanto sull'isola di Manus, nelle Isole dell'Ammiragliato, ad est della Nuova Guinea. \u00c8 inoltre conosciuta attraverso diverse centinaia di resti fossili risalenti a circa 9.000 anni fa, provenienti da un sito archeologico situato nella parte meridionale dell'isola.\nVive nella vegetazione secondaria come giardini e piantagioni di sago e tapioca.\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "5906730", "revid": "72396", "url": "https://it.wikipedia.org/wiki?curid=5906730", "title": "Magic Hour (album Cast)", "text": "Magic Hour \u00e8 il terzo album in studio del gruppo rock britannico Cast, pubblicato nel 1999."}
{"id": "5906731", "revid": "98582", "url": "https://it.wikipedia.org/wiki?curid=5906731", "title": "Suzuki V-Strom 1000", "text": ""}
{"id": "5906736", "revid": "72396", "url": "https://it.wikipedia.org/wiki?curid=5906736", "title": "The Collection (Cast)", "text": "The Collection \u00e8 un album di raccolta del gruppo rock britannico Cast, pubblicato nel 2004."}
{"id": "5906740", "revid": "834", "url": "https://it.wikipedia.org/wiki?curid=5906740", "title": "The Third Miracle", "text": ""}
{"id": "5906746", "revid": "124123", "url": "https://it.wikipedia.org/wiki?curid=5906746", "title": "Virgilio Coltro", "text": "Biografia.\nA Ferrara.\nNato a Polesella, in provincia di Rovigo, ottenne il diploma di Laurea in ingegneria nel 1913.\nPrese parte all'intervento urbanistico di Ferrara noto come Addizione Novecentista, realizzato nella prima met\u00e0 del Novecento, e nell'ambito di questa ricostruzione cittadina progett\u00f2 la Caserma Pastrengo.\nA Varese.\nFu chiamato alla preparazione della nuova struttura manicomiale di Varese e nel 1933 il progetto fu presentato. L'opera fu realizzata tra il 1935 e il 1939, occupando un'enorme superficie. Fu pensata come una cittadella dedicata alla psichiatria ed in grado di ospitare oltre mille pazienti."}
{"id": "5906757", "revid": "767487", "url": "https://it.wikipedia.org/wiki?curid=5906757", "title": "Festa di compleanno (film)", "text": "Festa di compleanno (\"The Birthday Party\") \u00e8 un film drammatico del 1968 diretto da William Friedkin e interpretato da Robert Shaw, tratto dall'opera teatrale \"Il compleanno\" di Harold Pinter che ne ha anche scritto l'adattamento cinematografico.\nIl film, cos\u00ec come l'opera originaria, \u00e8 un tipico esempio di \"commedia della minaccia\", genere associato proprio al drammaturgo inglese caratterizzato da un inizio apparentemente innocente che diventa assurdo e minaccioso a causa del comportamento inspiegabile dei personaggi.\nTrama.\nIn una pensione sul mare gestita da una coppia di anziani, un pianista disoccupato riceve la visita di due enigmatici individui che decidono di trascorrere la notte con lui con il pretesto di festeggiare il suo compleanno. In realt\u00e0 il pianista ha un passato oscuro e i due stranieri hanno ben altre intenzioni.\nProduzione.\n\"Festa di compleanno\" rappresent\u00f2 la realizzazione di un grande sogno professionale per Friedkin che lo ha definito \"il primo film che volevo davvero fare\". Il regista aveva visto la pi\u00e8ce per la prima volta a San Francisco nel 1962 e si rivolse al produttore Edgar Scherick della Palomar Pictures per ottenere i fondi per il film. Harold Pinter scrisse la sceneggiatura e fu molto coinvolto anche nel casting.\nDopo le prove, che durarono circa dieci giorni, le riprese iniziarono e proseguirono senza particolari ritardi. Friedkin ha detto in seguito che l'unico scontro con Pinter in un anno di lavoro insieme avvenne quando il regista Joseph Losey disse al drammaturgo di riferirgli che avrebbe dovuto eliminare una scena ripresa attraverso uno specchio, per la ragione che sembrava troppo vicina al suo stile. Friedkin rifiut\u00f2 e successivamente ha dichiarato: \u00abNon avevo intenzione di distruggere la continuit\u00e0 del film solo per placare l'ego di Losey\u00bb.\nIl produttore Max Rosenberg, noto per i film horror della Amicus Productions, venne coinvolto dalla Palomar come \"line producer\".\nAccoglienza.\nIncassi.\nIl film ha incassato complessivamente 400.000 dollari (50.000 negli Stati Uniti) registrando una perdita di 725.000 dollari.\nNonostante l'insuccesso, in seguito Friedkin ha affermato di essere orgoglioso del film: \u00abIl cast lo ha interpretato alla perfezione. Ad eccezione di qualche sporadico abbellimento registico eccessivo, penso di aver catturato il mondo di Pinter. Il tempo che ho trascorso con lui e le tante conversazioni che abbiamo fatto sono state le pi\u00f9 preziose e istruttive della mia carriera\u00bb.\nCritica.\nIl 6 gennaio 1969, il regista e critico teatrale Harold Clurman ha descritto il film sulla rivista \"The Nation\" come \"una fantasia di paura e accusa,\" aggiungendo che \u00abl'orecchio di Pinter \u00e8 cos\u00ec fine, il suo metodo cos\u00ec economico e cos\u00ec sagacemente stilizzato, bilanciando tediose note realistiche con suggestioni di impenetrabile violenza, che il suo dramma riesce ad essere allo stesso tempo divertente e raccapricciante\u00bb.\nIl 12 febbraio 1970 l\"'Evening Standard\" ha riportato che il film, cos\u00ec come il dramma teatrale, \u00e8 \u00abuno studio sulla dominazione che mostra dubbi, paure, illuminazioni tremanti e terrificanti apprensioni dentro le quattro mura del soggiorno di una pensione sul mare\u00bb.\nIl critico Roger Ebert ha apprezzato le interpretazioni di Robert Shaw e Sydney Tafler (che ricevette una nomination come miglior attore non protagonista ai NSFC Awards), aggiungendo a proposito del film: \u00abI personaggi sono ancora intrappolati dentro il claustrofobico salotto, ma fuori la gente passeggia per strada e le auto passano e la lugubre fantasia dell'opera teatrale si disperde. La realt\u00e0 \u00e8 semplicemente troppo vicina, proprio fuori dalla porta. Si pu\u00f2 uscire e trovarla di nuovo. D'altra parte, \u00e8 impossibile immaginare un film tratto da un'opera di Pinter migliore di questa versione sensibile e inquietante diretta da William Friedkin\u00bb.\nIl critico Morando Morandini nel suo dizionario riporta: \u00abLa pi\u00e8ce affascina sullo schermo per la sua minacciosa suspense alla Hitchcock pi\u00f9 che per la capziosa profondit\u00e0 di \"teatro dell'assurdo\"\u00bb."}
{"id": "5906759", "revid": "438678", "url": "https://it.wikipedia.org/wiki?curid=5906759", "title": "Scooby-Doo! La minaccia del cane meccanico", "text": "Scooby-Doo - La minaccia del cane meccanico (\"Scooby-Doo! Mecha Mutt Menace\") \u00e8 un episodio speciale in DVD della serie animata Scooby-Doo. \u00c8 preceduto da \"Scooby-Doo e il mistero del granturco\". Questi episodi speciali sono stati creati con l'utilizzo della tecnica d'animazione usata anche negli ultimi film in DVD della serie. Ad esso segue \"Scooby-Doo - Goal da paura\".\nTrama.\nFred \u00e8 entrato a far parte di un concorso organizzato dalla NASA. Il prototipo di un cane meccanico, per\u00f2, perde il controllo durante la sua presentazione scatenando il panico. La gang far\u00e0 squadra con la figlia dello scienziato che ha progettato il cane e dovr\u00e0 vedersela con scienzati approfittatori e tecnologie avanzate prima di arrivare alla soluzione del mistero."}
{"id": "5906763", "revid": "1708406", "url": "https://it.wikipedia.org/wiki?curid=5906763", "title": "Funzione di Sudan", "text": "Nella teoria della calcolabilit\u00e0, la funzione di Sudan \u00e8 una funzione ricorsiva totale \"non\" primitiva.\nLa funzione era la prima che confut\u00f2 la credenza che le funzioni ricorsive fossero necessariamente primitive. La scoperta \u00e8 attribuita al matematico Gabriel Sudan, uno studente di David Hilbert nel 1927, qualche anno prima di quella della pi\u00f9 nota funzione di Ackermann. \nDefinizione.\nSiano formula_1\nformula_2\nformula_3\nformula_4\nTabella dei valori.\nSi ha: formula_5."}
{"id": "5906766", "revid": "32372", "url": "https://it.wikipedia.org/wiki?curid=5906766", "title": "The Birthday Party (film)", "text": ""}
{"id": "5906767", "revid": "834", "url": "https://it.wikipedia.org/wiki?curid=5906767", "title": "Coyote Ugly", "text": ""}
{"id": "5906770", "revid": "767487", "url": "https://it.wikipedia.org/wiki?curid=5906770", "title": "The Cat Empire (album)", "text": "The Cat Empire \u00e8 il primo eponimo album in studio del gruppo musicale australiano The Cat Empire, pubblicato nel 2003."}
{"id": "5906772", "revid": "767487", "url": "https://it.wikipedia.org/wiki?curid=5906772", "title": "Troso da Monza", "text": "Biografia.\nTroso da Monza chiamato anche Troso di Giovanni Jacobi \u00e8 stato un pittore del \u2019400, presumibilmente nato a Lodi di cui non \u00e8 rimasta nessun'opera ma solo numerose testimonianze riportate su documenti antichi.\nCoetaneo di Bernardo Zenale e di Leonardo, super\u00f2 i sessant'anni di et\u00e0. \nSolo da una ricerca di Graziella Colmuto Zanella del 1999 si \u00e8 appreso che apparteneva alla famiglia Medici, conosciamo le sue capacit\u00e0 artistiche grazie a documenti di Giovanni Paolo Lomazzo che testimoniano la sua capacit\u00e0 nelle raffigurazioni prospettiche e in quelle grottesche.\nIl suo passaggio da Milano a Bergamo \u00e8 documentato in un atto del 18 settembre 1477 dove risulta che abbia costituito una societ\u00e0 con Giacomo Scanardi da Averara detto Oloferne, atto che cita \"Trosun Filius quondam magistri Iohannis Iacobi de Mediolano\".\n\u00c8 del 3 marzo 1487 la sua firma su di un contratto dove s'impegna a dipingere in una cappella della chiesa di San Pietro in Gessate, la storia di Sant'Ambrogio , ma sembra che poi questo affresco sia stato terminato da Vincenzo Foppa.\nVenne chiamato nel 1490 a dipingere la sala della Balla del Castello Sforzesco in occasione delle nozze del duca Francesco Sforza con Beatrice d'Este del 1491 raccontandone le gesta, questo incarico, che esegu\u00ec in tempi brevi, lo rese popolare tra gli artisti del tempo.\nDocumentato e immortalato su due fogli di un taccuino di un viaggiatore inglese \u00e8 l'affresco di una facciata in via dei Meravigli a Milano probabilmente tra il 1491 e il 1493, anni della riqualificazione urbanistica promossa da Ludovico Maria Sforza ma ne rimangono solo alcuni disegni.\nNel 1498 lo si ritrova tra i progettisti del Duomo di Bergamo, sono infatti presenti molte ricevute di pagamento a suo nome per la realizzazione di questo lavoro.\nCerta la sua presenza in Bergamo dal 1512 al 1518; suoi, insieme al Zenale e al Bramantino, sono i disegni per le tarsie del coro della chiesa domenicana di Santo Stefano e ora in San Bartolomeo Bergamo.\nNonostante il nome con cui era conosciuto non vi \u00e8 testimonianza di un'attivit\u00e0 lavorativa a Monza, anche se sono presenti molti contratti notarili con affitti di abitazioni in questa localit\u00e0 .\nRimane testimonianza solo scritta degli affreschi presso la chiesa di San Pietro Lino in Milano e degli affreschi raffiguranti la storia della regina Teodolinda per una cappella nel Duomo di Monza da alcuni attribuiti al Troso, da altri ai fratelli Zavattari."}
{"id": "5906773", "revid": "767487", "url": "https://it.wikipedia.org/wiki?curid=5906773", "title": "Stanfield (Arizona)", "text": "Stanfield \u00e8 un \"census-designated place\" nella Contea di Pinal, nello stato dell'Arizona, negli Stati Uniti d'America. Conta una popolazione di 651 abitanti.\nCuriosit\u00e0.\nIl 23 luglio 1995 l'astronomo Thomas Bopp si trovava vicino a Stanfield quando scopr\u00ec la cometa Hale-Bopp mentre stava osservando con il telescopio un cluster di stelle e galassie."}
{"id": "5906784", "revid": "965985", "url": "https://it.wikipedia.org/wiki?curid=5906784", "title": "Two Shoes", "text": "Two Shoes \u00e8 il secondo album in studio del gruppo musicale australiano The Cat Empire, pubblicato nel 2005."}
{"id": "5906786", "revid": "171091", "url": "https://it.wikipedia.org/wiki?curid=5906786", "title": "Philibert Frescot", "text": ""}
{"id": "5906788", "revid": "767487", "url": "https://it.wikipedia.org/wiki?curid=5906788", "title": "Cities (The Cat Empire)", "text": "Cities \u00e8 il terzo album in studio del gruppo musicale australiano The Cat Empire, pubblicato nel 2006."}
{"id": "5906789", "revid": "438678", "url": "https://it.wikipedia.org/wiki?curid=5906789", "title": "Scooby-Doo! Goal da paura", "text": "Scooby-Doo - Goal da paura (\"Scooby-Doo! Ghastly Goals\") \u00e8 un episodio speciale in DVD della serie animata Scooby-Doo. \u00c8 preceduto da \"Scooby-Doo! La minaccia del cane meccanico\". Questi episodi speciali sono stati creati con l'utilizzo della tecnica d'animazione usata anche negli ultimi film in DVD della serie. Ad esso segue \"Scooby-Doo! e il mostro marino\".\nTrama.\nLa gang \u00e8 in Brasile per seguire dal vivo i festeggiamenti del Campionato mondiale di calcio 2014, ma la parata dei carri a Rio viene interrotta da un demone che semina il panico tra i tifosi. Inizia quindi una corsa alla ricerca di un pallone da calcio su cui \u00e8 versato un componente chimico sperimentale."}
{"id": "5906793", "revid": "1272592", "url": "https://it.wikipedia.org/wiki?curid=5906793", "title": "Rodolfo Morthermer, I Barone di Monthermer", "text": "La vita.\nRodolfo di Morthermer nacque nel 1270, la sua famiglia ci \u00e8 ignota cos\u00ec come lo sono i primi venticinque anni della sua vita, egli sale alle cronache soltanto attorno al 1296 quando lo si trova in qualit\u00e0 di scudiero al servizio di Gilberto di Clare, VII conte di Gloucester che aveva sposato una delle figlie di Edoardo I d'Inghilterra, Giovanna d'Acri. Non si sa da quanto fosse al servizio del conte, ma questi nel 1295 mor\u00ec e due anni dopo Giovanna e Rodolfo si sposarono segretamente dopo che ella aveva ripetutamente chiesto al padre di elevarlo al rango di cavaliere. Pochi mesi dopo il re scopr\u00ec le nozze e ne fu cos\u00ec oltraggiato da imprigionare il genero a Bristol e ci volle l'intervento di Anthony Bek, Vescovo di Durham, perch\u00e9 Edoardo lo liberasse nel mese di agosto. Poco dopo Rodolfo rese omaggio al regale suocero all'Eltham Palace dove fu investito dei contadi ereditati dalla moglie dal primo marito, ma gli vennero dati \"jure uxoris\" il che significava che egli vi era legato solo finch\u00e9 vi erano eredi legittimi del vecchio conte di Gloucester. Nel mese di settembre fu convocato a Rochester dove partecip\u00f2 a un consiglio militare che lo port\u00f2 a prendere parte alla guerra contro la Scozia. Nel luglio seguente Rodolfo prese parte alla vittoriosa Battaglia di Falkirk e nel mese di dicembre gli fu data la somma di \u00a3 1.538 per ripagarlo di cento cavalli che aveva messo a disposizione durante il conflitto. Nel 1300 Rodolfo fu ancora al fianco di Edoardo nell'assedio al Castello di Caerlaverock che si concluse con la vittoria inglese.\nNel febbraio 1301 Rodolfo si rec\u00f2 a Lincoln essenzialmente con lo scopo di partecipare alla composizione della Lettera dei baroni del 1301 che doveva essere spedita, in realt\u00e0 non lo fu mai, a Papa Bonifacio VIII per respingere le sue pretese sulla Scozia. Il 24 giugno si rec\u00f2 a Carlisle per combattere ancora contro gli scozzesi al fianco del principe Edoardo e lo stesso avvenne nel 1303, 1304 e 1306. In quell'ultimo anno Rodolfo venne investito delle terre di Annandale oltre che del titolo di conte di Atholl che poi restitu\u00ec al suo legittimo erede David Strathbogie, conte di Atholl per la somma di 10.000 marchi. Durante l'inverno Rodolfo serv\u00ec come uno dei guardiani di Scozia venendo poi messo sotto assedio al castello di Ayr.\nGiovanna mor\u00ec nel 1307, probabilmente di parto al castello di Clare nel Suffolk, dopo la sua morte egli perse tutti i diritti che fino ad allora aveva esercitato sui titoli dei figliastri e solo nel 1309 Edoardo II d'Inghilterra gli diede un proprio titolo investendolo del titolo di Barone di Morthermer. Sempre nel 1307 venne nominato guardiano del Castello di Cardiff cui si aggiunsero altri manieri del Galles, fra il 1311 e il 1312 and\u00f2 nuovamente a servire come guardiano in Scozia. Dal 1315 divenne guardiano delle foreste a sud del fiume Trent dove rimase per cinque anni.\nAttorno al 1313 Rodolfo si spos\u00f2 un'altra volta e ancora una volta in segreto. La sposa era Isabel le Despenser, vedova di John Hastings, I barone Hastings (6 maggio 1262-28 febbraio 1313), una trasgressione che gli venne perdonata solo sei anni dopo.\nRodolfo mor\u00ec nel 1325.\nDal secondo matrimonio non ebbe figli, mentre dalle prime nozze con Giovanna nacquero:"}
{"id": "5906795", "revid": "767487", "url": "https://it.wikipedia.org/wiki?curid=5906795", "title": "So Many Nights", "text": "So Many Nights \u00e8 il quarto album in studio del gruppo musicale australiano The Cat Empire, pubblicato nel 2007."}
{"id": "5906801", "revid": "767487", "url": "https://it.wikipedia.org/wiki?curid=5906801", "title": "Cinema (The Cat Empire)", "text": "Cinema \u00e8 il quinto album in studio del gruppo musicale australiano The Cat Empire, pubblicato nel 2010."}
{"id": "5906802", "revid": "62004", "url": "https://it.wikipedia.org/wiki?curid=5906802", "title": "Andr\u00e9 Maelbrancke", "text": "Professionista dal 1939 al 1954 fu campione nazionale nel 1942 nella prova in linea.\nCiclista adatto alle corse del pav\u00e8 vinse due prove minori aventi queste caratteristiche: la Dwars door Belgi\u00eb e la Kuurne-Brussel-Kuurne, entrambe nel 1952.\nNel 1940 fu secondo dietro a Odiel Van Den Meersschaut ai campionati nazionali, terzo alla Freccia Vallone nel 1945 e quarto alla Omloop Het Volk nel 1951.\nNumerosi i suoi successi nelle kermesse e nei criterium tipici del Belgio."}
{"id": "5906803", "revid": "834", "url": "https://it.wikipedia.org/wiki?curid=5906803", "title": "The Simpsons Movie", "text": ""}
{"id": "5906805", "revid": "228587", "url": "https://it.wikipedia.org/wiki?curid=5906805", "title": "Caserma Pastrengo", "text": ""}
{"id": "5906808", "revid": "171091", "url": "https://it.wikipedia.org/wiki?curid=5906808", "title": "Rifugio Alberto Deffeyes", "text": ""}
{"id": "5906810", "revid": "6923", "url": "https://it.wikipedia.org/wiki?curid=5906810", "title": "Suzuki TL1000S", "text": "La Suzuki TL1000S era una motocicletta sportiva con motore bicilindrico a L prodotta dal 1997 al 2001.\nIl motore.\nIl bicilindrico a V a 90\u00b0 plurivalvole e raffreddato a liquido sviluppato per la TL1000S \u00e8 stato in seguito utilizzato per le Suzuki SV1000, TL1000R e V-Strom 1000. Oltre che sui modelli prodotti dalla Suzuki, il propulsore \u00e8 stato impiegato per spingere le Cagiva V-Raptor e Navigator e la Bimota SB8. Prima di questo propulsore, i motori bicilindrici con configurazione \"a L\" erano pressoch\u00e9 assenti nella produzione delle case giapponesi: tale configurazione, tipica dei motori Ducati, fu scelta da Suzuki e Honda (per le sue VTR 1000 F e SP) per confrontarsi direttamente con la Casa italiana che da anni mieteva successi sportivi e, di conseguenza, successi di mercato.\nAmmortizzatore posteriore.\nI motori V-twin sono pi\u00f9 ingombranti in lunghezza rispetto ai motori in linea utilizzati nella maggior parte delle moto sportive quindi, per rendere la TL1000S una moto sportiva particolarmente agile mantenendo il passo pi\u00f9 corto possibile, gli ingegneri Suzuki hanno cercato una soluzione creativa: separare l'ammortizzatore posteriore dalla molla. La molla \u00e8 situata sul lato destro della moto e l'ammortizzatore utilizzato fornisce smorzamento attraverso bracci rotanti. Una soluzione simile a quella adottata per gli ammortizzatori delle sospensioni utilizzate dalle auto di Formula Uno. Questo tipo di sospensione evidenzi\u00f2 una serie di difetti legati all'influenza del calore estremo prodotto dal vicino cilindro posteriore.\nVersione \"R\".\nNell'anno successivo al lancio della versione \"S\", la Suzuki present\u00f2 anche una versione racing della TL1000. La TL1000R aveva in comune con la versione S solo il motore. Con il telaio modificato e un braccio posteriore con trave, freni anteriori con pinze a 6 pistoncini, un motore rivisto per arrivare a 135 CV, due iniettori per cilindro, pistoni forgiati, bielle in titanio, frizione rinforzata, carenatura integrale e un angolo di sterzo regolabile, l'intento era chiaramente di offrire una moto progettata per la pista."}
{"id": "5906812", "revid": "767487", "url": "https://it.wikipedia.org/wiki?curid=5906812", "title": "Steal the Light", "text": "Steal the Light \u00e8 il sesto album in studio del gruppo musicale australiano The Cat Empire, pubblicato nel 2013."}
{"id": "5906814", "revid": "767487", "url": "https://it.wikipedia.org/wiki?curid=5906814", "title": "The Overnight", "text": "The Overnight \u00e8 un commedia sexy statunitense del 2015 diretto da Patrick Brice.\nTrama.\nAlex con sua moglie Emily e il figlio RJ si sono trasferiti da poco a Los Angeles, senza ancora conoscere nessuno. Mentre lei di giorno lavora, lui passa pi\u00f9 tempo a casa con il figlio, il quale un giorno fa amicizia con Max al parco. Da questo incontro casuale, si arriva ad un invito a cena con Kurt e sua moglie Charlotte e da qui una situazione che porta sempre pi\u00f9 a situazioni imbarazzanti per entrambe le coppie."}
{"id": "5906821", "revid": "767487", "url": "https://it.wikipedia.org/wiki?curid=5906821", "title": "Rising with the Sun", "text": "Rising with the Sun \u00e8 il settimo album in studio del gruppo musicale australiano The Cat Empire, pubblicato nel 2016."}
{"id": "5906826", "revid": "212348", "url": "https://it.wikipedia.org/wiki?curid=5906826", "title": "Pallavicini", "text": ""}
{"id": "5906834", "revid": "1632387", "url": "https://it.wikipedia.org/wiki?curid=5906834", "title": "Halls of Frozen North", "text": "Halls of Frozen North \u00e8 il primo album in studio del gruppo metal finlandese Catamenia, pubblicato nel 1998."}
{"id": "5906837", "revid": "438678", "url": "https://it.wikipedia.org/wiki?curid=5906837", "title": "Scooby-Doo! e il tesoro del Cavaliere Nero", "text": "Scooby-Doo! e il tesoro del Cavaliere Nero (\"LEGO Scooby-Doo! Knight Time Terror\") \u00e8 un episodio speciale prodotto dalla collaborazione di Warner Bros. e Lego per promuovere la nuova collezione Lego Scooby-Doo, basata sui personaggi di Scooby-Doo. Lo special \u00e8 il primo episodio animato frutto della collaborazione degli ultimi ed \u00e8 seguito dal film \"Scooby-Doo! Fantasmi a Hollywood\" e dal follow-up \"Scooby-Doo! Grande festa in spiaggia\".\nLo special \u00e8 andato in onda in Italia il 31 ottobre 2015 su Boomerang, ed \u00e8 stato successivamente trasmesso anche su Boing il 17 giugno 2016; inoltre \u00e8 stato trasmesso su Cartoon Network (Stati Uniti) il 25 novembre 2015.\nTrama.\nLa Mystery Inc. \u00e8 chiamata ad investigare in una villa infestata, dove un Cavaliere Nero terrorizza chiunque si avvicini in cerca del tesoro, nascosto dal proprietario molti anni prima. Molte sono le trappole e le insidie che devono superare, ma ancora una volta Scooby e i suoi amici si rivelano all'altezza della missione.\nTrasmissione.\n\"Scooby-Doo! e il tesoro del Cavaliere Nero ha\" fatto il suo debutto mondiale su Teletoon in Canada il 2 ottobre 2015. Lo speciale \u00e8 stato presentato per la prima volta sui canali Boomerang nel Regno Unito e in Irlanda a fine ottobre 2015 e ha debuttato in Australia e Nuova Zelanda il 26 gennaio 2016.\nRicezione.\nLo speciale \u00e8 stato visto da 1,67 milioni di spettatori e ha ricevuto una valutazione di 0,4 negli adulti 18-49."}
{"id": "5906839", "revid": "1331129", "url": "https://it.wikipedia.org/wiki?curid=5906839", "title": "Panicale (val di Magra)", "text": ""}
{"id": "5906841", "revid": "1444345", "url": "https://it.wikipedia.org/wiki?curid=5906841", "title": "So Easy", "text": "So Easy \u00e8 un singolo del gruppo musicale norvegese R\u00f6yksopp, pubblicato nel 1999 come primo estratto dal primo album in studio \"Melody A.M.\".\nDescrizione.\nIl brano contiene dei sample vocali della cover di Blue on Blue di Bobby Vinton del 1963 rifatta nel 1966 dai Gals &amp; Pals. Nel 2002 ci fu una riedizione del brano."}
{"id": "5906843", "revid": "1632387", "url": "https://it.wikipedia.org/wiki?curid=5906843", "title": "Morning Crimson", "text": "Morning Crimson \u00e8 il secondo album in studio del gruppo metal finlandese Catamenia, pubblicato nel 1999."}
{"id": "5906858", "revid": "767487", "url": "https://it.wikipedia.org/wiki?curid=5906858", "title": "Il caso Novack", "text": "Il caso Novack (\"Beautiful &amp; Twisted\") \u00e8 un thriller statunitense del 2015 diretto da Christopher Zalla. Il film si basa sulla storia vera degli Omicidi di Bernice e Ben Novack Jr..\nTrama.\nBen Novack jr, figlio del costruttore Miami Beach Hotel, gode di un lauto patrimonio che lo portano a conoscere Narcy, una spogliarellista che poi sposer\u00e0. Dopo la morte della madre avvenuta in vicende ambigue, muore anche Ben, e sulla moglie iniziano a ricadere i primi sospetti."}
{"id": "5906859", "revid": "729019", "url": "https://it.wikipedia.org/wiki?curid=5906859", "title": "Eternal Winter's Prophecy", "text": "Eternal Winter's Prophecy \u00e8 il terzo album in studio del gruppo metal finlandese Catamenia, pubblicato nel 2000."}
{"id": "5906860", "revid": "729019", "url": "https://it.wikipedia.org/wiki?curid=5906860", "title": "Eskhata", "text": "Eskhata \u00e8 il quarto album in studio del gruppo metal finlandese Catamenia, pubblicato nel 2002."}
{"id": "5906861", "revid": "6923", "url": "https://it.wikipedia.org/wiki?curid=5906861", "title": "Kawasaki KLV 1000", "text": ""}
{"id": "5906862", "revid": "729019", "url": "https://it.wikipedia.org/wiki?curid=5906862", "title": "Chaos Born", "text": "Chaos Born \u00e8 il quinto album in studio del gruppo metal finlandese Catamenia, pubblicato nel 2003."}
{"id": "5906865", "revid": "599013", "url": "https://it.wikipedia.org/wiki?curid=5906865", "title": "Filippo Berardi (calciatore)", "text": "Carriera.\nClub.\nCresce nelle giovanili del , con cui esordisce in Lega Pro Seconda Divisione nella stagione 2013-2014. Nella stagione successiva, in Serie D, \u00e8 uno dei pi\u00f9 utilizzati, chiudendo con 23 presenze ed 1 gol, nel 2-2 del 2 aprile 2015 a Cesena contro il . Viene anche convocato dalla Rappresentativa Serie D per il Torneo di Viareggio. Chiude la sua esperienza in Romagna con 24 presenze e 1 gol.\nNell'agosto 2015 passa al , dove viene aggregato alla squadra Primavera. Con i granata vince la Supercoppa Primavera contro la , segnando il gol dell'1-1 che porta la gara ai supplementari.. Rimane in granata anche la stagione successiva come fuori quota.\nL'11 luglio 2017 passa in prestito alla in Serie C. Esordisce con i giallobl\u00f9 nel primo turno di Coppa Italia 2017-2018, in casa contro il , realizzando la rete del momentaneo 1-0 al 12' della sfida vinta poi per 3-1. La prima in campionato arriva alla prima di campionato il 26 agosto, quando gioca titolare nel 3-3 sul campo della . Il 16 luglio 2018 riceve il Golden Boy (San Marino), premio assegnato al miglior calciatore sammarinese under 23 nell'ambito dell'evento Calcio Estate organizzato dalla Federazione Sammarinese Giuoco Calcio.\nNazionale.\nHa fatto parte della nazionale sammarinese Under-17, con la quale ha disputato tre incontri di qualificazione al campionato europeo di categoria del 2014. Il 7 ottobre 2015 esordisce con l'Under-21 nella gara casalinga contro la Croazia, valida per le qualificazioni al campionato europeo del 2017. Il 4 settembre 2016 debutta in nazionale maggiore nella sconfitta casalinga per 0-1 contro l'Azerbaigian, gara valida per le qualificazioni al campionato mondiale del 2018. Il 16 novembre 2019 segna il suo primo gol con la maglia della nazionale di San Marino al minuto 77 della partita persa per 1-3 contro il Kazakistan al San Marino Stadium, valida per le qualificazioni al ; con questa rete il \"Titano\" \u00e8 tornato a segnare oltre due anni dopo l'ultimo centro.\nStatistiche.\nPresenze e reti nei club.\n\"Statistiche aggiornate al 7 marzo 2020\"."}
{"id": "5906870", "revid": "767487", "url": "https://it.wikipedia.org/wiki?curid=5906870", "title": "Winternight Tragedies", "text": "Winternight Tragedies \u00e8 il sesto album in studio del gruppo metal finlandese Catamenia, pubblicato nel 2005."}
{"id": "5906871", "revid": "1873140", "url": "https://it.wikipedia.org/wiki?curid=5906871", "title": "Festival di Cannes 2016", "text": "La 69\u00aa edizione del Festival di Cannes ha avuto luogo a Cannes dall'11 al 22 maggio 2016.\nIl regista australiano George Miller \u00e8 stato il presidente della giuria del concorso principale. Il Festival \u00e8 stato aperto dalla proiezione di \"Caf\u00e9 Society\" di Woody Allen, con l'attore francese Laurent Lafitte a presentare la cerimonia d'apertura e di chiusura della kermesse. La locandina dell'edizione raffigura Michel Piccoli sugli scalini di Casa Malaparte, omaggio al film \"Il disprezzo\" di Jean-Luc Godard.\nLa Palma d'oro \u00e8 stata assegnata al film britannico \"Io, Daniel Blake\" di Ken Loach, che \u00e8 stato anche il film di chiusura del Festival.\nSelezione ufficiale.\nLa lista dei film della selezione ufficiale \u00e8 stata annunciata il 14 aprile 2016."}
{"id": "5906894", "revid": "123946721", "url": "https://it.wikipedia.org/wiki?curid=5906894", "title": "Sollevamento pesi ai Giochi della XVI Olimpiade - Pesi piuma", "text": "La competizione della categoria pesi piuma (fino a 60\u00a0kg) di sollevamento pesi ai Giochi della XVI Olimpiade si \u00e8 svolta il giorno 23 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5906899", "revid": "123603980", "url": "https://it.wikipedia.org/wiki?curid=5906899", "title": "Villa Lubin", "text": "Villa Lubin, conosciuta in passato anche come Villa Italia o Palazzina Internazionale dell'Agricoltura, \u00e8 un edificio storico di Roma situato all'interno del parco di Villa Borghese, in viale David Lubin. Ospita la sede del Consiglio nazionale dell'economia e del lavoro (CNEL).\nStoria.\nFu disegnata dall'architetto Pompeo Passerini, in collaborazione con l'architetto Raffaele De Vico, ed edificata tra il 1906-1908 per ospitare inizialmente l'Istituto internazionale di agricoltura (IIA), precursore dell'Organizzazione delle Nazioni Unite per l'alimentazione e l'agricoltura (FAO), voluta da David Lubin. La costruzione della villa caus\u00f2 numerose polemiche, poich\u00e9 dovettero essere abbattuti alcuni pini secolari.\nNel 1933 l'architetto Paolo Rossi realizz\u00f2 nel vicino piazzale il villino Ruffo (ristrutturato nel 1981), che oggi ospita gli oltre 75.000 libri della biblioteca del CNEL, una sala per convegni e la sede dell'Autorit\u00e0 garante per l'infanzia e l'adolescenza. Dal 1952 al 1960 il piccolo padiglione fu sede dell'Istituto per l'Oriente e del connesso Centro delle Relazioni Italo-Arabe.\nDopo il trasferimento dell'IIA presso la FAO, l'edificio ridivenne di propriet\u00e0 del Governo Italiano, il quale lo design\u00f2 quale sede del Consiglio nazionale dell'economia e del lavoro (CNEL), che fu insediato il 20 febbraio 1958.\nNel 1959 la villa fu restaurata ed ampliata dall'architetto Clemente Busiri Vici e nel 1960 fu anche sede del Comitato dei ministri per il mezzogiorno.\nNella via sottostante di accesso si trova un grottone con una statua acefala sdraiata raffigurante un fiume.\nDescrizione.\nL'edificio possiede una facciata centrale annessa al corpo centrale con due ali aggettanti laterali. La scalinata d'ingresso permette l'accesso ad un ampio atrio circondato da portici. Il palazzo \u00e8 riccamente decorato sia all'interno sia all'esterno in stile neobarocco e liberty, con opere artistiche di Adolfo Cozza, Adolfo Apolloni, Giuseppe Mazzoni e Lemmo Rossi-Scotti.\nLe sale interne ospitano quadri allegorici tra cui \"\"L'agricoltura dalle epoche barbariche fino ai tempi della Roma Imperiale\" e \"I grandi navigatori, gli astronomi e i naturalisti dal secolo XIII al XVIII\" di Adolfo Cozza nella sala del Parlamentino e \"Il trionfo di Cerere seguita dal corteggio delle nazioni\"\" di Lemmo Rossi-Scotti nella sala di rappresentanza denominata \"Sala Gialla\". In passato era presente anche una \"Allegoria della semplice vita nei campi\" (1932-1934) di Giuseppe Rivaroli (non pi\u00f9 presente).\nNel giardino d'ingresso \u00e8 posta la \"Fontana della Spigolatrice\" in bronzo di Luigi De Luca."}
{"id": "5906907", "revid": "1305772", "url": "https://it.wikipedia.org/wiki?curid=5906907", "title": "Isole Arginuse", "text": "Nell'antichit\u00e0 classica, le Arginuse (\"Arginusae\" in latino, \"\u1f08\u03c1\u03b3\u03b9\u03bd\u03bf\u03cd\u03c3\u03b1\u03b9 Argin\u00f3usai\" oppure \"\u1f08\u03c1\u03b3\u03b9\u03bd\u03bf\u03cd\u03c3\u03c3\u03b1\u03b9 Argin\u00f3ussai\" in greco antico) erano tre isole al largo della penisola di Dikili, sulle coste della moderna Turchia, celebri per essere state il teatro della battaglia delle Arginuse.\nAd oggi soltanto due delle tre isole rimangono tali, dopo che la terza e pi\u00f9 grande delle tre si \u00e8 unita alla terraferma diventando un promontorio, vicino al moderno villaggio di Bademli.\nLe tre isole sono:"}
{"id": "5906914", "revid": "76963", "url": "https://it.wikipedia.org/wiki?curid=5906914", "title": "Laurence Mason", "text": ""}
{"id": "5906916", "revid": "31886", "url": "https://it.wikipedia.org/wiki?curid=5906916", "title": "Capitan Meraviglia", "text": "Capitan Meraviglia (\"Captain Wonder\") \u00e8 un criminale che fu creato combinando il Dottor Psycho e Steve Trevor. Si batt\u00e9 con la Wonder Woman pre-\"Crisi\" e fu l'interesse romantico della Silver Swan originale.\nBiografia del personaggio.\nDottor Psycho scopr\u00ec di poter utilizzare l'ectoplasma, una sostanza che si trova nel mondo spiritico, e materializzarlo sulla terra in qualsiasi forma desiderasse, e scopr\u00ec anche di poter utilizzare Steve Trevor come medium. Dopo averlo catturato, utilizz\u00f2 una macchina per togliere l'ectoplasma dalla mente di Trevor e dargli la forma fantastica, idealizzata e super potenziata che lo stesso Trevor aveva di s\u00e9 stesso. Dottor Psycho entr\u00f2 nel corpo della forma ectoplasmatica e si batt\u00e9 con Wonder Woman usando il nome di Capitan Meraviglia. Come Capitan Meraviglia, Psycho si innamor\u00f2 di Silver Swan (Helen Alexandros), una giovane donna bruttina che il vendicativo dio Ares trasform\u00f2 in una bellissima donna super potente. Sia Capitan Meraviglia che Silver Swan furono sconfitti da Wonder Woman e riportati alla loro forma originale. Capitan Meraviglia torn\u00f2 ancora una volta a battersi con Wonder Woman, e si alle\u00f2 con Silver Swan, Cheetah e Angle Man contro Etta Candy (che erroneamente scambiarono per Wonder Woman).\nCapitan Meraviglia non comparve fino agli eventi di \"Crisi sulle Terre infinite\", n\u00e9 la sua esistenza fu rivelata nella continuit\u00e0 post-\"Crisi\".\nPoteri e abilit\u00e0.\nCreato dalla fantasia di Steve Trevor, Capitan Meraviglia possiede poteri simili a quelli di Wonder Woman, basati sulla sua fantasia solo pi\u00f9 intensi (per esempio, \u00e8 pi\u00f9 forte, pi\u00f9 veloce, ecc.). Capitan Meraviglia possiede superforza, velocit\u00e0 e agilit\u00e0. \u00c8 in grado di volare realmente, al posto del volo tipico delle Amazzoni, che sfruttano le correnti d'aria. Indossa bracciali simili a quelli Amazzoni ma non si sa se funzionano come quelli di Wonder Woman. Fu in grado di prendere controllo mentale sia dell'Aereo invisibile di Wonder Woman che del suo Lazo della Verit\u00e0."}
{"id": "5906920", "revid": "767487", "url": "https://it.wikipedia.org/wiki?curid=5906920", "title": "The Balcony (album)", "text": "The Balcony \u00e8 il primo album in studio del gruppo rock gallese Catfish and the Bottlemen, pubblicato nel 2014."}
{"id": "5906923", "revid": "1632387", "url": "https://it.wikipedia.org/wiki?curid=5906923", "title": "Supernatural Birth Machine", "text": "Supernatural Birth Machine \u00e8 il quarto album in studio del gruppo heavy metal britannico Cathedral, pubblicato nel 1996."}
{"id": "5906925", "revid": "1632387", "url": "https://it.wikipedia.org/wiki?curid=5906925", "title": "Endtyme", "text": "Endtyme \u00e8 il sesto album in studio del gruppo heavy metal britannico Cathedral, pubblicato nel 2001."}
{"id": "5906928", "revid": "1632387", "url": "https://it.wikipedia.org/wiki?curid=5906928", "title": "The VIIth Coming", "text": "The VIIth Coming \u00e8 il settimo album in studio del gruppo heavy metal britannico Cathedral, pubblicato nel 2002."}
{"id": "5906933", "revid": "80149026", "url": "https://it.wikipedia.org/wiki?curid=5906933", "title": "Re di Corsica", "text": ""}
{"id": "5906934", "revid": "1632387", "url": "https://it.wikipedia.org/wiki?curid=5906934", "title": "The Garden of Unearthly Delights", "text": "The Garden of Unearthly Delights \u00e8 l'ottavo album in studio del gruppo heavy metal britannico Cathedral, pubblicato nel 2005."}
{"id": "5906936", "revid": "1305772", "url": "https://it.wikipedia.org/wiki?curid=5906936", "title": "Bonifaci", "text": ""}
{"id": "5906938", "revid": "80149100", "url": "https://it.wikipedia.org/wiki?curid=5906938", "title": "Bonifaci VI", "text": ""}
{"id": "5906940", "revid": "1632387", "url": "https://it.wikipedia.org/wiki?curid=5906940", "title": "The Guessing Game", "text": "The Guessing Game \u00e8 il nono album in studio del gruppo heavy metal britannico Cathedral, pubblicato nel 2010."}
{"id": "5906942", "revid": "1632387", "url": "https://it.wikipedia.org/wiki?curid=5906942", "title": "The Last Spire", "text": "The Last Spire \u00e8 il decimo album in studio del gruppo heavy metal britannico Cathedral, pubblicato nel 2013."}
{"id": "5906945", "revid": "729019", "url": "https://it.wikipedia.org/wiki?curid=5906945", "title": "Operazione Shader", "text": "L'operazione Shader \u00e8 un'operazione militare britannica durante l'intervento militare contro lo Stato Islamico dell'Iraq e della Siria, entrata in atto il 26 settembre 2014 a seguito di una richiesta formale di assistenza da parte del legittimo governo iracheno."}
{"id": "5906961", "revid": "438678", "url": "https://it.wikipedia.org/wiki?curid=5906961", "title": "Turtle (formato)", "text": "Turtle (\"Terse RDF Triple Language\") \u00e8 un formato ideato per esprimere dati di tipo RDF con una sintassi adatta a SPARQL. Secondo le convenzioni RDF, le informazioni sono rappresentate per mezzo di \"triple\", ciascuna delle quali consiste di un soggetto, un predicato e un oggetto. Ognuno di questi elementi \u00e8 espresso come URI.\nStoria.\nTurtle venne definito da Dave Beckett come un sottinsieme del linguaggio Notation3 (N3) di Tim Berners-Lee e Dan Connolly, e soprainsieme del formato N-Triples. A differenza del Notation3 completo, che ha un potere espressivo maggiore di RDF, Turtle pu\u00f2 soltanto serializzare grafi RDF validi. Turtle \u00e8 un'alternativa a RDF/XML, la sintassi originariamente unica e standardizzata per RDF. Al contrario di RDF/XML, Turtle non \u00e8 basato su XML e in generale \u00e8 riconosciuto come maggiormente leggibile e pi\u00f9 semplice da modificare manualmente.\nNel 2011, un gruppo di lavoro del World Wide Web Consortium (W3C) inizi\u00f2 a lavorare su un aggiornamento di RDF, che avevano intenzione di pubblicare assieme alla versione standardizzata di Turtle. Tale specifica di Turtle venne pubblicata come raccomandazione W3C solo il 25 febbraio 2014.\nUna porzione significante dei toolkits RDF include il parsing Turtle e la possibilit\u00e0 di serializzazione. Alcuni esempi di simili toolkit sono Redland, Sesame, Jena and RDFLib.\nIl tipo MIME di Turtle \u00e8 codice_1. La codifica dei caratteri utilizzata in Turtle \u00e8 UTF-8.\nEsempio.\nL'esempio seguente definisce tre prefissi (\"rdf\", \"dc\", and \"ex\") e li utilizza per esprimere affermazioni sulla redazione della specifica RDF/XML:\n @prefix rdf: &lt;http://www.w3.org/1999/02/22-rdf-syntax-ns#&gt; .\n @prefix dc: &lt;http://purl.org/dc/elements/1.1/&gt; .\n @prefix ex: &lt;http://example.org/stuff/1.0/&gt; .\n &lt;http://www.w3.org/TR/rdf-syntax-grammar&gt;\n dc:title \"RDF/XML Syntax Specification (Revised)\" ;\n ex:editor [\n ex:fullname \"Dave Beckett\";\n ex:homePage &lt;http://purl.org/net/dajobe/&gt;\nL'esempio si riferisce ad un grafo RDF di quattro triple, le quali esprimono i seguenti fatti:\nSegue l'elenco delle tre triple rese esplicite, in notazione N-Triples:\n &lt;http://www.w3.org/TR/rdf-syntax-grammar&gt; &lt;http://purl.org/dc/elements/1.1/title&gt; \"RDF/XML Syntax Specification (Revised)\" .\n &lt;http://www.w3.org/TR/rdf-syntax-grammar&gt; &lt;http://example.org/stuff/1.0/editor&gt; _:bnode .\n _:bnode &lt;http://example.org/stuff/1.0/fullname&gt; \"Dave Beckett\" .\n _:bnode &lt;http://example.org/stuff/1.0/homePage&gt; &lt;http://purl.org/net/dajobe/&gt; .\nDove codice_2 \u00e8 una risorsa anonima."}
{"id": "5906962", "revid": "161273", "url": "https://it.wikipedia.org/wiki?curid=5906962", "title": "Abell S740", "text": "Abell S740 \u00e8 un ammasso di galassie situato nella costellazione del Centauro alla distanza di oltre 450 milioni di anni luce. \u00c8 un ammasso inserito nella seconda parte del Catalogo Abell, denominata The Southern Survey (da cui la S) che descrive gli ammassi visibili nell'emisfero australe.\n\u00c8 un ammasso di modeste dimensioni con una classe di ricchezza 0 (che corrisponde alla presenza di 30-49 galassie). Secondo la classificazione di Bautz-Morgan \u00e8 di classe I-II.\nL'ammasso \u00e8 stato osservato nel 2007 tramite il Telescopio spaziale Hubble. Nell'immagine si osserva che Abell S740 \u00e8 dominato da una galassia ellittica gigante, catalogata come ESO 325-4, che \u00e8 in grado di provocare un effetto di lente gravitazionale sugli oggetti remoti situati alle spalle dell'ammasso. La massa di ESO 325-4 equivale a circa 100 milioni masse solari. Intorno alla galassia orbitano migliaia di ammassi globulari. Nell'immagine si intravede chiaramente, in basso a destra, la galassia spirale ESO 325-5 spirale che fa anch'essa parte dell'ammasso.\nIn uno studio del 2008 sono state individuate 15 galassie nane ultra-compatte candidate a componenti dell'ammasso."}
{"id": "5906963", "revid": "438678", "url": "https://it.wikipedia.org/wiki?curid=5906963", "title": "Turtle (sintassi)", "text": ""}
{"id": "5906964", "revid": "1546219", "url": "https://it.wikipedia.org/wiki?curid=5906964", "title": "Rombertik", "text": "Rombertik \u00e8 un malware progettato allo scopo di danneggiare un computer rubando le informazioni personali e distruggendo l'MBR.\nInfezione.\nIl metodo di infezione \u00e8 l'inviare di e-mail spam e phishing; il file di Rombertik \u00e8 un file .scr (Screen saver).\nRombertik infetta il computer in 2 situazioni:\nPer rimuovere l'infezione, l'unica soluzione \u00e8 formattare il computer."}
{"id": "5906966", "revid": "827882", "url": "https://it.wikipedia.org/wiki?curid=5906966", "title": "Michael Cheval", "text": " Vive e lavora principalmente nel New Jersey, dove ha cofondato la \"Cheval Fine Art Inc.\". Espone le sue opere in diverse gallerie tra gli Stati Uniti e l'Europa.\nBiografia.\nNacque in una famiglia di artisti a Kotel'nikovo, una citt\u00e0 della Russia meridionale, durante il regime sovietico. Suo padre, Mikhail Khokhlachev, che lo ha iniziato al disegno, era autodidatta, mentre suo nonno, Yuri Lipov, era uno scultore professionista.\nLa famiglia di Cheval si spost\u00f2 in Germania nel 1980, dove rimase per qualche anno. In questo periodo segue varie inclinazioni artistiche, componendo canzoni, suonando in un gruppo di musica rock e scrivendo poesie.\nNel 1986, si trasfer\u00ec a Balkanabat, in Turkmenistan. Nel 1990 Cheval ottiene la sua prima personale al Museo statale di belle arti del Turkmenistan, un evento seguito dalla comunit\u00e0 di artisti della regione, che gli valse apprezzamenti. Pi\u00f9 avanti, nel 1992, si laure\u00f2 alla Scuola di belle arti della capitale. Fu influenzato dalla filosofia orientale e dal carattere dell'Asia centrale. Dopodich\u00e9 avvi\u00f2 collaborazioni con diversi enti del Paese, quali teatri e case editrici, realizzando scenografie, costumi e illustrazioni per libri.\nNel 1993 si trasferisce a Mosca, lavorando sia come indipendente sia come illustratore per alcune case editrici, includendo la \"Planeta\". Nel 1997 emigr\u00f2 a New York. L'anno seguente divenne membro del \"National Arts Club\".\nDal 2009 collabora alla raffigurazione pittorica delle novelle, delle fiabe e dei poemi dello scrittore e filosofo Boris Glikman. \nHa un figlio, Maximillian Cheval, nato nel 2003. "}
{"id": "5906972", "revid": "767487", "url": "https://it.wikipedia.org/wiki?curid=5906972", "title": "The Clever Mrs. Carfax", "text": "The Clever Mrs. Carfax \u00e8 un film muto del 1917 diretto da Donald Crisp.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Paramount Pictures e dalla Famous Players-Lasky Corporation, il film usc\u00ec nelle sale cinematografiche USA il 5 novembre 1917."}
{"id": "5906979", "revid": "729019", "url": "https://it.wikipedia.org/wiki?curid=5906979", "title": "Stazione di Lisbona Roma-Areeiro", "text": "La stazione di Lisbona Roma-Areeiro (in portoghese \"esta\u00e7\u00e3o ferrovi\u00e1ria de Roma-Areeiro\") \u00e8 una stazione ferroviaria della linea di cintura di Lisbona, Portogallo.\n\u00c8 usata dai servizi di Fertagus e da CP Urbanos de Lisboa (linea di Azambuja e linea di Sintra).\nLa stazione \u00e8 sita sulla sezione originale della linea di cintura, tra Benfica e Santa Apol\u00f3nia, aperta all'esercizio il 20 maggio 1888.\nDal gennaio 2011 \u00e8 stata dotata di 4 binari di circolazione della lunghezza tra 250 e 305 m; le banchine, della sopraelevazione di 90\u00a0cm sul piano del ferro, sono lunghe tra 191 e 234 m."}
{"id": "5906985", "revid": "729019", "url": "https://it.wikipedia.org/wiki?curid=5906985", "title": "Castello di Narin", "text": "Il Narin Qal'eh (In Persiano: \u0646\u0627\u0631\u06cc\u0646 \u0642\u0644\u0639\u0647) o Castello di Narin \u00e8 un forte o castello in mattoni di fango nella citt\u00e0 di Meybod in Iran. Strutture come queste hanno costituito la roccaforte del governo in alcune delle pi\u00f9 grandi citt\u00e0 (pre-islamiche) del centro dell'Iran. Alcuni di questi castelli incorporano mattoni di fango del periodo Medio e delle dinastie achemenide e sasanide.\nIl castello.\nLe rovine della struttura sorgono a 40 metri di altezza dalla base. Anche se costruito circa 2.000 anni fa, contiene quello che sembra essere un tipo di sistema idraulico fatto di malta (\"s\u0101ruj\"), costruito nelle sue mura massicce. \u00c8 inoltre particolarmente simile nel design al palazzo Ali Qapu di Isfahan; ha un'alta terrazza in cima alla struttura il cui accesso \u00e8 consentito da due scale elicoidali (le cui pareti hanno ceduto, rendendola inaccessibile). La struttura dispone anche di una grande camera sotterranea (riempita ora da macerie), forse una prigione. Quattro torri circondano l'intero complesso, e un grande cancello arreda l'accesso a un ampio cortile. La struttura sembra essere stata vittima di numerosi terremoti nel corso dei secoli.\nAlcuni credono che i castelli di N\u0101r\u012bn discendano da antichi templi del fuoco; alcuni dei castelli di N\u0101r\u012bn e Meybod, nella provincia di Yazd, sono anche chiamati castelli \"nareng\" (castelli arancioni), una possibile etimologia popolare. Il castello di Meybod \u00e8 attualmente in fase di studio.\nTra le rovine del castello rimane una discarica locale, e ci\u00f2 che \u00e8 ancora pi\u00f9 deprimente \u00e8 che l'Iran contiene migliaia di strutture simili, in disfacimento.\nAnche se ci sono alcuni mattoni dal periodo Medio, ci sono voci secondo cui questo castello fu costruito 7000 anni fa circa, questo edificio (o citt\u00e0) a differenza di tutti gli altri (per es: Susa) \u00e8 stato costruito come una vecchia citt\u00e0 in 3 piani diversi, al pian terreno si vedr\u00e0 la gente comune, poi la parte commerciale e degli affari e quindi la zona reale, tranne la parte militare sul tetto per il pattugliamento e il controllo a grandi distanze. Non c'\u00e8 invece alcuna sezione religiosa.\nAnche se tutte le porte esterne sono state distrutte, la parte interiore del castello esiste ancora. \u00c8 ancora possibile vedere alcune delle pareti esterne."}
{"id": "5906989", "revid": "287204", "url": "https://it.wikipedia.org/wiki?curid=5906989", "title": "Laura (film)", "text": ""}
{"id": "5906990", "revid": "834", "url": "https://it.wikipedia.org/wiki?curid=5906990", "title": "Kiss Daddy Goodnight", "text": ""}
{"id": "5907000", "revid": "1305772", "url": "https://it.wikipedia.org/wiki?curid=5907000", "title": "The Red House", "text": ""}
{"id": "5907003", "revid": "481666", "url": "https://it.wikipedia.org/wiki?curid=5907003", "title": "This Time for Keeps", "text": ""}
{"id": "5907005", "revid": "124488340", "url": "https://it.wikipedia.org/wiki?curid=5907005", "title": "Collegiata di San Michele Arcangelo (Solofra)", "text": "La collegiata di San Michele Arcangelo si trova nell'omonima piazza della citt\u00e0 di Solofra, in provincia di Avellino.\n\u00c8 il principale luogo di culto della citt\u00e0 e suo monumento pi\u00f9 significativo e importante. Testimonia, inoltre, il periodo di maggiore fioritura economica e culturale della stessa, resa opulenta dalla lavorazione e dal commercio delle pelli, campo in cui si distingue ancora oggi rappresentando un'eccellenza nel sud Italia, dall'attivit\u00e0 del battiloro, e dall'artigianato in genere.\nStoria.\nFu costruita su volont\u00e0 della comunit\u00e0, nel breve periodo in cui la citt\u00e0 \u00e8 stata Universitas demaniale, quindi libera dall'autorit\u00e0 dei feudatari locali. Essa sorse nel luogo dove era situata la pieve del Sant'Angelo e di Santa Maria, una piccola pieve medievale di stile bizantino. Questa era una chiesetta angusta, che divenne, dato l'incremento demografico, inadatta e insufficiente nel soddisfare i bisogni dell'intera comunit\u00e0. Si decise, quindi, di abbatterla e di stendere un nuovo progetto, in stile rinascimentale. Con le pietre che ne risultarono, verr\u00e0 costruito il campanile, nel 1566, in stile romanico.\nVenne creata un'istituzione, chiamata \"Fabbrica di Sant'Angelo\" che gestisse la costruzione della futura collegiata. Si sa che processo di costruzione inizi\u00f2 nel 1522, ma i primi documenti, conservati nella sacrestia, furono distrutti da un incendio. Altri documenti, per\u00f2, testimoniano la lunghezza dell'iter costruttivo. I lavori proseguirono lentamente, e diversi elementi (ad esempio i cassettoni in legno) furono aggiunti nei secoli successivi. I materiali utilizzati nella costruzione provenivano dalla citt\u00e0 stessa e dai comuni limitrofi, in particolare da Montoro. Nel 1586 furono commissionati l'organo, le porte e il pulpito alla bottega dell'intagliatore napoletano Giovanni Antonio Sclavo, ora presente solo nell'artistica cassa un organo moderno dalla fattura di Zeno Fedeli, ma installato dal locale Luigi d'Orsi e figlio agli inizi del 1900. Presente pure un positivo sempre dello stesso autore, ricostruito utilizzando le canne del vecchio organo grande, ora posizionato in un carrello. Tutti e due gli strumenti sono stati restaurati fra il 2012 e il 2013 dall'arte Organaria del Maestro Alessandro Girotto di Postioma (TV). Le porte e il pulpito alla bottega del napoletano Giovanni Antonio Sclavo. Nel 1617 venne commissionato a Giovantommaso Guarini la realizzazione di 21 tele rappresentanti scene vetero-testamentarie, per la decorazione del soffitto della navata centrale. Vengono poi commissionate al pi\u00f9 famoso figlio, Francesco, altre 21 tele, con scene del Nuovo Testamento, per il soffitto del transetto.\nDiversi terremoti e alcuni incendi implicarono diversi rifacimenti, il pi\u00f9 importante fu quello del 1721, quando a causa degli ingenti danni furono fatti interventi che trasformarono notevolmente l'aspetto della collegiata, soprattutto l'interno, che venne ricoperto di marmi e stucchi, rendendo l'intero edificio in stile Barocco, e assumendo quasi l'aspetto che ha conservato fino ad oggi. L'ultimo terremoto che l'ha colpita fu quello del 23 novembre 1980. Sub\u00ec alcuni danni, alla copertura e ai dipinti, e fu riaperta al culto nel 1986.\nDescrizione.\nLa collegiata \u00e8 un tempio a pianta longitudinale, a croce latina, di dimensioni 46x23.\nLa facciata.\nLa facciata,in stile prettamente barocco, rispetta la divisione interna in navate: esse, esternamente, sono scandite da pilastri con capitelli in stile ionico, che reggono delle cornici con modanature. Presenta 3 portali, sovrastati da tre finestroni, il maggiore sul portale principale, che presenta sulla parte superiore motivi decorativi con conchiglie, e gli altri due pi\u00f9 piccoli sui portali minori, tutti e tre di forma simile. Il portale principale \u00e8 contornato un gruppo architettonico formato da due colonne poggianti su basi, sui lati delle quali \u00e8 inciso il sole, simbolo della citt\u00e0. Le colonne reggono un attico e, al di sopra di esso, \u00e8 presente una nicchia contenente una piccola statua di San Michele. Affiancate alle colonne, due bassorilievi raffiguranti donne. Sulla cornice superiore del portone principale vi \u00e8 incisa la scritta \u201cVNIVERSITAS A.D. 1614\u201d (data di ultimazione dei portali), e al di sopra di esso un piccolo scudo araldico raffigurante il sole raggiante. Sulla sinistra \u00e8 possibile ammirare il campanile, in stile romanico, semplice, ma massiccio.\nLe porte.\nLe tre porte della collegiata sono state intagliate dalla bottega dell\u2019artista napoletano Antonio Sclavo, in legno di castagno e di noce.\nLa porta principale \u00e8 divisa in ventotto cornici quadrangolari, al cui interno sono stati intagliati diversi bassorilievi, di cui alcuni esclusivamente decorativi, con motivi arborei, altri invece narranti storie dell\u2019Arcangelo: \"San Michele combatte gli angeli ribelli e li precipita negli abissi, Il combattimento col drago, L'umiliazione di Lucifero, L'Apparizione del toro sul monte Gargano, L'Apparizione sul Mausoleo di Adriano, la Celebrazione del miracolo del toro.\"\nLa porta di destra \u00e8 decorata con le figure degli Evangelisti, quella di sinistra, invece, da rappresentazioni del Cristo e dell'Angelo custode.\nL'interno.\nL\u2019interno, anch\u2019esso in stile barocco, \u00e8 diviso in tre navate, separate tra di loro con 7 pilastri, che reggono archi a tutto sesto. La navata centrale \u00e8 divisa dal transetto da un arco trionfale.\nIl presbiterio presenta un altare in marmi policromi, datato 1746 e nella parte retrostante a quest\u2019ultimo \u00e8 possibile ammirare un coro in legno, sovrastato da opere pittoriche, tra cui, sull\u2019abside, la pala di Giovanni Bernardo Lama l\u2019\u201cIncoronazione della Vergine\u201d, racchiusa in una grandiosa cornice aurea con girali nella quale vi \u00e8 una nicchia in cui \u00e8 collocata una piccola statua di San Michele, sempre in oro. Le navate laterali presentano altri due absidi minori, quello di sinistra ha un catino decorato da lacunari, quello di destra invece \u00e8 privo di decorazioni. Sull\u2019altare della navata di destra, inoltre, sono conservate le reliquie di Santa Dorotea, donate dalla famiglia Orsini.\nDalla navata di sinistra si pu\u00f2 accedere a due cappelle minori: la cappella di San Giuseppe e la cappella del Sacro Cuore. Nella prima \u00e8 presente la statua lignea di San Michele, di Giacomo Colombo, altra statua per le processioni fu scolpita da Francesco Jerace con lo Zio Fortunato Morani e restaurata quella statua di Giacomo Colombo dopo che parte di essa si \u00e8 bruciata, ed altre statue, dello stesso autore, che vengono portate in processione durante la festa patronale. Particolare \u00e8, infatti, la presenza di questo artista napoletano a Solofra, che ha lasciato tante opere in legno nella collegiata, tra le quali le statue di: San Giuda Taddeo, Sant\u2019Antonio, San Filippo Neri, San Giuseppe e tante altre.\nSempre la navata di sinistra presenta, in prossimit\u00e0 dell'ingresso, il fonte battesimale, posto in un'esedra.\nNotevoli sono l'organo ed il pulpito, opere lignee della bottega del napoletano Sclavo, rivestite poi con fogli d'oro finemente lavorati dai battiloro solofrani. L'organo fu commissionato dall'Universitas nel 1579, come testimonia un'iscrizione nel timpano, e completato nel 1583. La sua cassa armonica, sulla parte frontale, presenta delle cornucopie, figure di sirene con strumenti musicali, e varie decorazioni arboree culminando in un timpano spezzato, in cui c'\u00e8 una statua di San Michele. Sul parapetto della cantoria sono presenti quattro pannelli in bassorilievo (in origine 5), che raffigurano storie di Davide, intervallate da piccole nicchie con all'interno i santi Pietro e Paolo, gli Evangelisti e figure femminili, allegorie della fama, della musica e delle virt\u00f9. Il pulpito, anch'esso di buona fattura, \u00e8 ricoperto da dorature, risentendo molto del rifacimento barocco, e presenta due telamoni ricoperti in oro.\nSia il transetto, sia la navata centrale sono coperti da soffitti a cassettoni in legno, nei quali sono collocate, rispettivamente, 21 tele di Francesco Guarini (1636 ca.) e 21 del padre, Giovan Tommaso (1631-33 ca.). Tutte le tele hanno come argomento principale l'angelologia, applicata in storie relative al Nuovo Testamento, per le tele del transetto, e relative all'Antico Testamento, per le tele della navata. Nelle opere di Giovan Tommaso sono molto forti i riferimenti al tardo manierismo di fine Cinquecento. Nelle tele di Francesco ritornano forti i riferimenti ai caravaggeschi e al classicismo controriformistico. \nLa cappella dell'Immacolata.\nUna cappella sopraelevata rispetto al corpo della collegiata \u00e8 la cappella dell'Arciconfraternita dell'Immacolata, fondata nel 1617, raggiungibile da una scalinata di fianco alla sacrestia e conosciuta anche come cappella dei bianchi, in quanto da essa partono gli incappucciati durante la processione del Venerd\u00ec Santo. Essa presenta un altare ligneo, ornato da stucchi dorati, e presenta un coro ugualmente in legno dove c'erano le postazioni del priore e dei vari assistenti della confraternita. Sono presenti dei busti reliquiari, ovvero che contenevano reliquie di santi, ai quattro angoli della cappella. Il ciclo dei dipinti in essa contenuto, del pittore solofrano Matteo Vigilante, \u00e8 incentrato sui misteri della vita di Maria. Essi, infatti, sono: la \"Nascita della Vergine\", la \"Presentazione al tempio\", la \"Manifestazione dell'angelo alla vergine\", la \"Visitazione alla cugina Elisabetta\", l\"'Assunzione di Maria al cielo.\" La piccola tela posta sull'altare, al posto della famosa \"Sine Macula\" del Guarini, rappresenta sempre la Vergine e faceva parte di un cassettonato, probabilmente di quello che la stessa cappella presentava prima dei rifacimenti settecenteschi.\nLa cripta.\nLa cripta della collegiata (nella quale si pu\u00f2 accedere sia da una porta retrostante alla chiesa, sia dal transetto) \u00e8 composta da due rampe di scale di senso opposto. Alla base di esse \u00e8 presente la cappella dedicata a San Giuda Taddeo, nella quale sostavano i defunti prima di essere portati nei loculi. In essa si possono notare diverse tracce di strutture preesistenti, quasi sicuramente della pieve, grazie a resti di affreschi a parti di un pavimento tipico del basso medioevo. Notevole \u00e8, nella cappella della famiglia Giaquinto, la presenza di un affresco che si rif\u00e0 moltissimo ad una formella del D\u00fcrer, raffigurante una deposizione di Cristo dalla Croce. A met\u00e0 di una rampa di scale c'\u00e8 l'accesso ai cunicoli che ospitavano le ossa dei defunti, utilizzati in periodo antecedente all'editto di Saint Cloud. Originariamente questi cunicoli terminavano nel palazzo Orsini (ora sede del comune), costituendo un'importante via di fuga per la struttura. Attualmente la cripta \u00e8 in restauro."}
{"id": "5907006", "revid": "144636", "url": "https://it.wikipedia.org/wiki?curid=5907006", "title": "Alphonse Gr\u00fcn", "text": "Jean Jacques Charles Alphonse Gr\u00fcn fu avvocato alla corte di Parigi, occupandosi soprattutto di assicurazione, sia sotto gli aspetti teorici, sia legislativi. La sua opera principale, scritta insieme all'avvocato parigino Charles Louis Joseph Henri Joliat, \u00e8 il\"Trait\u00e9 des assurances terrestres et de l'assurance sur la vie des hommes\", divisa in otto parti e con un'appendice rilevante, contenente gli statuti delle pi\u00f9 importanti compagnie di assicurazione dell'epoca. All'interno sono presenti anche alcuni modelli di polizza di assicurazione sulla vita inglesi e francesi. La prima edizione francese \u00e8 del 1828, di cui un esemplare \u00e8 conservato presso la Fondazione Mansutti di Milano, mentre la traduzione italiana \u00e8 dell'anno successivo, ristampata poi nel 1840."}
{"id": "5907007", "revid": "339392", "url": "https://it.wikipedia.org/wiki?curid=5907007", "title": "Pafiako Stadium", "text": ""}
{"id": "5907027", "revid": "287204", "url": "https://it.wikipedia.org/wiki?curid=5907027", "title": "Athlitiki Enosi Pafou", "text": ""}
{"id": "5907059", "revid": "1305772", "url": "https://it.wikipedia.org/wiki?curid=5907059", "title": "White Heat", "text": ""}
{"id": "5907060", "revid": "1869172", "url": "https://it.wikipedia.org/wiki?curid=5907060", "title": "I Love Me", "text": ""}
{"id": "5907064", "revid": "287204", "url": "https://it.wikipedia.org/wiki?curid=5907064", "title": "White Heat (album)", "text": ""}
{"id": "5907066", "revid": "1332049", "url": "https://it.wikipedia.org/wiki?curid=5907066", "title": "Probabiliorismo", "text": ""}
{"id": "5907067", "revid": "180559", "url": "https://it.wikipedia.org/wiki?curid=5907067", "title": "Gabriele Gualdo", "text": "Biografia.\nPubblic\u00f2 i suoi libri anche con altri pseudonimi, come Angelo Cupezioli e Guido Bellagra. Studi\u00f2 a Piacenza presso i teatini, ma visse gran parte della sua vita a Padova, dove fu professore di teologia e filosofia all'Universit\u00e0. Nel suo \"Tractatus probabilitatis ex principiis antiquorum compositus\" affronta il tema della teologia morale, interpretando le due correnti di pensiero religioso dell'epoca dopo la condanna del rigorismo: il probabiliorismo e il probabilismo. I primi erano soprattutto domenicani che, nel dubbio tra un'azione lecita e illecita, sostenevano che andasse seguita l'opinione pi\u00f9 probabile, mentre i secondi, spesso gesuiti, ritenevano importante dare piena libert\u00e0 di scelta. \nIl 13 maggio 1710 un apposito decreto della Sacra Congregazione mise all'indice l'opera di Gualdo. Sotto il nome di Angelo Cupezioli pubblic\u00f2 anche una \"Theologia moralis\" tra il 1737 e il 1741."}
{"id": "5907068", "revid": "767487", "url": "https://it.wikipedia.org/wiki?curid=5907068", "title": "Sacrifice (film 1917)", "text": "Sacrifice \u00e8 un film muto del 1917 diretto da Frank Reicher. Fu il debutto sullo schermo di Margaret Illington, una popolare attrice teatrale dell'epoca, qui impegnata nel doppio ruolo di due sorelle, ruolo scritto appositamente per lei da Charles Kenyon. Tra gli altri interpreti, Jack Holt, Winter Hall, Noah Beery.\nTrama.\nStephen Stephani lascia Nordhoff insieme alla figlia Mary per visitare Zandria, un paese nemico, dove cerca di carpire i piani di guerra della nazione ostile. L\u00ec, la giovane incontra Paul Ekald, un capitano zandriano, innamorandosene a prima vista. Mentre Mary resta per il momento a Zandria, Stephani rientra a Nordhoff. Intanto, Vesta, la sorellastra illegittima di Mary, \u00e8 riuscita a impossessarsi di importanti piani di guerra sottratti al conte Wenzel. Ma, per prenderli, ha dovuto uccidere il conte. Mentre sta cercando di raggiungere Nordhoff, viene fermata al confine. L\u00ec, trova anche Mary che aspetta di varcare la frontiera. Vasta la convince a scambiare con lei il suo passaporto, in modo da permetterle di lasciare il paese. Porta cos\u00ec a Nordhoff i piani tracciati con inchiostro invisibile sulla sua sottogonna. Nel frattempo, Mary viene arrestata e, accusata al posto di Vasta, condannata alla fucilazione. Vasa, dopo avere compiuto la sua missione e avere appreso il destino della sorella, torna indietro e rif\u00e0 lo scambio con lei, permettendole di salvarsi. Dopo qualche tempo, viene dichiarata la pace e Mary pu\u00f2 ricongiungersi all'uomo che ama.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., fu registrato il 30 aprile 1917 con il numero LP10696.&lt;br&gt;\nDistribuito negli Stati Uniti dalla Paramount Pictures e dalla Famous Players-Lasky Corporation, il film usc\u00ec nelle sale cinematografiche il 3 maggio 1917.\nLa pellicola completa viene considerata perduta. Ne esistono solo alcuni frammenti conservati negli archivi della Library of Congress di Washington (il quinto rullo) e in quelli del George Eastman House di Rochester."}
{"id": "5907070", "revid": "481666", "url": "https://it.wikipedia.org/wiki?curid=5907070", "title": "Beatrice de Mille", "text": ""}
{"id": "5907071", "revid": "1754422", "url": "https://it.wikipedia.org/wiki?curid=5907071", "title": "The Neon Demon", "text": "The Neon Demon \u00e8 un film del 2016 scritto e diretto da Nicolas Winding Refn.\nTrama.\nLa sedicenne aspirante modella Jesse si \u00e8 appena trasferita da una piccola citt\u00e0 della Georgia a Los Angeles. Le sue prime foto vengono fatte da Dean, e in quell'occasione conosce la truccatrice Ruby, che le presenta altre due modelle, un po' pi\u00f9 anziane di lei, Sarah e Gigi. Le tre donne, incuriosite dalla bellezza naturale di Jesse, indagano sulle attitudini e le esperienze sessuali di Jesse, che finge di essere una donna navigata.\nJesse viene messa sotto contratto da Roberta Hoffman, proprietaria di un'agenzia di modelle, che le dice anche di fingere di avere diciannove anni e che le organizza un incontro con un noto fotografo, Jack McCarther. La sera stessa Jesse esce con Dean, ma tiene a bada le sue \"avances\". Tornata alla sua camera di motel, la trova occupata da un puma, che l'ha messa a soqquadro. Il gestore del motel, Hank, le chiede di pagare i danni arrecati dall'animale. Jesse si reca alla \"photo session\" con McCarther, che rimane colpito dalla ragazza e ne ricopre il corpo nudo con una vernice dorata. La sessione ha successo, e Gigi e Sarah iniziano a invidiare la giovinezza e l'aspetto efebico di Jesse, mentre Ruby \u00e8 sempre pi\u00f9 affascinata da lei.\nJesse si reca a un casting per il designer di moda Robert Sarno, dove \u00e8 presente anche Sarah. Sarno non le presta per\u00f2 alcuna attenzione, attratto da Jesse. Dopo il casting una sconvolta Sarah chiede a Jesse come sia essere ammirata da tutti, e la ragazza ammette che \"\u00e8 tutto\". Sarah si spinge verso di lei e Jesse si ferisce involontariamente la mano con dei vetri dello specchio rotto da Sarah. Questa cerca di succhiare il sangue che fuoriesce dalla ferita e Jesse fugge, tornando al suo motel, dove sviene, vivendo in sogno potenti allucinazioni. Dean, sopraggiunto, paga Hank per il danno arrecato dal puma nella sua stanza e poi si prende cura della ferita di Jesse.\nAlla sfilata di Sarno, Gigi racconta a Jesse tutti gli interventi di chirurgia estetica che ha svolto, insinuando poi che Jesse abbia fatto ampio ricorso al casting couch per ottenere successo. Mentre Jesse chiude la sfilata, ha una visione del medesimo triangolo luminoso che ha visto durante le sue allucinazioni. Dopo lo spettacolo, una Jesse visibilmente cambiata si reca con Dean ad un bar, dove vi sono anche Sarno, Gigi e Sarah. Sarno denigra le donne che ricorrono alla chirurgia estetica, umiliando Gigi di fronte a tutti e elogiando l'aspetto naturale di Jesse. Dean non si mostra d'accordo e cerca di convincere Jesse a lasciare il bar, ma la ragazza rifiuta, mostrando una nuova e sviluppata personalit\u00e0 narcisistica. Dean lascia il bar senza di lei.\nJesse ha un incubo in cui Hank la costringe a ingoiare un coltello. Si sveglia in tempo per sentire qualcuno che cerca di forzare la sua serratura, riuscendo a richiuderla rapidamente e sentendo poi l'intruso irrompere nella stanza accanto, dove aggredisce l'occupante femminile. Terrorizzata, la ragazza chiama Ruby, che le chiede di recarsi a casa sua, dove per\u00f2 cerca di iniziarla al sesso, venendo respinta da Jesse, che le rivela di essere vergine. Arrabbiata, Ruby disegna col rossetto un viso minaccioso sullo specchio di casa, lasciandola poi per recarsi all'obitorio, dove si abbandona al piacere sessuale con un cadavere femminile.\nRuby torna poi a casa, dove trova Jesse inabissata nel suo narcisismo. Jesse, attaccata da Gigi e Sarah, viene spinta da Ruby in una grande piscina vuota, venendo cos\u00ec uccisa. Le tre donne si avvicinano poi alla ragazza agonizzante brandendo dei coltelli, e nella scena successiva Ruby fa il bagno nel sangue di Jesse, mentre Sarah e Gigi si fanno una doccia assieme, lavando il sangue dai loro corpi nudi. Pi\u00f9 tardi Ruby giace nella tomba senza nome di Jesse, compiendo un rituale che culmina nel suo salotto, quando i suoi genitali sprigionano un torrente di sangue.\nIl giorno successivo Sarah guida Gigi a uno shoot fotografico di Jack McCarther, il quale rimpiazza Annie, la modella che doveva accompagnare Gigi nella sessione, con Sarah, licenziando Annie. Mentre Sarah e Gigi sono impegnate nella sequenza fotografica, quest'ultima inizia a sentirsi male, avendo realizzato ci\u00f2 che hanno fatto. Sarah vede Gigi dapprima vomitare un occhio di Jesse, e poi pugnalarsi ripetutamente all'addome con un paio di forbici. Mentre Gigi muore, Sarah raccoglie il bulbo oculare rigurgitato, lo mangia e torna sul set. Nell'ultima sequenza, in un paesaggio desertico al tramonto, una ragazza bionda, probabilmente Sarah, cammina solitaria.\nProduzione.\nIl 3 novembre 2014 la Space Rocket Nation, casa di produzione fondata da Nicolas Winding Refn, insieme alle case co-produttrici Gaumont e Wild Bunch, annunciano l'avvio del progetto e il titolo \"The Neon Demon\". Il regista ha successivamente affermato di aver tratto l'ispirazione per il film dalla figura di Elizabeth B\u00e1thory, nonch\u00e9 dalla volont\u00e0 di incentrare un film su donne violente dopo aver girato innumerevoli opere incentrate su uomini feroci. Il regista ha inoltre dichiarato che l'ispirazione nel creare un film horror sul concetto di bellezza gli \u00e8 venuta in mente pensando al fatto che sua moglie fosse nata, a differenza sua, con questa innata caratteristica, e di considerare quanto raccontato una sorta di \"fiaba per adulti\".\nIl budget del film \u00e8 stato di 6 milioni di dollari, e le riprese sono iniziate a Los Angeles il 30 marzo 2015.\nColonna sonora.\nLa colonna sonora del film include principalmente musica elettronica, un genere che secondo il compositore Cliff Martinez rappresenta perfettamente un film di questo tipo. La cantante Sia ha inciso il brano originale \"Waving Goodbye\" per la pellicola. L'intera colonna sonora \u00e8 stata pubblicata in vari formati, incluso il vinile, a partire dall'8 luglio 2016.\nPromozione.\nIl primo trailer del film viene diffuso il 14 aprile 2016, mentre il trailer italiano viene diffuso il 16 aprile seguente.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 10 giugno 2016. In Italia \u00e8 stata distribuita dall'8 giugno 2016.\nAccoglienza.\nIncassi.\nAl botteghino internazionale, il film ha incassato 3,4 milioni di dollari.\nCritica.\nLa pellicola ha partecipato in concorso al Festival di Cannes 2016, venendo accolta da alcuni con fischi ed urla e da altri con una standing ovation. Il film ha diviso la critica; sul sito Rotten Tomatoes ottiene il 57% di recensioni professionali positive sulle 225 raccolte con un voto medio di 5,9 su 10, mentre su Metacritic ottiene un punteggio di 51 su 100 basato su 45 recensioni."}
{"id": "5907072", "revid": "22475", "url": "https://it.wikipedia.org/wiki?curid=5907072", "title": "Leif Davidsen", "text": "Biografia.\nStudia per divenire giornalista, nel 1977 ha iniziato a lavorare in Spagna come giornalista freelance per la Danmarks Radio (DR). Nel 1980 inizi\u00f2 ad occuparsi delle news provenienti dall'Unione Sovietica con frequenti news reports per la Danmarks Radio dalla Russia. Dal 1984 al 1988 venne assegnato a Mosca. Come giornalista ha viaggiato a lungo intorno al mondo. Quando Davidsen ritorn\u00f2 in Danimarca divent\u00f2 capo redattore della Danmarks Radio per la sezione notizie dall'estero. Dal 1996 ha curato una serie TV chiamata \"Danish Dream\" riguardo alla Danimarca di oggi. Nel 1991 ha vinto il Danish booksellers award De Gyldne Laurb\u00e6r (The Golden Laurel) per il suo libro \"Den sidste spion\". Nel 1999 \u00e8 diventato uno scrittore a tempo pieno.\nLavori principali.\nDavidsen scrive thriller politici, che descrivono la vita dell'uomo moderno in un mondo che cambia. Anche se molti dei personaggi sono di origine svedese, l'ambientazione delle storie \u00e8 spesso all'estero. Davidsen pubblic\u00f2 il suo primo libro \"Uhellige alliancer\" o The Sardine Deception nel 1984. \u00c8 una storia di intrighi nei Paesi Baschi subito dopo la morte di Franco. Altri lavori includono:"}
{"id": "5907073", "revid": "200568", "url": "https://it.wikipedia.org/wiki?curid=5907073", "title": "Torneo delle contrade", "text": "Il torneo delle contrade \u00e8 una manifestazione sportiva diffusa in tutta Italia.\nStoricamente \u00e8 nato alla fine degli anni novanta e con una rapida diffusione in molti paesi italiani. Si differenzia dal palio \"classico\" per il fatto di non essere legato a tradizioni storiche medievali e perch\u00e9 il contesto della sfida si svolge nell'ambito sportivo. Gli sport prescelti sono solitamente il calcio e la pallavolo, per\u00f2 esistono molte varianti, come la corsa campestre, il beach volley e la pallacanestro. Oppure un ambito non propriamente sportivo come la caccia al tesoro, la briscola, la scopa, le bocce ed il tiro alla fune.\nSi svolge solitamente in occasione delle sagre (o fiere) del paese, dove le contrade rivali si sfidano in questo torneo. L'organizzazione del torneo a seconda del numero di partecipanti, pu\u00f2 essere a campionato, a gironi o ad eliminazione diretta.\nElenco.\nDi seguito l'elenco dei tornei delle contrade pi\u00f9 rilevanti svolti in Italia:"}
{"id": "5907077", "revid": "180559", "url": "https://it.wikipedia.org/wiki?curid=5907077", "title": "Orazio Guidotti", "text": "Ha pubblicato diverse opere sugli atti dei processi di Napoli. In particolare si ricorda l'edizione di una memoria presso il tribunale commerciale contro il console borbonico a Trieste. La controversia riguardava l'ordine di una provvista enorme di grano, segale e riso a nome del sovrano per conto del marchese Bernardo Tanucci, segretario di Stato. Secondo la memoria, la merce non sarebbe stata mai spedita a Napoli."}
{"id": "5907083", "revid": "155634", "url": "https://it.wikipedia.org/wiki?curid=5907083", "title": "San Antonio Open 2016 - Doppio", "text": "\u00c8 stata la prima edizione del torneo.\nAnna-Lena Gr\u00f6nefeld e Nicole Melichar hanno sconfitto in finale Klaudia Jans-Ignacik e Anastasija Rodionova col punteggio di 6\u20131, 6\u20133."}
{"id": "5907085", "revid": "144636", "url": "https://it.wikipedia.org/wiki?curid=5907085", "title": "Filiberto Ignazio Guillier", "text": "Biografia.\nSi hanno pochissime notizie di questo sacerdote torinese, che nel 1768 pubblic\u00f2 un saggio dal titolo \"Instruzione pratica, e famigliare sopra il vizio dell'usura\". Nel volume propone metodi alternativi al prestito d'interesse, come un reddito da locazione o una rendita vitalizia cedendo un bene immobile che sia fruttifero. Citando l'opera di Angelo da Chivasso, propone anche una censura nei confronti del contratto trino."}
{"id": "5907097", "revid": "180559", "url": "https://it.wikipedia.org/wiki?curid=5907097", "title": "Richard Hayes", "text": "Le notizie su questo autore non sono molte, bench\u00e9 siano rimasti molti suoi lavori. Il pi\u00f9 importante \u00e8 \"A new method for valuing of annuities upon lives\", legato agli studi di fine XVIII secolo sulla statistica. L'opera usc\u00ec a spese dell'autore a Londra nel 1727, per poi essere riprodotta nel 1746 e ancora nel 1789. Gli altri volumi dello stesso autore sono \n\"The young merchant's assistant\" (1718), \"Negotiators' Magazine; or the Exchange anatomized\" (1719) e \"Interest at one view\", di cui esistono numerose edizioni."}
{"id": "5907102", "revid": "1332049", "url": "https://it.wikipedia.org/wiki?curid=5907102", "title": "Johann Gottlieb Heinecke", "text": ""}
{"id": "5907103", "revid": "461603", "url": "https://it.wikipedia.org/wiki?curid=5907103", "title": "Alki Larnaca Football Club", "text": ""}
{"id": "5907106", "revid": "1543377", "url": "https://it.wikipedia.org/wiki?curid=5907106", "title": "Lazo della Verit\u00e0", "text": "Il Lazo della Verit\u00e0 \u00e8 un'arma immaginaria portata dalla supereroina DC Comics Wonder Woman, la Principessa Diana di Themyscira. Originariamente chiamato \"Il Magico Lazo di Afrodite\", lo si chiama a volte \"Lazo Magico\" o \"Lazo Dorato\" e costringe chiunque ne viene intrappolato a obbedire e dire la verit\u00e0. Originariamente, fu creato dal dr. William Moulton Marston come allegoria dello charme femminile e obbligava chi ne fosse stato catturato a obbedire al suo proprietario.\nOrigine e influenza.\nWilliam Moulton Marston cre\u00f2 Wonder Woman, ma nel periodo durante la Prima Guerra Mondiale lavor\u00f2 anche ai test della pressione sanguigna sistolica mentre si laureava all'Universit\u00e0 di Harvard dove ottenne una laurea in Filosofia nel 1921. La pressione sanguigna fu uno dei molti elementi misurati nel test della Macchina della verit\u00e0 messi insieme da John August Larson nel 1921 anche se fu associato all'inganno fin dal 1895, quando il criminologo italiano Cesare Lombroso (1835-1909) invent\u00f2 un dispositivo che la polizia utilizz\u00f2 per misurare i cambiamenti nella pressione sanguigna dei sospettati. La moglie di Marston Elizabeth Holloway Marston, una studentessa del Radcliff College, gioc\u00f2 un ruolo importante nella ricerca: \"Secondo il figlio di Marston, fu sua madre Elizabeth, la moglie di Marston, che sugger\u00ec che \"quando lei si arrabbiava o eccitava, la sua pressione sanguigna sembrava arrampicarsi\"\". Anche se Elizabeth non \u00e8 accreditata tra i collaboratori di Marston nei suoi primi lavori, Lamb, Matte e altri si riferiscono direttamente e indirettamente al lavoro di Elizabeth sulle ricerche sull'inganno del marito. Comparve anche in una fotografia scattata nel suo laboratorio negli anni '20.\nMa il rivelatore di menzogne non aveva niente a che fare con la creazione del Lazo Magico di Marston. Il Lazo Magico o Lazo Dorato di Wonder Woman fu il diretto risultato della loro ricerca sulle emozioni. Quindi Marston cre\u00f2 il Lazo Magico come allegoria per lo charme femminile e il suo classico effetto sulle persone.\nNel notare \"incorrettamente\" la correlazione tra il Lazo e il test della macchina della verit\u00e0, Geoffry Bunn afferm\u00f2:\n\"Chiunque fosse catturato nel lazo era impossibilitato a mentire. E siccome Wonder Woman lo utilizzava per estrarre informazioni e costringeva all'obbedienza, il lazo dorato era certamente nient'altro che un rivelatore di menzogne [...] Come i rivelatori di menzogne a cui era ispirato, il \"Lazo Dorato\" di Wonder Woman produceva la verit\u00e0 - e per implicazione anche giustizia e libert\u00e0 - tramite coercizione\".\nUtilizzi successivi.\nNel reboot post-\"Crisi\" di George P\u00e9rez il lazo fu forgiato dal dio Efesto dalla Cintura Dorata di Gea che fu una volta indossata da Antiope, sorella di Ippolita. \u00c8 cos\u00ec forte che neanche Ercole pot\u00e9 spezzarlo e fu donato a Diana dopo un consulto con le Dee. Originariamente il Lazo Magico fu dato a Wonder Woman quando ritorn\u00f2 all'Isola Paradiso. Quindi William Moulton Marston connesse retroattivamente la storia dell'origine in \"Wonder Woman\" n. 1 quando fu mostrato che Wonder Woman lo ottenne appena prima di lasciare l'Isola Paradiso.\nPotenziato dal fuoco di Estia, il lazo costringe chiunque ne sia avvolto a dire la assoluta verit\u00e0. In pi\u00f9, il semplice contatto fisico con il lazo pu\u00f2 essere sufficiente ad avere questo effetto: quando Barbara Minerva tent\u00f2 di rubarlo a Diana, fu costretta a confessare le sue intenzioni nel momento in cui lo prese in mano. \u00c8 anche infinitamente lungo, e pu\u00f2 legare per la lunghezza desiderata dal possedente. Si dice anche che i fuochi di cui \u00e8 fatto curino l'insanit\u00e0 mentale, come successo nel caso di Ares, Dio della Guerra, quando tent\u00f2 di incitare la Terza Guerra Mondiale. Rinunci\u00f2 quando il lazo gli mostr\u00f2 che una tale guerra non avrebbe solo distrutto tutta la vita sulla Terra come desiderava, ma anche ogni potenziale adoratore che avrebbe voluto da essa. Il lazo possiede un'incredibile forza ed \u00e8 virtualmente infrangibile. Una storia mostr\u00f2 addirittura che Wonder Woman lo utilizz\u00f2 per contenere l'esplosione di due bombe atomiche. Incapace di fermare le bombe americane che avrebbero innescato le ordigni nucleari Russi le avvolse nel lazo e lasci\u00f2 che esplodessero. \u00c8 stato in grado di tenere esseri con una tremenda forza super umana come Superman, Capitan Marvel (che possiede la forza di Ercole e il potere di Zeus), e Power Girl, cos\u00ec come gli dei come Ares ed Ercole (in molte storie pre-\"Crisi\", fu anche in grado di legare la stessa Wonder Woman nelle occasioni in cui fu catturata, solitamente da Gunther). Fu mostrato che Wonder Woman possedesse i suoi poteri pur essendo limitata dal lazo.\nLe uniche volte in cui sembr\u00f2 volersi spezzare fu quando la stessa verit\u00e0 veniva sfidata. Per esempio, in \"JLA\" il lazo si spezz\u00f2 quando si rifiut\u00f2 di credere alla confessione ottenuta da Rama Khan di Jarhanpur. Oppure, quando Bizzarro fu catturato in \"\", inorrid\u00ec proprio all'idea della verit\u00e0. Dato che Bizzarro pensa al contrario, l'antitesi della ragione e della logica da lui possedute furono in grado di spezzare il lazo. La criminale delle fiabe, la Regina delle Fiabe, che possedeva il potere di portare ogni personaggio vero o immaginario alla vita, ed essa stessa \"immaginaria\", super\u00f2 il potere del lazo riportando personaggi immaginari in vita e facendo in modo che i suoi scagnozzi non-veri lo spaccassero. \u00c8 da notare che Wonder Woman aveva infatti sperato di vincere semplicemente legandola e lasciando che i suoi poteri della verit\u00e0 distruggessero la criminale delle fiabe.\nFu mostrato successivamente che il lazo possedeva una vasta gamma di effetti. Mentre si batteva con l'entit\u00e0 nota come Decay, Wonder Woman utilizz\u00f2 la connessione del lazo con Gea, la Dea greca della Terra, come circuito tra la Terra e il mostro, pompando l'entit\u00e0 della morte con le energie che donavano la vita cos\u00ec da distruggere la creatura. La stessa Diana afferm\u00f2 che la connessione del lazo con Gea rinnova costantemente il suo possessore con nuove energie. Wonder Woman lo utilizz\u00f2 anche per creare un anello di fuoco protettivo intorno alle persone per proteggerle dalle bestiemorfe di Circe. Si scopr\u00ec anche che le energie del lazo sono in grado di distruggere esseri resuscitati obbligatoriamente dal Corpo delle Lanterne Nere.. Come dea della verit\u00e0, Diana lo utilizz\u00f2 per riportare indietro i ricordi di Donna Troy e riportare lei in vita. Nei fumetti pre-\"Crisi\", il lazo era anche in grado di controllare effettivamente coloro che fossero stati legati con esso.\nNel mini-fumetto accluso con il rilascio di Kenner Super Powers Figure of Wonder Woman, la stupefacente Amazzone adesc\u00f2 Superman sotto controllo mentale con il suo lazo, prevenendo che distruggesse il Monumento a Washington. Superman fu in grado di resistere ai poteri del lazo e Wonder Woman pot\u00e9 metterlo fuori gioco. Successivamente, Wonder Woman utilizz\u00f2 il suo lazo su Brainiac e gli ordin\u00f2 di liberare Superman dal suo controllo mentale.\nNei fumetti post-\"Crisi\", il potere della verit\u00e0 fu riscritto come innato in Wonder Woman, mentre il lazo veniva utilizzato per concentrare tale potere. Una storia nell'epoca dei fumetti della JLA di Grant Morrison scritta da Joe Kelly, descrisse il lazo come manifestazione archetipo della verit\u00e0 universale, e, una volta infranto (come quando Wonder Woman dubit\u00f2 della verit\u00e0 che le veniva rivelata perch\u00e9 non le piaceva), interruppe la verit\u00e0 sottostante della stessa realt\u00e0. Con il lazo rotto, la realt\u00e0 veniva dettata da chiunque credesse che ne fosse il caso, cominciando da vecchie credenze e estendendo queste credenze che erano state trattenute da individui nel presente. Questo port\u00f2 la terra ad essere il centro dell'universo per due settimane, divenne piatta per diverse ore, la luna divenne di formaggio, Kyle Rayner cominci\u00f2 a somigliare a Hal Jordan (molte persone vedevano Hal Jordan come l'unica Lanterna Verde), e Batman spar\u00ec dall'esistenza a causa del suo status di \"leggenda urbana\" (significando che alcune persone non credevano che esistesse realmente). Questa interpretazione allegorica fu spesso ignorata e in storie successive e da gran parte del mondo dei fan, di quanto fu stabilito il lazo era magicamente infrangibile, e non fu mai affermato che fosse l'ultima rappresentazione della verit\u00e0. Durante le sue avventure con la Justice League, Diana si batt\u00e9 con un criminale chiamato Amazo che era in grado di duplicare ogni singola caratteristica del lazo e utilizzarlo a suo piacimento.\nDurante il suo periodo come scrittrice di \"Wonder Woman\", Gail Simone esplor\u00f2 la natura del Lazo della Verit\u00e0, descrivendolo come \"un'arma mortale, che no solo ti lega, e segue i comandi della sua padrona, quella dannata cosa pu\u00f2 vederti dentro l'anima\".\nAltri Lazi.\nQuesto lazo non \u00e8 da confondere con quello della Wonder Girl corrente, Cassie Sandsmark. Il lazo, donatole da Ares, ha il potere di elettrizzare il bersaglio con il fulmine di Zeus, se Cassandra lo lega e si arrabbia con lui. Anche Donna Troy indoss\u00f2 un lazo mistico chiamato Lazo della Persuasione, che aveva l'abilit\u00e0 di persuadere chiunque entro i suoi confini a fare ci\u00f2 che voleva Donna se la sua forza di volont\u00e0 fosse stata maggiore della loro.\nSimilarmente, anche il personaggio di Bizzarra possedeva un proprio lazo, unica differenza \u00e8 che questo lazo obbliga a dire le bugie.\nNonostante il lazo di Wonder Woman abbia origini mistiche, in \"\", si scopr\u00ec che Batman riusc\u00ec a invertire l'ingegneria tecnologica di Amazo, cosa che aiut\u00f2 a duplicare artificialmente le capacit\u00e0 del lazo. Durante \"Endgame\", quando il Joker utilizz\u00f2 una tossina per mettere la Justice League contro Batman, Batman fu in grado di immobilizzare Diana utilizzando il \"cieco dei veli\", essenzialmente un Lazo delle Menzogne che fu intrecciato da Efesto dopo aver creato il lazo originale invertendone le onde originali. Presumibilmente lo cre\u00f2 utilizzando la lana delle pecore utilizzate da Ulisse e i suoi uomini per fuggire dalla caverna del Ciclope, e ci vollero due anni perch\u00e9 Batman riuscisse a metterci le mani sopra al mercato nero, incorporandolo in una tuta da combattimento specificamente creata per battersi contro la Justice League, in cui il \"Cieco dei Veli\" intrappolava Diana in un'illusione in cui uccise Batman.\nNella storia \"\" della Elseworld, Wonder Woman fu sottomessa e legata con il proprio lazo dalla versione terrorista sovietica di Batman. Al fine di liberasi e salvare Superman dai raggi di sole rosso di Lex Luthor, Wonder Woman strapp\u00f2 le corde del suo lazo \"indistruttibile\". Lo shock dell'incidente sembr\u00f2 invecchiare Diana, dandole i capelli grigi, lasciandola fragile, e incapace di parlare.\nNel film \"\" dove Wonder Woman e la sua identit\u00e0 segreta, Diana Prince, ebbero la loro prima comparsa in un film da grande schermo il lazo rimase dorato.\nRappresentazioni televisive.\n\"Super Friends\"/\"Super Powers Team\".\nNella serie animata \"I Superamici\", il lazo possedeva l'abilit\u00e0 di seguire i comandi telepatici di Wonder Woman, che si poteva muovere in direzione opposta per compiere la sua missione. L'abilit\u00e0 non fu mai mostrata nei fumetti, anche se fu accennato che senza la sua tiara, Wonder Woman non poteva utilizzare a pieno le abilit\u00e0 del lazo. In \"I Superamici\", fu comunemente mostrato come Wonder Woman utilizzava il suo lazo per compiere atti di forza, lasciando ignoto a quale estensione la vera forza dell'eroina o del lazo avessero sulla missione. In pi\u00f9, la caratteristica di imporre la verit\u00e0 fu utilizzata nell'episodio \"Sinbad and The Space Pirates\" della serie \"Challenge of the Super Friends\". Superman si ritrov\u00f2 legato nel lazo ma riusc\u00ec a legare anche Wonder Woman, sotto l'effetto di un controllo mentale. In quella situazione, Superman costrinse Wonder Woman a confessare se fosse con loro o con i loro nemici, e la verit\u00e0 della sua amicizia con lui costrinsero Wonder Woman a rompere il controllo dei pirati su di lei. Questo potere fu utilizzato anche nell'episodio \"Space Knights of Camelon\" della serie \"The World's Greatest Super Friends\".\nNell'episodio \"The Fear\" della serie \"The Super Powers Team: Galactic Guardians\", Wonder Woman sugger\u00ec di utilizzare il lazo per ottenere la confessione da una delle vittime dello Spaventapasseri, sebbene il Professor Jonathan Crane (senza costume) le sugger\u00ec di non farlo per timore del trauma.\nSerie televisive.\nIl lazo comparve nella serie degli anni '70 \"Wonder Woman\". Nella prima stagione, il lazo aveva il potere di costringere coloro che ne fossero stati avvolti a dire la verit\u00e0. A cominciare dalla stagione due, aveva anche il potere di causare amnesia selettiva. Il Lazo sembr\u00f2 avere il potere di allungarsi e restringersi, come nei fumetti, ma invece di essere una corda raccolta in pochi cerchi al suo fianco, sembr\u00f2 essere molto pi\u00f9 lunga e robusta quando veniva utilizzata per legare le persone o quando veniva lanciato. Nella seconda stagione, con l'aggiornamento del costume, il lazo sembr\u00f2 essere pi\u00f9 corto e pi\u00f9 che altro fatto di tessuto, e di una lunghezza non superiore ai 10 metri, a meno che non fosse utilizzato per legare cose o persone, in questo caso era pi\u00f9 lungo e pi\u00f9 pesante quando veniva utilizzato.\n\"Justice League\".\nNella serie animata \"Justice League\", il lazo \u00e8 usato \"solamente\" come una corda eccezionalmente lunga, flessibile e infrangibile. In \"Justice League Unlimited\", per\u00f2, il lazo di Wonder Woman sembr\u00f2 costringere a dire la verit\u00e0. Questa abilit\u00e0 fu finalmente mostrata nell'episodio \"Verso il caos\" dalla madre di Wonder Woman, la Regina Ippolita che rivel\u00f2 che Diana aveva rubato il costume prima che le fossero state spiegate le sue vere abilit\u00e0. toccando la stella sulla tiara, varie parti dell'uniforme di Diana cominciarono a brillare come la tiara, i braccialetti, la cintura e il lazo. Fu dopo di ci\u00f2 che Diana scopr\u00ec che il lazo poteva obbligare a dire la verit\u00e0. Tuttavia, nella serie, Diana utilizz\u00f2 questo potere solo una volta, sul demone Abnegazar per sapere l'ubicazione di Felix Faust, un evento che accadde nello stesso episodio."}
{"id": "5907110", "revid": "83531", "url": "https://it.wikipedia.org/wiki?curid=5907110", "title": "Giro dei Paesi Baschi 1984", "text": "Il Giro dei Paesi Baschi 1984, ventiquattresima edizione della corsa, si svolse dal 2 al 6 aprile 1984 su un percorso di 867,1 km ripartiti in cinque tappe (l'ultima suddivisa in 2 semitappe). Fu vinto da Sean Kelly, davanti a Faustino Rup\u00e9rez e Marino Lejarreta."}
{"id": "5907112", "revid": "108888177", "url": "https://it.wikipedia.org/wiki?curid=5907112", "title": "G\u00f6ran Lundin", "text": "Biografia.\nI suoi lavori pi\u00f9 famosi sono \"Den svarte generalen\" (1982) (the Black General), \"Busschauff\u00f6ren som f\u00f6rsvann\" (1983) (nominato best Swedish crime novel quello stesso anno), e \"L\u00e4ngs fj\u00e4llvinden\" (2007).\nNel 2008, \u00e8 stato riferito che Lundin \u00e8 uno dei 103 svedesi potenzialmente sorvegliati dal National Defence Radio Establishment (FRA)."}
{"id": "5907118", "revid": "339392", "url": "https://it.wikipedia.org/wiki?curid=5907118", "title": "Cantone della Podrinje Bosniaca", "text": ""}
{"id": "5907119", "revid": "22229", "url": "https://it.wikipedia.org/wiki?curid=5907119", "title": "Cantone del Podrinje Bosniaco", "text": ""}
{"id": "5907129", "revid": "287204", "url": "https://it.wikipedia.org/wiki?curid=5907129", "title": "Carme XVI", "text": "Il carme XVI \u00e8 il sedicesimo carme del \"Liber Catullianus\". Il carme 16 appartiene alle \"Nugae\" ed \u00e8 uno dei pi\u00f9 famosi \"carmina\" osceni (o profani) scritti da Catullo. In questo carme Catullo esprime tutta la sua rabbia contro Aurelio e Furio, colpevoli di averlo criticato per essere stato troppo licenzioso nonch\u00e9 effeminato nella scrittura del Carme 5. Catullo insulta molto pesantemente i due e minaccia di stuprarli.\nAnalisi.\nAl di l\u00e0 della volgarit\u00e0 di questo carme, esso offre diversi spunti di riflessione. In primis sul modo in cui i pi\u00f9 accaniti sostenitori del Mos Maiorum criticavano i po\u00ebtae novi, accusandoli di essere troppo lascivi e irrispettosi dei costumi; in secundis mette molto chiaramente in luce la concezione dell'omosessualit\u00e0 passiva da parte dei latini, vissuta come un oltraggio e una perdita di virilit\u00e0. Per questa ragione Catullo minaccia di distruggere i suoi avversari annientandoli moralmente e privandoli della virilit\u00e0, che in un mondo quale quello romano del I sec. sarebbe stato devastante. Il componimento non rispetta una precisa forma metrica. Possiamo notare un chiasmo nel secondo verso, atto a rendere ancora pi\u00f9 potente l'insulto, chiudendo i due incresciosi epiteti fra i nomi di Furio e Aurelio. Per tutta la poesia Catullo difende il suo modo di scrivere ed il suo stile poetico, affermando che la sua poesia mantiene comunque grazia e raffinatezza. La poesia si conclude ripetendo la minaccia scritta nel primo verso. Anche in questa poesia Catullo dimostra, nonostante il contenuto, una grande abilit\u00e0 poetica e creativa."}
{"id": "5907130", "revid": "123946761", "url": "https://it.wikipedia.org/wiki?curid=5907130", "title": "Sollevamento pesi ai Giochi della XVI Olimpiade - Pesi leggeri", "text": "La competizione della categoria pesi leggeri (fino a 67,5\u00a0kg) di sollevamento pesi ai Giochi della XVI Olimpiade si \u00e8 svolta il giorno 24 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5907131", "revid": "461603", "url": "https://it.wikipedia.org/wiki?curid=5907131", "title": "Apoll\u014dn Lemesou", "text": ""}
{"id": "5907137", "revid": "486946", "url": "https://it.wikipedia.org/wiki?curid=5907137", "title": "Unione Sportiva Calcio Femminile Vittorio Veneto", "text": ""}
{"id": "5907140", "revid": "287204", "url": "https://it.wikipedia.org/wiki?curid=5907140", "title": "Athlitikos Podosfairikos Omilos Pegeias Kinyras", "text": ""}
{"id": "5907146", "revid": "695564", "url": "https://it.wikipedia.org/wiki?curid=5907146", "title": "To Serve Man", "text": "To Serve Man \u00e8 il secondo album in studio del gruppo death metal statunitense Cattle Decapitation, pubblicato nel 2002."}
{"id": "5907147", "revid": "83531", "url": "https://it.wikipedia.org/wiki?curid=5907147", "title": "Giro dei Paesi Baschi 1983", "text": "Il Giro dei Paesi Baschi 1983, ventitreesima edizione della corsa, si svolse dal 4 all'8 aprile 1983 su un percorso di 866 km ripartiti in cinque tappe (l'ultima suddivisa in 2 semitappe). Fu vinto da Juli\u00e1n Gorospe, davanti a Roberto Visentini e Marino Lejarreta."}
{"id": "5907148", "revid": "938", "url": "https://it.wikipedia.org/wiki?curid=5907148", "title": "Aleksej Stepanovi\u010d Barkalov", "text": ""}
{"id": "5907149", "revid": "695564", "url": "https://it.wikipedia.org/wiki?curid=5907149", "title": "Humanure", "text": "Humanure \u00e8 il terzo album in studio del gruppo [[Stati Uniti d'America|statunitense [[Cattle Decapitation]], pubblicato nel 2004."}
{"id": "5907150", "revid": "1005847", "url": "https://it.wikipedia.org/wiki?curid=5907150", "title": "Elezioni parlamentari in Corea del Sud del 2016", "text": "Le elezioni parlamentari in Corea del Sud del 2016 si tennero il 13 aprile per il rinnovo dell'Assemblea nazionale."}
{"id": "5907160", "revid": "124123", "url": "https://it.wikipedia.org/wiki?curid=5907160", "title": "Roswell Rudd", "text": "Roswell Rudd \u00e8 nato a Sharon nello stato del Connecticut, si \u00e8 laureato all'Universit\u00e0 di Yale dove aveva suonato con \"Eli's Chosen Six\", un gruppo dixieland di studenti di Yale a cui Rudd si era unito a met\u00e0 degli anni '50.\nIl sestetto ha registrato due album, di cui uno per la Columbia.\nTuttavia le sue collaborazioni di riferimento, per la sua formazione, furono quelle con Cecil Taylor, Archie Shepp, John Tchicai e Steve Lacy.\nQualche tempo dopo Rudd aveva insegnato etnomusicologia al Bard College (nello Stato di New York e all'Universit\u00e0 del Maine.\nPer oltre trent'anni ha assistito, anche se non continuativamente, Alan Lomax nelle sue ricerche sulla World music seguendo il metodo scientifico Cantometrics elaborato dall'etnomusicologo texano."}
{"id": "5907167", "revid": "767487", "url": "https://it.wikipedia.org/wiki?curid=5907167", "title": "Karma.Bloody.Karma", "text": "Karma.Bloody.Karma \u00e8 il quarto album in studio del gruppo deathgrind statunitense Cattle Decapitation, pubblicato nel 2006."}
{"id": "5907168", "revid": "695564", "url": "https://it.wikipedia.org/wiki?curid=5907168", "title": "The Harvest Floor", "text": "The Harvest Floor \u00e8 il quinto album in studio del gruppo statunitense Cattle Decapitation, pubblicato nel 2009."}
{"id": "5907170", "revid": "400694", "url": "https://it.wikipedia.org/wiki?curid=5907170", "title": "Sex and Fury", "text": ""}
{"id": "5907172", "revid": "125140740", "url": "https://it.wikipedia.org/wiki?curid=5907172", "title": "Monolith of Inhumanity", "text": "Monolith of Inhumanity \u00e8 il sesto album in studio del gruppo deathgrind statunitense Cattle Decapitation, pubblicato nel 2012 dall'etichetta discografica Metal Blade Records. Il disco rappresenta un leggero distacco dal Goregrind degli altri album, adottando uno stile particolari, mischiando Brutal death con Grindcore e Melodic black metal. "}
{"id": "5907173", "revid": "120648057", "url": "https://it.wikipedia.org/wiki?curid=5907173", "title": "Partito Democratico di Corea", "text": "Il Partito Democratico di Corea (in coreano hang\u016dl \ub354\ubd88\uc5b4\ubbfc\uc8fc\ub2f9, hanja \ub354\ubd88\uc5b4\u6c11\u4e3b\u9ee8, \"Deobureo Minjudang\", abbreviato \ub354\ubbfc\uc8fc, \"Deominju\"), noto anche come Partito Minju, \u00e8 un partito politico sud-coreano di orientamento liberale e centrista.\nSostiene il dialogo con la Corea del Nord e la riunificazione coreana; si richiama al Partito Democratico statunitense.\nStoria.\nPrecursore della formazione politica \u00e8 il \"Partito Democratico\", nato nel 1955; nel 1963 conflu\u00ec nel \"Partito dei Diritti Civili\", ma una componente dette vita ad un altro Partito Democratico. Nel 1967, a sua volta, il Partito dei Diritti Civili conflu\u00ec nel \"Nuovo Partito Democratico\" ma, per effetto di un'ulteriore scissione, venne costituito un distinto \"Partito Democratico\".\nIl Nuovo Partito Democratico fu bandito nel 1980; fu cos\u00ec che, nel 1981, molti suoi esponenti politici costituirono il \"Partito della Corea Democratica\", mentre, nel 1984, fu fondato il \"Partito della Nuova Corea e Democratico\".\nNel 1987, una componente del Partito della Nuova Corea e Democratico dette vita al Partito Democratico della Riunificazione; sempre nel 1987, una scissione interna a quest'ultimo partito condusse alla nascita del \"Partito Democratico della Pace\", poi ridenominato \"Nuovo Partito Democratico Unito\". Il Partito della Nuova Corea e Democratico si dissolse nel 1988.\nNel 1990 il Partito Democratico della Riunificazione si fuse col \"Partito della Giustizia Democratica\" (successore del Partito Repubblicano Democratico) e col Nuovo Partito Repubblicano Democratico per formare il \"Partito Liberale Democratico\" (nel 1995 esso fu ridenominato Partito della Nuova Corea e nel 1997 conflu\u00ec nel Grande Partito Nazionale). Tuttavia, una componente del partito contraria alla confluenza nella nuova formazione dette vita al \"Partito Democratico\" che, nel 1991, si fuse a sua volta col gi\u00e0 citato Nuovo Partito Democratico Unito, costituendo una nuova formazione politica, anch'essa designata col nome di \"Partito Democratico\".\nNel 1995, il Partito Democratico si fuse col \"Nuovo Partito per la Riforma\": nacque cos\u00ec il \"Partito Democratico Unito\" (nel 1997 confluito, insieme al Partito della Nuova Corea, nel Grande Partito Nazionale). Una componente del partito decise per\u00f2 di dar vita ad una nuova formazione, il Congresso Nazionale per la Nuova Politica.\nNel 2000, quest'ultimo soggetto politico si fuse col \"Nuovo Partito del Popolo\" per formare il \"Partito Democratico del Millennio\", nel 2005 ridenominato \"Partito Democratico\". Nel 2003, peraltro, alcuni suoi esponenti abbandonarono il partito per fondare, insieme ad una componente fuoriuscita dal Grande Partito Nazionale, una nuova formazione, il Nostro Partito Aperto.\nIl Partito Democratico si dissolse nel 2007: una parte ader\u00ec al Nostro Partito Aperto, che, successivamente, dette vita al Nuovo Partito Democratico Unito; un'altra costitu\u00ec un distinto e ulteriore \"Partito Democratico\". Nel 2008 il Partito Democratico e il Nuovo Partito Democratico Unito si fusero per formare il Partito Democratico Unito, poi ridenominato Partito Democratico. Nel 2011 quest'ultimo si un\u00ec al \"Partito dell'Unit\u00e0 dei Cittadini\": il nuovo soggetto politico, designato col nome di \"Partito Democratico Unito\", nel 2013 assunse di nuovo la denominazione di \"Partito Democratico\".\nNel 2014 il Partito Democratico, in seguito alla fusione col \"Partito della Nuova Visione Politica\", costitu\u00ec l'\"Alleanza della Nuova Politica per la Democrazia\" che, nel 2015, assunse infine il nome di \"Partito Democratico di Corea\"."}
{"id": "5907177", "revid": "695564", "url": "https://it.wikipedia.org/wiki?curid=5907177", "title": "The Anthropocene Extinction", "text": "The Anthropocene Extinction \u00e8 il settimo album in studio del gruppo deathgrind statunitense Cattle Decapitation, pubblicato il 7 agosto 2015 dalla Metal Blade Records."}
{"id": "5907178", "revid": "110157", "url": "https://it.wikipedia.org/wiki?curid=5907178", "title": "Partito della Libert\u00e0 di Corea", "text": "Il Partito della Libert\u00e0 di Corea (in coreano: \uc790\uc720\ud55c\uad6d\ub2f9, \"Jayuhankukdang\") \u00e8 stato un partito politico sudcoreano. Inizialemente tra il centro-destra e destra, si \u00e8 successivamente spostato verso l'estrema destra.\nFondato nel 1997 col nome di Partito Hannara (\ud55c\ub098\ub77c\ub2f9, \"Grande Partito Nazionale\"), nel 2012 fu ribattezzato in Partito Saenuri (\uc0c8\ub204\ub9ac\ub2f9, \"Partito del Nuovo Mondo\"), venendo infine ridenominato nel 2017.\nSi afferm\u00f2 in seguito alla confluenza di due distinti soggetti politici:\nNel 2020 \u00e8 confluito, insieme al Nuovo Partito Conservatore e ad altre formazioni minori, in un nuovo soggetto politico, il Partito Unito del Futuro."}
{"id": "5907179", "revid": "767487", "url": "https://it.wikipedia.org/wiki?curid=5907179", "title": "A Mormon Maid", "text": "A Mormon Maid (o \"The Mormon Maid\") \u00e8 un film muto del 1917 diretto da Robert Z. Leonard. La storia originale di Paul West aveva come titolo \"The Deliverance\". Il film, che originariamente era lungo otto rulli, venne in seguito tagliato per raggiungere la durata di cinque rulli.\nTrama.\nJohn Hogue, sua moglie e la loro figlia Dora vengono attaccati dagli indiani ma vengono salvati da alcuni mormoni che li prendono con loro portandoli nella comunit\u00e0. L\u00ec, Dora si innamora di Tom Rigdon, un giovane che si \u00e8 convertito da poco, ma Darius Burr complotta per attirare tra gli adepti anche Hogue, il padre di Dora, al fine di riuscire a sposarne la figlia. Cos\u00ec informa la giovane che suo padre sar\u00e0 costretto a prendersi una seconda moglie se lei non sposer\u00e0 lui. Ignorando che la cerimonia di nozze di suo padre \u00e8 gi\u00e0 avvenuta, Dora accetta di sacrificarsi ma, prima di sposarsi, svela alla setta di non essere pi\u00f9 vergine. La cosa non \u00e8 vera ma, secondo la legge dei mormoni, viene considerata impura e non degna di essere la moglie di qualcuno. Intanto, in casa giunge la seconda moglie di Hogue e quando questa arriva, la madre di Dora si uccide. Hogue, Dora e Tom vengono fatti prigionieri dagli Avenging Angels, una banda di miliziani mormoni mascherati. Abbandonato nel deserto dagli Angels, Hogue riesce a tornare indietro in tempo per salvare la figlia da Burr e, con Tom, padre e figlia riescono a fuggire dalla comunit\u00e0.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Friedman Enterprises, Inc., fu registrato il 12 febbraio 1917 con il numero LP10177.\nDistribuito dalla Paramount Pictures, il film - presentato da Jesse L. Lasky - usc\u00ec nelle sale cinematografiche statunitensi il 22 aprile 1917. In Giappone, venne distribuito il 18 giugno 1920.\nCopia completa della pellicola si trova conservata negli archivi della Library of Congress di Washington e in quelli dell'UCLA Film And Television Archive di Los Angeles.\nLa pellicola, digitalizzate e masterizzata, \u00e8 stata distribuita in DVD. Nel 2016, \u00e8 stata distribuita anche dall'Alpha Video in un DVD che comprendeva un altro film interpretato da Mae Murray nel 1924, \"Mademoiselle Midnight\"."}
{"id": "5907180", "revid": "2208340", "url": "https://it.wikipedia.org/wiki?curid=5907180", "title": "Arisaka", "text": " \u00e8 una famiglia di fucili d'ordinanza a otturatore girevole-scorrevole utilizzate dall'Dai-Nippon Teikoku Rikugun dell'Impero giapponese, in produzione e in uso approssimativamente dal 1897, quando rimpiazzarono i fucili del tipo Murata, fino alla fine della seconda guerra mondiale nel settembre 1945.\nI modelli pi\u00f9 rappresentativi della famiglia furono il Type 38 camerato per la munizione 6,5 \u00d7 50 mm Arisaka e il Type 99 camerato per la cartuccia 7,7 \u00d7 58 mm Arisaka, comparabile alla potente .308 Winchester.\nDiverse migliaia di Type 99 e altre varianti Arisaka furono portate negli Stati Uniti d'America, durante e dopo la guerra del Pacifico, in qualit\u00e0 di trofeo di guerra.\nStoria.\nIl fucile Arisaka fu progettato dal colonnello Arisaka Nariakira (1852\u20131915) per rimpiazzare l'obsolescente Type 22 Murata. Dallo scorcio del XIX secolo alla met\u00e0 del XX secolo furono prodotti diversi lotti e varianti, incluse quelle di transizioni dalla cartuccia 6,5\u00a0mm Type 38 alla pi\u00f9 potente 7,7\u00a0mm Type 99 e quelle per paracadutisti (disassemblabili in due parti). Esami condotti su esemplari di Arisaka nel dopoguerra mostrarono che otturatore e castello erano prodotti in acciaio al carbonio \"simile all'acciaio SAE N\u00ba 1085, con un contenuto in carbonio tra lo 0,80% e lo 0,90% e in manganese tra lo 0,60% e lo 0,90%.\". Sottoposti a test distruttivi, gli Arisaka si dimostrarono pi\u00f9 robusti di fucili quali lo Springfield M1903, il Mauser Karabiner 98k e il Lee-Enfield. I fucili appartenenti alle prime serie di Type 99 erano dotati di monopiede pieghevole per aumentare la precisione in posizione di sparo prona, mentre l'alzo era equipaggiato con particolari estensioni laterali pieghevoli a compasso, in teoria tese a facilitare il tiro contraereo. Verso la fine della seconda guerra mondiale lo stato sempre pi\u00f9 disastrato dell'economia bellica costrinse la dirigenza nipponica a tagliare i costi di produzione, allo scopo ulteriore di armare quante pi\u00f9 truppe possibili: le ultime serie di Type 99 sostituirono il pomello ovoidale della leva dell'otturatore con uno pi\u00f9 piccolo, essenziale e di forma cilindrica; fu poi eliminata l'astina paramano sulla canna e furono montate rudimentali mire fisse.\nI fucili Arisaka vennero usati ovunque dall'Esercito imperiale giapponese e dalla Marina imperiale giapponese. Prima della seconda guerra mondiale gli Arisaka furono estensivamente adoperati anche dal personale della Royal Navy e da reparti degli eserciti russo-zarista, finlandese e albanese; anche le Legioni cecoslovacche che combatterono nella rivoluzione russa erano armate quasi interamente con esemplari di Type 30 e 38. Molti Arisaka di preda bellica furono poi usati, durante la seconda guerra mondiale, in Cina, Thailandia e Cambogia: tuttavia, dopo la resa del Giappone nell'estate del 1945, la produzione di fucili e relative munizioni si interruppe bruscamente e l'arma divenne rapidamente obsoleta. Poich\u00e9 la maggior parte dei materiali immagazzinati presso l'armeria imperiale fu gettata nelle acque della baia di Tokyo dopo la firma della resa, le munizioni diventarono rare. Lotti di cartucce da 6,5\u00a0mm continuarono comunque a essere prodotte in Cina per i fucili catturati.\nTutti i fucili delle forniture ufficiali al Giappone portavano impresso sopra al castello il sigillo imperiale, un crisantemo a 16 petali conosciuto come . Tale marchio risulta spesso rimosso tramite limatura, fresatura o punzonatura: non si sa se l'operazione sia stata ordinata dai vertici delle forze armate prima della resa, ma \u00e8 generalmente accettato dalla maggior parte degli storici che sia stato abraso su disposizione del generale Douglas MacArthur, comandante delle forze di occupazione statunitensi in Giappone. A oggi non \u00e8 stato trovato nessun documento giapponese o americano che avesse autorizzato la modifica delle armi, una percentuale delle quali \u00e8 peraltro sfuggita all'intervento: la maggior parte di questa si trova in Giappone, ma alcuni fucili, presi come trofei prima della resa o catturati dalle forze cinesi, portano ancora il marchio; alcuni di questi ultimi furono esportati dopo la guerra in America, inclusi esemplari di carabina Type 38 con canna sostituita e ricamerata per la munizione 7,62 \u00d7 39 mm. Altri fucili Type 38, catturati dalle forze del Kuomintang e convertiti alla munizione 7,92 \u00d7 57 mm Mauser, presentano per la gran parte la rimozione del sigillo mediante fresatura; su qualche altro esemplare esso fu invece tolto con uno scalpello, graffiato o punzonato con degli \"O\" lungo i bordi. Quest'ultima pratica fu eseguita sui fucili ritirati dal servizio nelle forze armate giapponesi (e quindi non pi\u00f9 di propriet\u00e0 imperiale), inclusi quelli ceduti alle scuole o venduti all'estero, come quelli forniti durante la prima guerra mondiale alla Royal Navy.\nUn piccolo lotto di Type 38 fu prodotto per l'esportazione in Messico nel 1910, con lo stemma messicano in luogo del crisantemo giapponese, ma pochi giunsero in tempo per la Rivoluzione messicana e il carico rimase in Giappone fino alla prima guerra mondiale, quando fu venduto all'Impero russo.\nModelli.\nType 30.\nPrimo fucile della famiglia, camerato per la munizione 6,5 \u00d7 50 mm Arisaka. Prodotto in esemplari.\nType 30 carabina.\nVersione accorciata di 300\u00a0mm del Type 30 (una carabina), pensato per l'impiego da parte della cavalleria. Prodotto in esemplari.\nType 35.\nDesignato ufficialmente \"Type 35 fucile da marina\", era una versione migliorata del Type 30 progettata dal maggiore Kijir\u014d Nambu per i reparti da sbarco della marina imperiale, tratti dagli equipaggi delle navi (una prassi comune all'inizio del XX secolo). Furono implementati un alzo tangente, un coperchio anti-polvere separato (diversamente da quello solidale all'otturatore degli altri modelli e usato pi\u00f9 tardi sul Type 45 Mauser Siamese), un otturatore con pomolo della maniglia pi\u00f9 grande e testa meglio progettata, una camera di scoppio pi\u00f9 ergonomica e un piccolo foro per facilitare la fuoriuscita dei gas derivati dallo sparo. Infine la sicura fu resa rotondeggiante e privata del caratteristico uncino del Type 30.\nType 38.\nSviluppato dal maggiore Kijir\u014d Nambu e camerato sempre per la cartuccia 6,5 \u00d7 50\u00a0mm Arisaka (poteva sparare entrambe le varianti), divenne l'arma leggera pi\u00f9 diffusa nelle forze armate imperiali giapponesi ed emblema del militarismo nipponico: fu accettato in servizio nel 1905 e continu\u00f2 a essere adoperato sino alla fine della seconda guerra mondiale; centinaia di migliaia di esemplari furono comunque impiegati anche nei decenni seguenti in conflitti locali (guerra civile cinese, guerra d'indipendenza indonesiana, guerra di Corea). Ne fu realizzata anche una variante accorciata pi\u00f9 maneggevole, con lunghezza compresa tra quella del fucile e quella della carabina.\nSi tratt\u00f2 del modello pi\u00f9 prodotto dell'intera famiglia e di pi\u00f9 facile reperibilit\u00e0: la fabbricazione, infatti, si dipan\u00f2 dal 1905 al 1942 e totalizz\u00f2 pezzi.\nType 38 carabina.\nVersione accorciata di 300\u00a0mm del Type 38 (una carabina), pensato per l'impiego da parte del personale di supporto.\nType 44 carabina.\nCarabina derivata dal fucile Type 38. Camerata per la solita cartuccia da 6,5 \u00d7 50\u00a0mm Type 38, poteva utilizzare anche la precedente Type 30: era resa peculiare dalla baionetta a ghiera pieghevole e dalla bacchetta nettatoia, conservata in due met\u00e0 nel calcio. Originariamente destinata alla cavalleria, fu poi assegnata anche al personale di supporto. In totale furono distribuite circa unit\u00e0.\nType 97 di precisione.\nUno dei due fucili di precisione in servizio nelle forze armate imperiali. Basato sul Type 38 e adoperante la munizione 6,5 \u00d7 50\u00a0mm Type 38, era spesso rifornito con una cartuccia a carica ridotta utilizzata sulle mitragliatrici leggere Type 11 e Type 96 allo scopo di ridurre rinculo e vampa. L'arma era dotata in fabbrica di un telescopio Type 97 a 2,5 ingrandimenti. Fu prodotto in circa pezzi.\nSecondo la dottrina giapponese, i cecchini dell'esercito imperiale venivano scelti tra la truppa in base all'abilit\u00e0 nel tiro e il calibro del fucile assegnato dipendeva dal munizionamento del resto della compagnia cui era assegnato.\nType 99.\nIl successore del Type 38, camerato per la nuova munizione 7,7 \u00d7 58 mm Arisaka e suscettibile di sparare anche le munizioni senza collarino 7,7 \u00d7 58 mm Type 92, disegnate per l'omonima mitragliatrice di squadra.\nProgettato nel 1939, fu prodotto e immesso in servizio dal 1941 al 1945. Il Type 99 divenne il fucile pi\u00f9 comune in servizio nelle forze giapponesi durante la seconda guerra mondiale e il secondo pi\u00f9 prodotto della famiglia Arisaka pi\u00f9 prodotto, con pezzi. Rispetto al predecessore, presentava un alzo ad apertura (invece che la tacca a \"V\") che nei primi lotti era dotato di estensioni laterali a compasso per meglio puntare velivoli in attacco. Anche il mirino lamellare anteriore era stato sostituito da uno triangolare e fu introdotta su tutte le canne un'anima cromata.\nLe sotto-varianti includono un fucile lungo (prodotto solamente in circa esemplari) e un fucile corto, rispettivamente da 1258\u00a0mm e 1118\u00a0mm. La qualit\u00e0 della lavorazione del fucile corto vari\u00f2 molto durante la guerra, da una intermedia iniziale a una pessima nei disperati mesi prima della resa.\nDal Type 99 fu infine estratta una versione di precisione, prodotto sia a canna lunga che a canna corta (la quale ultima form\u00f2 il grosso del totale): poich\u00e9 adoperava la potente 7,7 \u00d7 58\u00a0mm, il proiettile risentiva meno della deriva, sebbene generasse un rinculo pi\u00f9 potente. Il fucile veniva fornito di due differenti tipi di telescopio: quello da 2,5 ingradimenti o il Type 99 da 4, il quale fu aggiornato con un sistema di aggiustamento della distanza. Ogni telescopio era fornito di custodia, ove era riposto quando il tiratore non era impegnato in battaglia. La produzione inizi\u00f2 nel maggio 1942 e si attest\u00f2 su circa armi.\nType I.\nIl Type I era il risultato di un limitato ordine emesso dall'Impero giapponese ad alcune ditte italiane nel corso degli anni trenta, volto a soddisfare la richiesta impellente di materiali per i reparti da sbarco della marina. L'arma era basata sul progetto del Carcano Mod. 91, sul quale fu innestato il sistema di mira tipico dei fucili nipponici; la munizione camerata era la 6,5\u00a0mm Arisaka. Fu fabbricato in circa pezzi.\nTERA.\nSi tratta di una piccola serie di fucili scomponibili prodotti per i paracadutisti dell'Esercito e quelli della Marina. L'unico modello di TERA entrato in produzione fu il Type 2, basato sul Type 99 corto e camernate la medesima munizione 7,7 \u00d7 58\u00a0mm Type 99. Il Type 2 consentiva un comodo stivaggio grazie alla scomposizione in due parti: calcio + azione e canna + organi di mira. L'arma fu prodotta in circa esemplari tra il 1942 e il 1944.\nI restanti esemplari (Type 100 e Type 1) rimasero a livello di prototipo.\nBaionette.\nType 30.\nLa baionetta Type 30 fu progettata contestualmente al fucile omonimo. Era una sciabola-baionetta compatibile con tutte le varianti dei fucili Arisaka, eccetto che per la carabina Type 44 (dotata di baionetta fissa), e poteva essere inastata anche sulle mitragliatrici leggere Type 96 e Type 99. Esistono 20 varianti, distinte in baionette di prima, media e tarda produzione.\nType 35.\nLa baionetta Type 35 era una versione leggermente modificata della precedente, progettata specificatamente per il fucile Type 35. Le dimensioni della baionetta erano esattamente le stesse della precedente. L'unica reale differenza era l'aggiunta di un fermo a molla che si agganciava al fodero quando non inastata.\nRealizzata in pezzi.\nType 44.\nBaionetta a spiedo fissa, ripiegabile sotto l'astina guardamano.\nType 2.\nPoich\u00e9 la lunghezza della Type 30 la rendeva inadatta allo stivaggio nell'equipaggiamento personale dei paracadutisti, fu appositamente studiata una baionetta-pugnale di dimensioni minori: era 20 centimetri pi\u00f9 corta della Type 30, per un totale di 323\u00a0mm e veniva usata principalmente sul TERA Type 2 o sulla pistola mitragliatrice Type 100.\nRealizzata in circa pezzi."}
{"id": "5907183", "revid": "481666", "url": "https://it.wikipedia.org/wiki?curid=5907183", "title": "The Mormon Maid", "text": ""}
{"id": "5907195", "revid": "400694", "url": "https://it.wikipedia.org/wiki?curid=5907195", "title": "Pinky Violence", "text": ""}
{"id": "5907196", "revid": "144636", "url": "https://it.wikipedia.org/wiki?curid=5907196", "title": "Valentin Heins", "text": "Figlio di un imprenditore di tessuti, studi\u00f2 teologia all'Universit\u00e0 di Jena e di Lipsia. In seguito fece ritorno ad Amburgo, dove lavor\u00f2 come contabile alla scuola germanica della chiesa di San Michele. Insieme a Enrico Meissner fond\u00f2 nel 1690 la Societ\u00e0 Matematica di Amburgo (Rechnungs-liebende Societ\u00e4t). In quegli anni scrisse diversi trattati, poi stampati a inizio XIX secolo. Il suo manuale mercantile, \"Tyrocinium mercatorio-aritmeticum\", godette di notevole successo all'epoca e rest\u00f2 in uso per molti anni."}
{"id": "5907199", "revid": "599013", "url": "https://it.wikipedia.org/wiki?curid=5907199", "title": "Marlos Moreno", "text": "Caratteristiche tecniche.\nAttaccante brevilineo, molto bravo tecnicamente. Fa del dribbling e della velocit\u00e0 i suoi punti di forza. Pu\u00f2 giocare sia come ala preferibilmente a sinistra che come seconda punta.\nCarriera.\nClub.\nGli inizi all'Atl\u00e9tico Nacional.\nA quattordici anni entra nel settore giovanile dell'Atl\u00e9tico Nacional. Originariamente attaccante centrale, \u00e8 spostato sul lato del campo da Juan Carlos Osorio, che ne aveva ammirato le doti di velocit\u00e0 e di gioco palla al piede.\nDopo aver esordito nella Copa Colombia contro \u00c1guilas Doradas e Jaguares de C\u00f3rdoba, fa il suo debutto nel massimo campionato colombiano il 15 ottobre 2014 come titolare nella partita persa per 2-1 contro il Deportivo Pasto. Il 10 settembre 2015, all'undicesima giornata di Categor\u00eda Primera A, segna il primo gol con l'Atl\u00e9tico Nacional, il secondo del 3-0 interno contro il Deportivo Cali. Il 17 ottobre, a Barranquilla, mette a segno la prima doppietta della sua carriera, segnando il terzo e il quarto gol dei suoi contro l'Atl\u00e9tico Junior (4-0). Il 20 dicembre, nella finale di ritorno del campionato, di nuovo contro l'Atl\u00e9tico Junior, segna dopo 30 secondi di gioco il gol decisivo dopo il 2-1 per gli avversari nella finale di andata. Con la sua squadra vince il titolo nazionale ai tiri di rigore. Quello contro l'Atl\u00e9tico Junior \u00e8 il gol pi\u00f9 veloce nella storia del club di Medell\u00edn.\nIl 27 gennaio 2016, nella finale di ritorno della S\u00faper Liga vinta per 3-0 contro il Deportivo Cali (dopo il 2-0 ottenuto gi\u00e0 all'andata), Moreno entra al 71\u00ba minuto al posto di Macnelly Torres e vince il trofeo. Nel campionato 2016 debutta giocando da titolare contro l'Alianza Petrolera e segna uno spettacolare gol in rovesciata. Il 23 marzo debutta in Copa Libertadores sul campo dell'Hurac\u00e1n. Segna il suo primo gol nella competizione e fornisce l'assist per il definitivo 2-0. Con 11 presenze e 3 gol contribuisce alla causa della sua squadra, che il 27 luglio vincer\u00e0 il trofeo laureandosi campione del Sudamerica dopo 27 anni.\nPrestito al Deportivo La Coru\u00f1a.\nIl 6 agosto seguente, viene acquistato dal Manchester City, con cui firma un contratto di cinque anni. Nello stesso giorno viene girato in prestito annuale al Deportivo La Coru\u00f1a.\nNazionale.\nNel marzo 2016 viene convocato dal commissario tecnico Jos\u00e9 Pekerman per la prima volta nella nazionale della . Debutta all'Estadio Hernando Siles di La Paz entrando in campo all'85\u00ba minuto di gioco contro la e fornendo l'assist decisivo per il gol della vittoria di Carlos Bacca.\nViene convocato per la Copa Am\u00e9rica Centenario negli Stati Uniti. L'11 giugno 2016 realizza il primo gol in nazionale, nella partita persa per 3-2 contro la .\nStatistiche.\nPresenze e reti nei club.\n\"Statistiche aggiornate al 1\u00ba ottobre 2016.\""}
{"id": "5907202", "revid": "124123", "url": "https://it.wikipedia.org/wiki?curid=5907202", "title": "Anton Hering", "text": "La sua opera principale, il \"Tractatus de fideiussoribus\" (1675), si compone di quattro trattati, di cui uno scritto da Pietro Santerna. La prima edizione risale al 1606, edita a Francoforte, dove si pubblicano anche le riedizioni del 1614 e 1647. In seguito viene ripubblicata a Ginevra (1615, 1675) e Colonia (1724). Il trattato \u00e8 stato poi diviso in 29 capitoli."}
{"id": "5907211", "revid": "177967", "url": "https://it.wikipedia.org/wiki?curid=5907211", "title": "Se davvero mi vuoi bene... Torner\u00f2", "text": "Se davvero mi vuoi bene... Torner\u00f2 \u00e8 l'album di debutto del gruppo musicale italiano I Santo California, pubblicato dall'etichetta discografica Yep nel 1974.\nDal disco \u00e8 stato tratto il singolo \"Torner\u00f2/Se davvero mi vuoi bene\", che durante l'estate 1975 raggiunse la vetta della classifica dei pi\u00f9 venduti in Italia."}
{"id": "5907218", "revid": "767487", "url": "https://it.wikipedia.org/wiki?curid=5907218", "title": "Juan de Hevia Bola\u00f1os", "text": "Biografia.\nStudi\u00f2 diritto a Oviedo, poi si spost\u00f2 in Per\u00f9 dove trascorse il resto della propria vita, ma mor\u00ec in povert\u00e0 senza eredi. In America approfond\u00ec gli studi di diritto commerciale, diventando un celebre giurista di lingua spagnola. La \"Curia Philipica\" \u00e8 la sua opera principale, ritenuto un testo giuridico fondamentale. Pubblicato per la prima volta a Lima nel 1603, poi a Valladolid nel 1605, con molte ristampe lungo tutto il XIX secolo. Dei suoi lavori resta anche il \"Labyrinthus commercii terrestris et navalis\", unica versione in latino del \"Labyrintho de comercio terrestre y naval\", edito a Lima nel 1617. Dal 1644 il libro venne pubblicato insieme alla Curia Philipica come seconda parte."}
{"id": "5907220", "revid": "144636", "url": "https://it.wikipedia.org/wiki?curid=5907220", "title": "James Hodgson", "text": "Fu assistente del primo astronomo dell'Osservatorio Reale di Greenwich, il reverendo John Flamsteed. Nell'osservatorio Hodgson prosegu\u00ec gli studi e conobbe sua moglie, figlia adottiva del reverendo. Dopo essersi spostato a Londra nel 1703, venne ammesso alla Royal Society. Dal 1709 fu direttore della Royal Mathematical School del Christ's Hospital londinese, luogo di ricerca per molti studiosi britannici dell'epoca. Scrisse soprattutto opere di astronomia e saggi scientifici, pubblicati sulla rivista \"Philosophical Transactions\". Nel suo \"The valuation of annuities upon lives\", edito a Londra nel 1747, l'autore calcola i periodi della vita umana in relazione ai decessi elencati negli archivi di Londra."}
{"id": "5907221", "revid": "789669", "url": "https://it.wikipedia.org/wiki?curid=5907221", "title": "Ospedale di Lecco", "text": ""}
{"id": "5907224", "revid": "122880", "url": "https://it.wikipedia.org/wiki?curid=5907224", "title": "Si t\u00fa no est\u00e1s...hay amor", "text": "Si t\u00fa no est\u00e1s...hay amor \u00e8 un album di Al Bano pubblicato in Spagna nel 1969. Contiene 10 brani originariamente in italiano reinterpretati col testo in spagnolo e due brani in italiano. Il titolo dell'album \u00e8 dato dall'inizio di un verso e la fine del successivo, entrambi tratti dal testo della canzone \"La ma\u00f1ana\" (versione spagnola di \"Mattino\")."}
{"id": "5907225", "revid": "767487", "url": "https://it.wikipedia.org/wiki?curid=5907225", "title": "Molly Entangled", "text": "Molly Entangled \u00e8 un film muto del 1917 diretto da Robert Thornby.\nTrama.\nJim Barry, per poter ereditare la propriet\u00e0 paterna, deve sposarsi, altrimenti la vasta tenuta dei Barry andr\u00e0 agli O'Mara. Cos\u00ec quando una sera, ubriaco, cade gi\u00f9 dalle scale e viene dato per moribondo, la madre supplica Molly Shawn di sposarlo in extremis. Molly, pur se innamorata di Barney Malone, accetta la proposta della signora Barry. Ma Jim, con grande sorpresa di tutti, guarisce e Molly si trova legata a un uomo che non ama. Verr\u00e0 liberata dal vincolo matrimoniale solo quando si scoprir\u00e0 che il sacerdote che ha officiato la cerimonia era in realt\u00e0 un criminale che si era travestito da prete per sfuggire alla giustizia. Libera, la giovane pu\u00f2 finalmente sposare Barney.\nProduzione.\nIl film fu prodotto dalla Pallas Pictures.\nDistribuzione.\nDistribuito dalla Paramount Pictures e dalla Famous Players-Lasky Corporation, il film - presentato da Jesse L. Lasky - usc\u00ec nelle sale cinematografiche degli Stati Uniti il 19 novembre 1917."}
{"id": "5907226", "revid": "762947", "url": "https://it.wikipedia.org/wiki?curid=5907226", "title": "Robert Carson Allen", "text": "Dopo aver insegnato fino al 2013 storia economica presso il Nuffield College dell'Universit\u00e0 di Oxford, \u00e8 ora Global Distinguished Professor of Economic History presso la New York University, Abu Dhabi.\nSi \u00e8 principalmente occupato di sviluppo economico, disuguaglianza, storia dell'ambiente, cambiamento tecnologico e politiche pubbliche. \nOpere tradotte.\n- \"La rivoluzione industriale inglese. Una prospettiva globale\"; Bologna, il Mulino, 2009 \n- \"Storia economica globale\"; Bologna, il Mulino 2011 "}
{"id": "5907230", "revid": "124123", "url": "https://it.wikipedia.org/wiki?curid=5907230", "title": "Martin H\u00fcbner", "text": "Scrisse un trattato di diritto internazionale, il \"De la saisie des batimens neutres\", a proposito dei diritti delle nazioni neutrali in mare. Pubblicato per la prima volta nel 1759, il libro propone idee progressiste legate agli eventi politici che in quegli anni mettevano a rischio la neutralit\u00e0 della Danimarca, allontanandosi dalla freddezza espositiva del volume \"Droits des gens\" di Emmeric de Vattel, pubblicato appena un anno prima. Lo stesso argomento viene trattato in seguito anche da Domenico Alberto Azuni nel \"Sistema universale dei principi del diritto marittimo dell'Europa\" e nel \"Syst\u00e8me universel des armemens en course\".\nSecondo H\u00fcbner, la cattura in mare deve risolversi tramite la diplomazia con un tribunale misto composto da magistrati sia delle nazioni in guerra sia di quelle neutrali. Un carico di un paese nemico non dovrebbe essere catturato, facendo vigere il principio di territorialit\u00e0 dell'imbarcazione, se caricato su una nave neutrale; lo stesso dovrebbe avvenire nel caso la sola nave appartenga a una nazione neutrale."}
{"id": "5907231", "revid": "869710", "url": "https://it.wikipedia.org/wiki?curid=5907231", "title": "Catena ossiculare", "text": ""}
{"id": "5907235", "revid": "1759557", "url": "https://it.wikipedia.org/wiki?curid=5907235", "title": "Ren\u00e9 Walschot", "text": "Soprannominato \"Voske\", fu professionista dal 1936 al 1942 e poi nuovamente dal 1946 al 1953 era uno specialista delle classiche.\nTra i suoi piazzamenti vanno menzionati i podi al Giro del Belgio (1937), alla Bordeaux-Parigi (1938, 1939, 1948) e alla Freccia Vallone (1946)."}
{"id": "5907242", "revid": "2208340", "url": "https://it.wikipedia.org/wiki?curid=5907242", "title": "Murata (fucile)", "text": "Il \u00e8 stato il primo fucile d'ordinanza di produzione nazionale giapponese, adottato nel 1880 con la denominazione Meiji Type 13 Murata, versione monocolpo, cui seguirono versioni a ripetizioni manuale. Il nome del capostipite era dovuto all'anno di adozione da parte dell'esercito nipponico, il 13\u00ba del periodo Meiji in accordo al calendario giapponese.\nStoria.\nLa genesi dell'arma fu molto lunga in quanto necessitava dello sviluppo di un'adeguata struttura industriale di supporto. In precedenza, fin dalla guerra Boshin, il moderno Esercito imperiale giapponese si era rifornito di varie armi di importazione, specialmente Chassepot francesi, Snider-Enfield britannici e Spencer statunitensi. Questo accadeva nonostante fossero trascorsi 300 anni dallo sviluppo dei primi fucili nazionali Tanegashima-tepp\u014d (o \"fucili Nanban\"), derivati dagli archibugi a miccia portoghesi.\nL'esperienza in combattimento durante la guerra Boshin evidenzi\u00f2 la necessit\u00e0 di un modello standardizzato. L'Esercito giapponese era rimasto impressionato dalla cartuccia con bossolo metallico del fucile Gras francese. Il fucile monocolpo a otturatore girevole-scorrevole in calibro 11 mm venne sviluppato dal maggiore Murata Tsuneyoshi, un ufficiale di fanteria dell'Esercito imperiale e fu adottato nel tredicesimo anno del periodo Meiji con la denominazione Type 13, entrando in produzione nel 1880.\nModifiche marginali ad alcune componenti, come l'aggiunta di fermi per la baionetta, portarono nel 1885 alla nuova versione Type 18. Nello stesso anno furono sperimentate ulteriori modifiche, in particolari serbatoi integrali tubolari e prismatici. Nel 1889 entr\u00f2 quindi in produzione un modello modificato a ripetizione manuale, con serbatoio tubulare, ricamerato in calibro 8 mm ed utilizzante, primo nella storia militare giapponese, cartucce a polvere infume, denominato Type 22.\nPer i fucili \"Murata\" vennero realizzati tre modelli di baionetta: la Type 13 e la Type 18 erano usate sulle varianti monocolpo, mentre la Type 22 era compaibile con le varianti a ripetizione.\nImpiego.\nIl fucile \"Murata\" era l'arma standard della fanteria dell'Esercito imperiale giapponese durante la prima guerra sino-giapponese (1894-1895) e la ribellione dei Boxer. Tuttavia i militari giapponesi si resero rapidamente conto dei limiti progettuali e tecnici del fucile, anche nella versione evoluta \"Type 22\" e, sulla base delle lezioni apprese in combattimento contro i cinesi, essi decisero di rimpiazzarlo con il fucile Arisaka Type 30, progettato nel 1898 per usare moderne munizioni a polvere infume. L'Arisaka si dimostr\u00f2 un'ottima arma in ogni situazione e su tutti i terreni ma, a causa della produzione insufficiente, durante la guerra russo-giapponese (1904-1905) molte unit\u00e0 di seconda linea erano ancora equipaggiate con i \"Type 22 Murata\""}
{"id": "5907243", "revid": "124298385", "url": "https://it.wikipedia.org/wiki?curid=5907243", "title": "Edward Hulley", "text": "La vita di Hulley \u00e8 poco nota, ma resta l'opera \"Tables showing the values of annuities and assurances upon lives of equal ages\", un saggio comprendente la raccolta e l'analisi delle tavole di Northampton di Richard Price, confrontate con le tavole di William Morgan e del regno di Svezia. Le sue rielaborazioni portano a calcolare nuove tavole con un tasso d'interesse composto del 3%. L'opera \u00e8 divisa in due parti: la prima (tavole I-XXIII) si occupa delle rendite annuali vitalizie da pagare dopo alcuni anni, mentre la seconda (tavole XXIV-XLVIII) elenca i premi di assicurazione a vita intera a seconda delle et\u00e0 di ingresso. Il lavoro fu svolto per la \"Globe Assurance Office\", la compagnia assicurativa a cui partecipava come socio lo stesso Hulley, che fu fondata nel 1808 da Frederick Eden, bisnonno del futuro politico Anthony Eden."}
{"id": "5907247", "revid": "124123", "url": "https://it.wikipedia.org/wiki?curid=5907247", "title": "William Hunt (giurista)", "text": "Dopo una lunga carriera come avvocato, diede alle stampe il libro \"A collection of cases on the annuity act\" nel 1794, raccogliendo molte decisioni giuridiche. Tra queste, il testo completo dell\"'Annuity Act\" promulgato il 31 ottobre 1776 da re Giorgio III. La legge imponeva di rimediare alle frodi verso coloro che chiedevano prestiti in denaro con rateizzazioni a vita. Inoltre la norma prevedeva che tutte le rendite vitalizie fossero registrate se superiore alle 10 sterline annue, annullandole nei casi di minori di ventuno anni. L'autore commenta tutti i provvedimenti citati nel libro. Fu anche autore del \"Law and practice of distresses of replevin by the late Lord Chief Baron Gilbert\"."}
{"id": "5907251", "revid": "287204", "url": "https://it.wikipedia.org/wiki?curid=5907251", "title": "Su cara su sonrisa", "text": "Su cara su sonrisa \u00e8 il secondo album di Al Bano pubblicato in Spagna nel 1973. Come il precedente, \"Si t\u00fa no est\u00e1s...hay amor\", contiene canzoni tratte dagli album precedenti in italiano, tradotte e cantate in spagnolo."}
{"id": "5907255", "revid": "144636", "url": "https://it.wikipedia.org/wiki?curid=5907255", "title": "Jean-Baptiste Juvigny", "text": "Celebre per il suo trattato sull'aritmetica applicata al commercio, pubblic\u00f2 nel 1825 il \"Coup-d'oeil sur les assurances sur la vie des hommes\", in cui approfondisce le assicurazioni sulla vita e le compagnie di assicurazione con premio fisso. In conclusione all'opera l'autore critica fortemente l'attivit\u00e0 della \"Caisse Lafarge\", tontina di Joachim Lafarge, a causa dei pregiudizi popolari contro i vitalizi."}
{"id": "5907256", "revid": "1332049", "url": "https://it.wikipedia.org/wiki?curid=5907256", "title": "Jean Baptiste Juvigny", "text": ""}
{"id": "5907257", "revid": "729019", "url": "https://it.wikipedia.org/wiki?curid=5907257", "title": "Blake e Murphy", "text": "Blake e Murphy \u00e8 stato un tag team di wrestling attivo in WWE ad NXT, composto da Wesley Blake e Buddy Murphy. Il duo ha detenuto una volta l'NXT Tag Team Championship.\nStoria.\nWWE.\n\"NXT\" (2014\u20132016).\nNell'agosto del 2014 Murphy si \u00e8 alleato con Wesley Blake. Nella puntata di \"NXT\" del 14 agosto Blake e Murphy sono stati sconfitti dai Lucha Dragons (Kalisto e Sin Cara) nel primo turno di un torneo per determinare i contendenti n\u00b01 all'NXT Tag Team Championship degli Ascension. Per il resto del 2014, Blake e Murphy hanno affrontato sempre i Lucha Dragons o i Vaudevillains (Aiden English e Simon Gotch). Nella puntata di \"NXT\" del 21 ottobre Blake e Murphy hanno partecipato ad una Battle Royal per determinare i contendenti n\u00b01 ai nuovi NXT Tag Team Champions, i Lucha Dragons, ma sono stati eliminati dagli ex-campioni, gli Ascension (Konnor e Viktor). Nella puntata di \"NXT\" del 21 gennaio 2015 Blake e Murphy hanno sconfitto i Vaudevillains, ottenendo subito un'opportunit\u00e0 titolata contro i Lucha Dragons. Nella puntata di \"NXT\" del 28 gennaio Blake e Murphy hanno sconfitto i Lucha Dragons, conquistando cos\u00ec l'NXT Tag Team Champions (Murphy \u00e8 diventato dunque il primo australiano a vincere un titolo in WWE). L'11 febbraio, a , Blake e Murphy (da quel momento noti semplicemente con i loro cognomi) hanno difeso con successo i titoli contro i Lucha Dragons. In seguito, Blake e Murphy hanno iniziato una faida con Enzo Amore e Colin Cassady; in tale faida c'\u00e8 stato anche il coinvolgimento di Carmella, accompagnatrice di Enzo e Cass e di Alexa Bliss, la quale si \u00e8 alleata con Blake e Murphy per contrastare la rivale. Il 20 maggio, a , Blake e Murphy hanno difeso con successo i titoli contro Enzo e Cass grazie anche alla distrazione di Alexa Bliss. Il 22 agosto, a , Blake e Murphy hanno perso i titoli contro i Vaudevillains dopo 219 giorni di regno. Nella puntata di \"NXT\" del 18 maggio 2016 Blake e Murphy sono stati sconfitti da Austin Aries e Shinsuke Nakamura; nel post match, Murphy e Alexa hanno lasciato solo Blake sul ring. Successivamente, dopo aver perso anche contro i TM-61 (Nick Miller e Shane Thorne), Blake e Murphy si sono ufficialmente separati, con quest'ultimo che ha ufficialmente iniziato la sua carriera in singolo."}
{"id": "5907259", "revid": "348618", "url": "https://it.wikipedia.org/wiki?curid=5907259", "title": "Blake and Murphy", "text": ""}
{"id": "5907274", "revid": "1305772", "url": "https://it.wikipedia.org/wiki?curid=5907274", "title": "Dynamic Duo (videogioco)", "text": "Dynamic Duo \u00e8 un videogioco di avventura dinamica pubblicato nel 1989 per Amstrad CPC, Commodore 64 e ZX Spectrum da Firebird. Il \"duo dinamico\" di cui parla il titolo \u00e8 formato da un nano e la sua anatra (sulla copertina appare come un'anatra robot, ma non ci sono altri riferimenti sulla sua natura), da controllare entrambi anche in giocatore singolo.\nModalit\u00e0 di gioco.\nBisogna esplorare l'enorme Casa della Notte, un ambiente labirintico bidimensionale, formato da diversi piani collegati da passaggi, con visuale di profilo e scorrimento orizzontale. Sparsi per la casa, nascosti dentro scrigni, ci sono i dieci pezzi di una chiave, da recuperare per accedere alla Stanza dei Calcoli e completare l'avventura. La casa \u00e8 infestata da diversi tipi di nemici fantasy che tolgono energia al contatto, tra cui il pi\u00f9 temibile \u00e8 la Morte.\nIn giocatore singolo si controlla un personaggio alla volta, con la possibilit\u00e0 di passare dall'uno all'altro premendo un tasto. Nella modalit\u00e0 a due giocatori si controlla un personaggio a testa, cooperando. In entrambi i casi lo schermo \u00e8 diviso orizzontalmente in tre parti: in alto si ha la visuale sull'anatra robot, al centro la visuale sul nano e in basso si hanno gli indicatori di energia, punteggio e altro. L'anatra si pu\u00f2 anche appollaiare sul cappello del nano, in questo caso il duo appare insieme nella finestra in alto, mentre quella di mezzo passa a mostrare la mappa della casa. La mappa mostra anche le possibili posizioni della Stanza dei Calcoli nelle vicinanze, ma sono tutte false tranne una, e spariscono man mano che si recuperano le parti di chiave.\nMentre il nano cammina, l'anatra pu\u00f2 volare a diverse altezze e diverse velocit\u00e0. Entrambi i personaggi possono sparare orizzontalmente per eliminare i nemici. Quando l'anatra \u00e8 appollaiata \u00e8 il nano a controllare il movimento, ma possono ancora sparare entrambi. Mentre l'anatra ha il vantaggio di potersi muovere molto pi\u00f9 velocemente, il nano \u00e8 l'unico che pu\u00f2 aprire gli scrigni; la prima quindi viene solitamente usata come esploratrice per trovare gli scrigni, per poi mandare il secondo ad aprirli. Solo quando i due sono insieme possono cambiare piano dell'edificio. Si \u00e8 sconfitti se uno dei due personaggi termina l'energia."}
{"id": "5907279", "revid": "767487", "url": "https://it.wikipedia.org/wiki?curid=5907279", "title": "Honor\u00e9 Lacombe de Prezel", "text": "Scrisse nel 1781 il \"Dictionnaire du citoyen\", un dizionario alfabetico in cui organizzava tutte le informazioni sull'economia e il commercio dell'epoca, dall'agricoltura all'industria dei diversi paesi. L'opera, in due volumi, fu tradotta anche in italiano nel 1763 e poi ripubblicata nel 1781."}
{"id": "5907282", "revid": "80154213", "url": "https://it.wikipedia.org/wiki?curid=5907282", "title": "Esporte Interativo", "text": ""}
{"id": "5907287", "revid": "755885", "url": "https://it.wikipedia.org/wiki?curid=5907287", "title": "Noi siamo infinito (album)", "text": "Noi siamo infinito \u00e8 il primo album in studio del cantante italiano Alessio Bernabei, pubblicato l'8 aprile 2016 dalla Warner Music Italy."}
{"id": "5907301", "revid": "31269", "url": "https://it.wikipedia.org/wiki?curid=5907301", "title": "Avventure ad High River", "text": "Avventure ad High River (\"Caitlin's Way\"), in Australia trasmessa con il titolo \"Just a Kid\", \u00e8 una serie televisiva teen drama del 2000.\nDopo tre stagioni prodotte, la rete Nickelodeon ha cancellato la serie dopo un vistoso calo di ascolti.\nTrama.\nCaitlin Seeger \u00e8 una ragazza ribelle che vive per le strade di Philadelphia. Dopo essere stata arrestata, a Caitlin viene data la possibilit\u00e0 di scegliere se andare in un centro di detenzione giovanile o se andare a vivere con la cugina di sua madre in Montana. La ragazza sceglie di andare a vivere con Dori, Jim e Griffen nel loro ranch e sperimenta uno shock culturale."}
{"id": "5907304", "revid": "339392", "url": "https://it.wikipedia.org/wiki?curid=5907304", "title": "L'assistente sociale tutta pepe e tutta sale", "text": ""}
{"id": "5907315", "revid": "938", "url": "https://it.wikipedia.org/wiki?curid=5907315", "title": "Irek Chajdarovi\u010d Zinnurov", "text": ""}
{"id": "5907316", "revid": "1248739", "url": "https://it.wikipedia.org/wiki?curid=5907316", "title": "Azillion", "text": ""}
{"id": "5907317", "revid": "1248739", "url": "https://it.wikipedia.org/wiki?curid=5907317", "title": "Digital Distortion", "text": ""}
{"id": "5907325", "revid": "1240990", "url": "https://it.wikipedia.org/wiki?curid=5907325", "title": "Joos van Ghent", "text": ""}
{"id": "5907351", "revid": "124123", "url": "https://it.wikipedia.org/wiki?curid=5907351", "title": "Stefano Ghirardini", "text": "Biografia.\nAllievo di Giuseppe Gambarini, si dedic\u00f2 soprattutto a scene di genere, imitando il suo maestro, col quale venne spesso confuso fino alla individuazione di un dipinto firmato e datato 1739, ora nella collezione Bargellesi a Ferrara.\nIl nucleo raccolto attorno a quest'opera rivela come il pittore utilizzi invenzioni del Gambarini accostandole in nuove composizioni dove adotta una materia pittorica veloce e brillante."}
{"id": "5907352", "revid": "329581", "url": "https://it.wikipedia.org/wiki?curid=5907352", "title": "Stefano Gherardini", "text": ""}
{"id": "5907385", "revid": "767487", "url": "https://it.wikipedia.org/wiki?curid=5907385", "title": "Televisione in Giappone", "text": "La televisione in Giappone debutt\u00f2 il 1\u00ba febbraio 1953 quando la Nippon H\u014ds\u014d Ky\u014dkai (NHK), la societ\u00e0 concessionaria in esclusiva del servizio pubblico radiotelevisivo, diede il via alle trasmissioni regolari seguita da l\u00ec a poco dalle prime emittenti private commerciali. I primi test di trasmissione furono condotti tuttavia gi\u00e0 nel 1926, mentre il primo segnale sperimentale fu emesso nel 1939. A causa dello scoppio della seconda guerra mondiale questi primi tentativi di trasmissione furono portati avanti tuttavia solo per pochi mesi.\nLa televisione a colori fu introdotta nel 1960 e durante gli anni del boom economico essa rimpiazz\u00f2 la radio come principale fonte di intrattenimento e informazione per i giapponesi. Ancora oggi la televisione rappresenta il mezzo di comunicazione di massa pi\u00f9 seguito, nonostante la prorompente ascesa di Internet.\nOltre alla NHK, finanziata dal pagamento di un canone televisivo annuale, in Giappone vi sono altri cinque importanti network televisivi commerciali, che fanno invece affidamento sulle entrate pubblicitarie: Nippon News Network (NNN), Japan News Network (JNN), Fuji News Network (FNN), All-Nippon News Network (ANN) e TX Network (TXN).\nStoria.\nLa fondazione della Nippon H\u014ds\u014d Ky\u014dkai e le ricerche di Kenjir\u014d Takayanagi.\nA seguito delle prime trasmissioni via radio, divenute realt\u00e0 a partire dalla seconda met\u00e0 degli anni venti del XX secolo, divenne sempre pi\u00f9 urgente la creazione di una istituzione centrale per la gestione dei servizi di radiodiffusione che potesse raggiungere tutto il territorio nazionale. Per volere del Ministero delle comunicazioni le stazioni locali di Tokyo, Osaka e Nagoya furono cos\u00ec fuse nel 1926 in un'unica organizzazione nazionale chiamata Nippon H\u014ds\u014d Ky\u014dkai. Subito dopo la sua istituzione, altre quattro stazioni nacquero in altrettante regioni, ovvero Hokkaid\u014d, T\u014dhoku, Ch\u016bgoku e Ky\u016bsh\u016b, con le prime trasmissioni che presero il via nel novembre del 1928. Nel 1930 la Nippon H\u014ds\u014d Ky\u014dkai fond\u00f2 la Science &amp; Technology Research Laboratories (STRL) con l'obiettivo di sviluppare un apparecchio televisivo sulla scia delle invenzioni di Paul Gottlieb Nipkow e Vladimir Koz'mi\u010d Zvorykin. \nNello stesso periodo anche l'ingegnere Kenjir\u014d Takayanagi volse il proprio interesse agli studi sulla televisione dopo aver preso conoscenza della nuova tecnologia su una rivista francese. Egli svilupp\u00f2 un sistema simile a quello di John Logie Baird, utilizzando il disco di Nipkow per scansionare il soggetto e generare segnali elettrici. Ma a differenza di Baird, Takayanagi comp\u00ec il passo importante di utilizzare un tubo a raggi catodici per visualizzare il segnale ricevuto, riproducendo con successo il carattere \u30a4 nel dicembre 1926. Nel 1928 la sua ricerca fece un ulteriore passo avanti, quando riusc\u00ec a riprodurre l'immagine di una persona con una risoluzione di 40 linee a una velocit\u00e0 di aggiornamento di 14 fotogrammi al secondo. Negli anni trenta Takayanagi e il suo team di ricerca svilupparono un impianto televisivo completamente elettronico facendo ricorso all'uso di una versione riveduta dell'iconoscopio. A ci\u00f2 segu\u00ec l'invenzione di un videoricevitore in grado di riprodurre immagini con una risoluzione di 441 linee a 30 fotogrammi al secondo, a quel tempo il migliore sulla piazza.\nIn Europa nel frattempo venivano condotti i primi test di trasmissione regolare di programmi televisivi, con la Germania pronta a trasmettere in diretta le imminenti olimpiadi di Berlino del 1936. Un anno pi\u00f9 tardi fu deciso che i Giochi successivi si sarebbero tenuti a Tokyo, e la STRL fu posta a capo del progetto televisivo dell'evento. Lo stesso Takayanagi e altri importanti ingegneri dell'epoca presero parte al programma e, nonostante le olimpiadi fossero state ufficialmente cancellate nel luglio del 1938, la ricerca sulla televisione prosegu\u00ec, alimentata dallo zelo di coloro coinvolti nel progetto. Il 13 maggio 1939 un segnale TV sperimentale fu emesso dall'antenna della STRL alla nuova Brodcasting Hall di Uchisaiwaich\u014d, sita a 13\u00a0km di distanza. Questo rappresent\u00f2 il primo esperimento televisivo pubblico condotto attraverso l'uso di onde radio in Giappone.\nL'inizio delle trasmissioni regolari e fine del monopolio NHK.\nGli esperimenti continuarono fino alla fine del decennio. Le attrezzature esistenti vennero migliorate e furono realizzati nuovi sistemi di illuminazione insieme a telecamere pi\u00f9 piccole e leggere per catturare le immagini in movimento. Una variet\u00e0 di produzioni come film, variet\u00e0, show musicali e sceneggiati televisivi (come la commedia familiare \"Y\u016bge-mae\", il primo dorama della storia) videro la luce, ponendo le basi per lo sviluppo dell'industria televisiva ed elettronica nel secondo dopoguerra. Durante il conflitto, tuttavia, la ricerca sulle apparecchiature televisive fu sospesa e le aziende elettrotecniche lasciarono il campo alla produzione di armi, munizioni e altri prodotti per uso bellico. La stessa Nippon H\u014ds\u014d Ky\u014dkai, che fino ad allora aveva mantenuto una certa indipendenza dal governo, con l'aumento del controllo militare sulle istituzioni fin\u00ec per diventare una semplice arma di propaganda dello Stato.\nDopo la guerra le forze di occupazione impartirono precise istruzioni sulla libert\u00e0 di parola e di stampa in Giappone, dettando le regole per giornali ed emittenti. Nel 1950 il sistema radiotelevisivo giapponese fu oggetto di una riforma, che rese la Nippon H\u014ds\u014d Ky\u014dkai una societ\u00e0 indipendente sostenuta dal canone pagato dagli ascoltatori e contemporaneamente apr\u00ec il mercato alle trasmissioni di carattere commerciale. Il 1\u00ba settembre 1951 la prima emittente commerciale, la CBC Radio \"Joar\" di Nagoya, inizi\u00f2 a trasmettere, seguita poco dopo dalla NJB di Osaka. Successivamente numerose altre emittenti ottennero i diritti di trasmissione (tra queste ABC Radio, RKB Radio, KBS Kyoto e Radio Tokyo) e nel 1952 si contavano diciotto radiostazioni private operative. Si entr\u00f2 cos\u00ec in una nuova era, che vedeva da una parte l'emittente pubblica NHK e dall'altra le emittenti commerciali finanziate dalle entrate pubblicitarie. Questo sistema di coesistenza sarebbe proseguito anche dopo l'avvento della televisione, nonostante l'iniziale riluttanza della NHK a rinunciare al proprio monopolio radiotelevisivo.\nNel 1948 la NHK aveva ripreso il proprio programma di ricerca ma da allora non erano stati fatti grandi passi avanti nella effettiva fornitura del servizio al pubblico. Il 26 maggio 1951 la Camera dei rappresentanti richiese al governo l'autorizzazione a far partire finalmente le trasmissioni televisive nel Paese e il 2 ottobre dello stesso anno l'emittente privata Nippon Television (NTV) ottenne la licenza di trasmissione, precedendo di pochi mesi la NHK. Quest'ultima cominci\u00f2 la propria regolare programmazione televisiva il 1\u00ba febbraio 1953, trasmettendo per circa sette ore dalle 2 alle 8:45 della sera; il 28 agosto dello stesso anno anche la Nippon Television, la prima televisione commerciale, divenne operativa. Le due emittenti entrarono immediatamente in competizione proponendo ai telespettatori palinsesti dagli stili e contenuti differenti: se la NHK insisteva su programmi culturalmente elevati adatti alle classi sociali pi\u00f9 alte, la NTV puntava pi\u00f9 decisamente alla massa. Inizialmente l'alto costo dei ricevitori ne fren\u00f2 la diffusione, allorch\u00e9 alla fine di marzo 1954 si contavano solo 17.000 abbonati a fronte di pi\u00f9 di undici milioni di radioascoltatori. Per ovviare a questo problema i televisori vennero installati nei centri delle citt\u00e0, nelle stazioni ferroviarie e nei parchi, attirando un gran numero di persone e contribuendo a diffondere la cultura televisiva nel Paese.\nNell'ultima parte degli anni cinquanta le emittenti commerciali TBS, Fuji TV e TV Asahi andarono ad aggiungersi alla gi\u00e0 presente NTV. Per la fine del 1956 la NHK aveva invece perfezionato la sua rete di diffusione raggiungendo, oltre a Tokyo, Nagoya e Osaka, anche Sapporo e Fukuoka. Nel Kant\u014d, bench\u00e9 ogni emittente commerciale avesse installato le proprie antenne trasmittenti, il governo var\u00f2 la proposta di costruire un'unica grande torre in grado di trasmettere il segnale in tutta la regione. Nel 1958 fu cos\u00ec inaugurata la Tokyo Tower, simbolo del periodo di grande crescita economica che interess\u00f2 il Giappone in quegli anni.\nProprio il benessere economico del secondo dopoguerra e l'abbassamento dei prezzi dei televisori furono tra i fattori determinanti della diffusione a livello nazionale della televisione, che la portarono a diventare in breve tempo uno dei beni materiali di maggior importanza per le famiglie giapponesi insieme al frigorifero e alla lavatrice.\nL'avvento della TV a colori.\nDopo Stati Uniti e Cuba il Giappone fu il terzo paese al mondo a introdurre la televisione a colori. Le prime trasmissioni presero il via il 10 settembre 1960 utilizzando lo standard NTSC, scelto per le sue capacit\u00e0 di rendere disponibile i contenuti a colori anche per i possessori di un televisore in bianco e nero. La programmazione a colori era inizialmente incentrata su film stranieri, eventi sportivi in differita e brevi programmi educativi, a causa dell'inadeguatezza dell'attrezzatura delle stazioni televisive. Nel 1964 le emittenti si adoperarono in modo da trasmettere i Giochi della XVIII Olimpiade che si sarebbero svolti a Tokyo nell'ottobre di quell'anno, affidandosi per la diretta al satellite geostazionario Syncom 3. Quest'ultimo non fu tuttavia il primo satellite ad avere trasmesso un programma televisivo attraverso il Pacifico, in quanto il satellite Relay 1 trasmise il primo programma dagli USA al Giappone nel novembre 1963, in occasione dell'assassinio del presidente Kennedy. \nEventi di tale portata e interesse generale, come anche il matrimonio dell'allora principe ereditario Akihito nel 1959, contribuirono alla rapida popolarizzazione della televisione come nuovo mezzo di comunicazione di massa. Il numero di televisori in bianco e nero venduti super\u00f2 alla fine degli anni cinquanta i 2 milioni. Occorse invece pi\u00f9 tempo per emergere ai nuovi apparecchi ai colori, a causa soprattutto dei prezzi alti, e solo 1.200 pezzi furono venduti nell'anno in cui le trasmissioni a colori ebbero inizio. La domanda crebbe, comunque, appena i prezzi scesero e il volume di produzione aument\u00f2: dalle 4.000 unit\u00e0 del biennio 1962-1963 si pass\u00f2 agli 1,28 milioni del 1967 e agli oltre 6,4 milioni del 1970. Nel novembre 1975 il numero di apparecchi televisivi posseduti dalla la popolazione generale si attestava sui 46 milioni circa, di cui 32 milioni erano televisori a colori.\nNel frattempo si affacci\u00f2 nel panorama televisivo anche l'ultima e la pi\u00f9 piccola delle principali emittenti commerciali giapponesi, TV Tokyo, che cominci\u00f2 nel 1969 come canale dedito a programmi culturali ed istruttivi prima di imporsi successivamente anche nel campo dell'intrattenimento generale, con una particolare attenzione rivolta agli anime.\nL'era della TV satellitare e dell'alta definizione.\nNel 1973 la Commissione per le attivit\u00e0 spaziali lanci\u00f2 il programma sperimentale di trasmissione via satellite affidandone lo sviluppo alla NASDA e la gestione alla NHK. Cinque anni pi\u00f9 tardi fu lanciato il primo satellite giapponese per la trasmissione diretta (DBS), denominato BSE o \"Yuri\", ma i primi test iniziarono solamente nel 1984 mediante il satellite BS-2a. Quest'ultimo a differenza dei suoi predecessori consentiva la ricezione del segnale anche da piccole antenne paraboliche di 40 o 60 centimetri di diametro, adatte all'uso domestico.\nNel 1989 la NHK diede finalmente inizio alle trasmissioni via satellite, lanciando contemporaneamente in via sperimentale anche la nuova tecnologia dell'HDTV. In Giappone la ricerca sull'alta definizione aveva avuto inizio negli anni sessanta, quando Takashi Fujio, direttore della STRL, ritenne che la tecnologia televisiva, ancorch\u00e9 analogica, avesse raggiunto sufficiente maturit\u00e0 per passare dal tradizionale \"piccolo schermo\" al grande schermo cinematografico. Il team di Fujio convenne che, sia tecnicamente che economicamente, la tecnologia dell'HDTV fosse pi\u00f9 facilmente applicabile alle trasmissioni dirette via satellite, tenendo conto anche di come la TV via cavo fosse scarsamente sviluppata in Giappone rispetto a quanto non fosse, per esempio, negli Stati Uniti. Negli anni ottanta la NHK mise cos\u00ec a punto il sistema Hi-Vision analogico a 1125 linee, 60 fotogrammi al secondo e un iniziale rapporto d'aspetto di (successivamente portato a ), irradiando le prime trasmissioni analogiche in alta definizione via satellite attraverso il sistema di compressione MUSE. Occorsero tuttavia diversi anni prima che tale tecnologia venisse adottata a livello globale, principalmente a causa dell'incompatibilit\u00e0 con gli standard utilizzati negli Stati Uniti e in Europa.\nNegli anni ottanta la diffusione su vasta scala degli apparecchi televisivi, divenuti ormai oggetti universali delle abitazioni giapponesi, inizi\u00f2 a ad avere un certo impatto anche a livello sociale, contribuendo ad allentare i legami familiari e rendendo di conseguenza i membri della famiglia pi\u00f9 indipendenti l'uno dall'altro. Ci\u00f2 and\u00f2 a influire anche sul palinsesto televisivo, da cui in pochi anni scomparvero i programmi generalisti ideati per intrattenere tutta la famiglia, sostituiti da programmi specifici in base alla fascia d'et\u00e0, oltre ai programmi pensati per un pubblico maturo in seconda serata.\nNel 1991 nacque la prima pay TV privata satellitare, WOWOW, specializzata nella messa in onda di film, spettacoli e sport. Nel 2000 iniziarono le trasmissioni in formato digitale e diverse altre emittenti fecero il loro ingresso nel mercato del satellite. SKY PerfectTV! nacque nel maggio del 1998 dalla fusione di PerfecTV e JSkyB, mentre la filiale giapponese di DirecTV inizi\u00f2 a trasmettere nel dicembre 1997. Con il ritiro dal mercato di quest'ultima nel marzo del 2000, SKY PerfectTV! emerse come una delle maggiori piattaforme pay TV in Giappone, in competizione con la stessa WOWOW, con la TV via cavo e con il servizio IPTV di Hikari TV.\nLa transizione al digitale e l'ascesa di Internet.\nEssendo il vecchio sistema MUSE non compatibile con i nuovi standard digitali, il Giappone svilupp\u00f2 negli anni duemila per il digitale terrestre lo standard ISDB-T, successivamente adottato anche da altri paesi in Asia e in Sud America. I primi test di trasmissione tramite questo standard di nuova generazione iniziarono nel 2003 nelle aree metropolitane di Tokyo, Osaka e Nagoya. Nel 2006 venne lanciata la funzione 1seg, un servizio molto popolare che permetteva agli utenti di guardare la TV sul cellulare via digitale terrestre.\nDal 2010 al 2011 avvenne la transizione alla televisione digitale attraverso lo switch-off, ovvero lo spegnimento progressivo su base regionale della televisione analogica terrestre. La transizione si concluse nella maggior parte del Paese il 24 luglio 2011, ad eccezione delle prefetture di Iwate, Miyagi e Fukushima, il cui passaggio fu posticipato all'anno seguente a causa del terremoto del T\u014dhoku. La transizione non fu comunque esente da problematicit\u00e0: i 333 m della Tokyo Tower risultarono infatti insufficienti per coprire adeguatamente l'area del Kant\u014d con il segnale digitale terrestre. Per questo motivo venne costruita un'altra torre di 634 m di altezza, la Tokyo Sky Tree, inaugurata nel 2012 nell'area di Sumida.\nLa totale digitalizzazione della televisione in Giappone modific\u00f2 radicalmente il modello di radiodiffusione tradizionale, portando le principali emittenti private, piattaforme satellitari e compagnie di telecomunicazioni a offrire i propri programmi tramite servizi a pagamento su Internet. Gi\u00e0 nel 2008 la NHK aveva inaugurato il servizio a pagamento NHK On Demand per la visualizzazione on-line di programmi precedentemente trasmessi sulla TV terrestre. Nel gennaio 2014 la Nippon Television lanci\u00f2 un servizio gratuito che consentiva agli spettatori di guardare i programmi on-line anche una settimana dopo la data di messa in onda originaria. La TBS segu\u00ec l'esempio con il lancio di un servizio simile nel mese di ottobre 2014. Nel 2015, per contrastare l'entrata nel mercato giapponese di Netflix e di Amazon Video, le principali emittenti commerciali con sede a Tokyo strinsero un accordo lanciando congiuntamente il sito gratuito TVer.\nNel settore della IPTV i maggiori provider giapponesi offrivano ai propri clienti la possibilit\u00e0 di usufruire dei servizi legati alla TV via Internet fin dai primi anni duemila, ma fu grazie al lancio del portale acTVila nel 2007 da parte di un consorzio formato da Sony, Panasonic, Sharp, Toshiba e Hitachi che il Giappone entr\u00f2 prorompentemente nel mercato della TV via Internet.\nLa diffusione su larga scala di Internet ha portato alla formazione di un gap generazionale che vede i pi\u00f9 anziani passare maggior tempo davanti a un televisore rispetto ai pi\u00f9 giovani, i quali trascorrono pi\u00f9 tempo online piuttosto che con qualsiasi altro tipo di media. Soprattutto tra gli adolescenti riscuotono grande successo servizi di video sharing o video on demand come Niconico, Yahoo! Douga e GyaO.\nLa televisione in Giappone rimane comunque il mezzo di comunicazione di massa pi\u00f9 seguito (nel 2005 il 90% della popolazione giapponese vedeva la televisione ogni giorno per almeno tre ore e mezzo), davanti ai quotidiani (86%), ai cellulari (73%) e a Internet (27%).\nStruttura della televisione in Giappone.\nTelevisione terrestre.\nIl sistema televisivo giapponese \u00e8 un sistema misto pubblico-privato. La NHK rappresenta il soggetto che gestisce il servizio pubblico radiotelevisivo e dipende da un consiglio di amministrazione indicato dal primo ministro con il consenso di entrambe le camere. Tutte le famiglie giapponesi che dispongono di almeno un televisore devono pagare una quota di canone annuale utilizzata per finanziare la NHK. La quota varia dai 15.000 ai 28.000 yen circa, a seconda del metodo e della tempistica di pagamento o se la persona sottoscrive un abbonamento per sola televisione terrestre o anche per le trasmissioni satellitari. La NHK gestisce due emittenti terrestri nazionali, NHK General TV e NHK Educational TV, il primo di carattere generalista e il secondo specializzato in programmi di natura educativa e culturale.\nIl settore privato consiste di cinque network televisivi commerciali nazionali, ciascuno dei quali opera come cooperativa guidata da una con sede a Tokyo: Nippon Television per Nippon News Network, Tokyo Broadcasting System per Japan News Network, Fuji Television per Fuji News Network, TV Asahi per All-Nippon News Network e TV Tokyo per TX Network. Le stazioni principali producono la maggior parte dei programmi televisivi che poi vengono distribuiti a livello nazionale attraverso i network e trasmessi dalle varie emittenti locali affiliate.\nCiascuna delle emittenti locali \u00e8 responsabile della fornitura del servizio nella propria prefettura, ad eccezione delle aree metropolitane di Tokyo, Osaka e Nagoya dove alle emittenti \u00e8 consentito servire pi\u00f9 di una prefettura alla volta. Le emittenti locali possono produrre anche dei propri programmi originali, che per\u00f2 vengono trasmessi solamente a livello locale. Le emittenti delle aree di Osaka e Nagoya sono dette , in quanto anch'esse inviano saltuariamente i propri programmi alle stazioni principali di Tokyo o alle altre emittenti locali.\nI network privati giapponesi sono affiliati ciascuno a uno dei maggiori quotidiani nazionali: \"Yomiuri Shinbun\", \"Mainichi Shinbun\", \"Sankei Shinbun\", \"Asahi Shinbun\" e \"Nihon Keizai Shinbun\". Questo inevitabilmente va a influire sulla programmazione delle emittenti, a seconda dell'ideologia politica dei quotidiani.\nUn'altra decina di stazioni televisive, principalmente distribuite nelle zone limitrofe delle aree metropolitane di Tokyo e Osaka, fanno parte dell'Associazione giapponese delle emittenti televisive indipendenti (JAITS) e non sono dunque affiliate a nessuno dei cinque network principali.\nTelevisione satellitare, via cavo e IPTV.\nLa TV a pagamento in Giappone non gode di particolare popolarit\u00e0 se confrontata alla TV terrestre, a causa della forte presenza di quest'ultima e la sua capacit\u00e0 di offrire una vasta gamma di programmi senza la necessit\u00e0 di abbonamenti aggiuntivi.\nLa televisione satellitare \u00e8 disponibile in due formati: BS e CS. Il primo utilizza satelliti per la trasmissione diretta e include sia canali free to air, gestiti dalla NHK o dalle principali emittenti commerciali, sia canali a pagamento, offerti da piattaforme multicanale come WOWOW. Il secondo si avvale invece delle normale rete satellitare per telecomunicazioni e include una vasta variet\u00e0 di canali a pagamento disponibili previo abbonamento alla piattaforma SKY PerfectTV!.\nLa televisione via cavo fu introdotta in Giappone nel 1955 come semplice alternativa per le zone rurali non coperte dal segnale terrestre. Nelle aree urbane inizi\u00f2 a diffondersi alla fine degli anni ottanta, a cominciare da Tokyo, dove la prima stazione televisiva via cavo inizi\u00f2 a trasmettere nel 1987. Al 2012 le famiglie con accesso alla TV via cavo erano 28 milioni, di cui 8 milioni abbonate a una qualche piattaforma pay TV.\nTra le pay TV con il maggior numero di abbonati figurano l'operatore di TV via cavo (circa 4 milioni di abbonati nel 2019) e le piattaforme satellitari SKY Perfect TV! (3.482.326 nel 2016) e WOWOW (2.915.222 nel 2018). Hikari TV \u00e8 invece il servizio IPTV pi\u00f9 popolare in Giappone, con circa 3 milioni di abbonati nel 2017.\nCaratteristiche della televisione in Giappone.\nProgrammazione.\nBench\u00e9 i programmi varino da emittente a emittente, \u00e8 possibile comunque fare delle generalizzazioni. Le prime ore del mattino sono dedicate solitamente ai programmi d'informazione, i cosiddetti , trasmissioni a met\u00e0 tra talk show e rotocalco televisivo dove un gruppo di ospiti discute di una vasta gamma di argomenti d'attualit\u00e0. In tarda mattinata e nelle prime ore del pomeriggio questi vengono sostituiti da programmi che hanno come target un pubblico prettamente femminile. A met\u00e0 pomeriggio la maggior parte delle emittenti trasmette programmi d'informazione, notiziari e repliche di dorama, le fiction giapponesi; altre dedicano spazio a show per bambini e anime. La fascia oraria che va dalle sette alle nove o alle dieci di sera corrisponde al cosiddetto , il periodo in cui le emittenti trasmettono i loro programmi pi\u00f9 popolari e che attira il maggior numero di telespettatori. Nella fascia oraria successiva vanno in onda dorama, film e programmi dedicati a un pubblico pi\u00f9 maturo.\nI dorama, gli anime e i programmi di variet\u00e0 sono generalmente prodotti e trasmessi rispettando un determinato palinsesto e per questo suddivisi in , un periodo di tre mesi, analogo al concetto di \"stagione\" presente in altri paesi, durante il quale vengono trasmessi tredici episodi a cadenza settimanale. Dorama e anime godono di notevole popolarit\u00e0 anche al di fuori del Giappone: alcune emittenti come Fuji TV e TBS sono note per i dorama che esse producono, mentre TV Tokyo \u00e8 solita dedicare gran parte della sua programmazione agli anime. Uno dei dorama di maggior successo della storia \u00e8 \"Oshin\", mentre \"Sazae-san\" \u00e8 una delle serie animate giapponesi pi\u00f9 longeve e seguite.\nPeculiarit\u00e0 degli show televisivi giapponesi.\nLa maggior parte dei contenuti offerti dalla televisione giapponese viene presentata in forma di \"infotainment\", a prescindere dal genere (variet\u00e0, talk show, quiz show, ecc.) e dai temi trattati. Gli show sono spesso strutturati in segmenti che coinvolgono un gruppo di generalmente radunato in una parte dello studio , che discute del contenuto informativo interpretandolo in maniera leggera e divertente. Quest'ultimo viene solitamente presentato in forma di filmati preregistrati, mentre i \"tarento\" commentano, fanno domande o vengono esortati a esprimere un'opinione su quello che stanno vedendo. Durante i filmati una piccola finestra in un angolo dello schermo mostra la reazione della celebrit\u00e0 in studio, fornendo un segnale visivo al pubblico su come interpretare emotivamente il contenuto; ci\u00f2 contribuisce a creare un senso di empatia tra personaggio famoso e telespettatore. Per le emittenti \u00e8 molto importante mantenere costante l'attenzione del pubblico, e a tale scopo i programmi sono soliti enfatizzare le parole e i commenti degli ospiti e dei presentatori attraverso l'uso frequente di sottotitoli, i quali cambiano dimensione, colore e aspetto a seconda del tono usato. Questa pratica, introdotta nei variet\u00e0 a cavallo degli anni ottanta e novanta, ha lo scopo di rendere la trasmissione pi\u00f9 divertente e facile da capire.\nTutte le emittenti devono rispettare la legge sulle trasmissioni radiotelevisive del 1950 e garantire una certa qualit\u00e0 dei programmi, bench\u00e9 alcune reti commerciali abbiano subito negli anni critiche per la volgarit\u00e0 dei loro show. I variet\u00e0, onnipresenti nei palinsesti e molto seguiti, sono soliti dare grande spazio ai \"tarento\" e soprattutto ai , i quali ricorrono sovente a un umorismo di genere slapstick, fatto di gag, brevi scenette, , , ; la satira, invece, \u00e8 praticamente assente. I comici in Giappone lavorano generalmente in , esibendosi nella tradizionale forma di commedia del , in cui un fa il paio con un . Alcuni di essi, come per esempio Hitoshi Matsumoto e Masatoshi Hamada dei Downtown o Takashi Okamura e Hiroshi Yabe dei Ninety-nine, grazie alla loro popolarit\u00e0, hanno saputo rilanciare la propria carriera come conduttori di show televisivi e radiofonici o addirittura come cantanti; altri, come Takeshi Kitano, hanno intrapreso percorsi artistici differenti, con excursus nel mondo del cinema.\nGli show incentrati sul cibo sono molto diffusi e sono molti i programmi che presentano almeno una parte in cui dei \"tarento\" si recano in una localit\u00e0 turistica, mangiano nei migliori ristoranti, visitano le migliori attrazioni del posto e si fermano a fare shopping per le vie della citt\u00e0. Secondo alcuni critici ci\u00f2 \u00e8 dovuto alla natura fortemente consumistica della televisione in Giappone.\nI telegiornali e i programmi di informazione trattano in maniera abbastanza esaustiva gli sviluppi politici, economici e sociali del Paese e del resto del mondo, con la NHK che si impegna a fornire una copertura generalmente equilibrata degli avvenimenti. A differenza dei loro omologhi negli Stati Uniti, tuttavia, gli annunciatori giapponesi della NHK e delle altre emittenti commerciali di solito si limitano alla descrizione degli eventi senza offrire opinioni o analisi personali al riguardo.\nL'industria dello spettacolo in Giappone.\nIl \u00e8 fortemente incentrato sulla figura dei \"tarento\", i quali ovviano la necessit\u00e0 della presenza in TV delle persone comuni, che essi stessi rappresentano. Nonostante i tanti generi presenti all'interno dei palinsesti delle emittenti, i reality con protagonista la gente comune sono poco diffusi, in quanto le stesse peculiarit\u00e0 che caratterizzano la TV della realt\u00e0 possono essere trovate nella normale programmazione televisiva giapponese e nel suo starsystem.\nLe rivestono un'importanza capitale all'interno del sistema mediatico nipponico, rappresentando e curando gli interessi dei propri assistiti oltre ad occuparsi, nel caso di idol e giovani cantanti enka, della fase di produzione, promozione e creazione da zero del personaggio mediatico associato all'artista. Tra le pi\u00f9 importanti e influenti agenzie vi sono Johnny &amp; Associates, Yoshimoto K\u014dgy\u014d, Horipro, Watanabe Production, Tanabe Agency, Up Front Agency, Sun Music e Amuse. Anche le etichette discografiche Sony Music e Avex posseggono filiali o dipartimenti specializzati nella gestione e nella produzione dei propri affiliati."}
{"id": "5907386", "revid": "1305772", "url": "https://it.wikipedia.org/wiki?curid=5907386", "title": "Salutati", "text": ""}
{"id": "5907387", "revid": "287204", "url": "https://it.wikipedia.org/wiki?curid=5907387", "title": "Anthony Ashley-Cooper, IV conte di Shaftesbury", "text": "Eredit\u00e0 di famiglia.\nIl padre di Shaftesbury, Anthony Ashley-Cooper, III conte di Shaftesbury, era morto nel febbraio del 1713\nlasciandolo orfano in tenera et\u00e0 ma anche erede dei titoli e delle propriet\u00e0 della famiglia. Egli crebbe studiando i risultati conseguiti dal padre e dal bisnonno e venerando la storia della sua famiglia. Nel 1732 pubblic\u00f2 una nuova edizione del pi\u00f9 importante lavoro del padre, \"Caratteristiche degli uomini, maniere, opinioni, tempi\", anche conosciuto come \"Le caratteristiche di Shaftesbury\". Il libro \u00e8 stato tra i pi\u00f9 influenti dell'illuminismo britannico; lo storico Benjamin Rand ha descritto il III conte come \"il pi\u00f9 grande Stoico dei tempi moderni\".\nShaftesbury aveva anche commissionato una biografia del bisnonno e assunse Benjamin Martyn per questo suo progetto. Divenne molto amico di Martyn, Segretario dei Fondatori per l'istituzione della Colonia della Georgia in America, quando divenne egli stesso membro di tale organizzazione in occasione della prima riunione annuale nel 1733.\nGarante per la Georgia.\nShaftesbury fu eletto fra i Garanti per l'istituzione della colonia della Georgia in America nel 1733, meno di un anno dopo che il gruppo era stato creato con regio decreto. Alla luce della tradizione intellettuale della sua famiglia, egli potrebbe essere stato tra quei Garanti che, seguendo James Oglethorpe, avevano visto la colonia della Georgia come un potenziale modello di societ\u00e0 cos\u00ec come uno stato che aveva affrontato in modo pratico diversi obiettivi (si veda il Piano Oglethorpe).&lt;br&gt;\nNel 1750, tuttavia, Shaftesbury sostitu\u00ec Oglethorpe ponendosi come energica guida tra i Fondatori, orientando il governatore della colonia verso una direzione pi\u00f9 convenzionale e preparandola a diventare una colonia reale nel 1752.\nOnorificenze.\nShaftesbury fu eletto Fellow of the Royal Society nel 1754 e fu fatto Privy Counsellor nel 1761.\nNote.\n "}
{"id": "5907389", "revid": "1305772", "url": "https://it.wikipedia.org/wiki?curid=5907389", "title": "Stignano (disambigua)", "text": ""}
{"id": "5907390", "revid": "838137", "url": "https://it.wikipedia.org/wiki?curid=5907390", "title": "Stignano (Buggiano)", "text": ""}
{"id": "5907404", "revid": "22475", "url": "https://it.wikipedia.org/wiki?curid=5907404", "title": "Salvataggio interno", "text": "Il salvataggio interno o dall'interno, in inglese bail-in, \u00e8 una modalit\u00e0 di risoluzione di una crisi bancaria tramite l'esclusivo e diretto coinvolgimento dei suoi azionisti, obbligazionisti, correntisti.\nNormativa europea.\nLa direttiva 2014/59/UE, in vigore dal 1\u00ba gennaio 2016, riforma le procedure attivabili dalle autorit\u00e0 di risoluzione nelle crisi bancarie.\nTra i principi base di questa nuova disciplina c'\u00e8 la possibilit\u00e0, in alternativa al salvataggio interno, di cedere beni e rapporti giuridici ad un soggetto terzo (come una bridge-bank o una bad bank che raccoglie solo una parte dei beni per amministrarli e massimizzarne il valore di lungo periodo), l'ordine gerarchico di chi \u00e8 chiamato a sopportare le perdite (\"bail-in\"), il principio per cui nessun azionista e creditore deve sopportare perdite maggiori di quelle che subirebbe se ci fosse una liquidazione coatta amministrativa: \u00e8 il principio del \"no creditor worse off\".\nNon possono essere toccati da prelievo forzoso i depositi fino a 100.000 euro, esclusi dal salvataggio interno, che invece rimangono tutelati dai fondi interbancari degli Stati membri.\nNon sono poi ovviamente toccati i patrimoni dei clienti (come azioni, obbligazioni, titoli di fondi) che la banca ha in gestione o in amministrazione. La direttiva introduce la riduzione o la conversione in azione degli strumenti di capitale (il cosiddetto \"write-down\"). La responsabilit\u00e0 grava sui soli soggetti aventi rapporti diretti con l'ente, evitando il coinvolgimento dei contribuenti, i cui fondi non saranno pi\u00f9 impiegati per colmare i buchi degli istituti privati; lo stato interverr\u00e0 solo in extremis (art. 56) se \u00e8 messa in pericolo la stabilit\u00e0 finanziaria o l'interesse pubblico, e mai con finanziamenti a fondo perduto: gli strumenti di sostegno pubblico al capitale sono la partecipazione al capitale sociale (art. 57) e la propriet\u00e0 pubblica temporanea (art. 58).\nIl coinvolgimento della clientela nel risanamento bancario interno parte da coloro che detengono azioni e strumenti di capitale, seguiti dai soggetti in possesso di titoli subordinati e obbligazioni, creditori subordinati, creditori chirografari e correntisti per somme superiori ai 100.000 euro.\nLe autorit\u00e0 di risoluzione esercitano i poteri di svalutazione e di conversione in relazione a una passivit\u00e0 risultante da un derivato solo al momento della liquidazione dei derivati o successivamente ad essa (art. 49). Alla risoluzione si affiancher\u00e0 un piano di riorganizzazione aziendale, che dar\u00e0 modo all'istituto in crisi di proseguire in futuro con la propria attivit\u00e0 (art. 51).\nLa nascita del salvataggio interno.\nLa prima proposta di salvataggio interno delle banche in dissesto \u00e8 di Paul Calello e Wilson Ervin, rispettivamente ex presidente dell\u2019Investment Banking e Vice presidente del Credit Suisse, in un articolo pubblicato il 28 gennaio 2010 su \"The Economist\" dal titolo \"From bail-out to bail-in\". Nel testo i due autori spiegano come nelle crisi del 2008 i funzionari si erano trovati a dover scegliere tra un salvataggio esterno (bail out), a spese sostanzialmente di tutti i contribuenti, o un collasso finanziario sistemico. La terza opzione, per\u00f2, la si poteva trovare in un meccanismo di salvataggio interno (bail in) che avrebbe consentito alle autorit\u00e0 preposte di imporre alle banche in crisi la ricapitalizzazione dall\u2019interno, sfruttando il capitale privato e non quello pubblico. Questo processo avrebbe garantito, inoltre, i servizi essenziali degli istituti di credito durante il periodo di ristrutturazione.\nSempre Wilson Erwin, in un\u2019intervista per \"International Financial Law Review\", racconta come dall\u2019esperienza del fallimento della Lehman Brothers sia nata l\u2019idea di salvataggio interno. Dopo il clamoroso tracollo della societ\u00e0 finanziaria americana, considerato la pi\u00f9 grande bancarotta della storia degli Stati Uniti, Ervin capisce che \u00e8 di cruciale necessit\u00e0 prevenire altri disastri simili, che danneggiano principalmente i contribuenti. Cos\u00ec, insieme ad altri colleghi del Credit Suisse, elabora quello che diverr\u00e0 il meccanismo del salvataggio interno. L\u2019economista afferma che l\u2019idea inizialmente fu accolta con scetticismo, ma poi, analizzata in tutti i suoi aspetti da un team di esperti, \u00e8 diventata un progetto concreto, rafforzata dalla pubblicazione dell\u2019articolo, scritto insieme a Paul Calello su \"The Economist\". Oggi, secondo Ervin, negli Stati Uniti ci sono gli strumenti per intervenire in caso di problemi per una grande banca. In Europa, conclude, la situazione \u00e8 di maggiore complessit\u00e0 ma si sta procedendo per la giusta via grazie all\u2019introduzione della direttiva 2014/59/UE, BRRD (Bank Recovery and Resolution Directive).\nCasi di applicazione.\nL'austriaco HETA ASSET RESOLUTION AG \u00e8 il primo istituto di credito in Europa al quale viene applicata la direttiva sul salvataggio interno.\nLa \"Finanzmarktaufsicht\" (FMA, l'Autorit\u00e0 per il Mercato finanziario Austriaco) in base alla legge di risoluzione delle crisi bancarie (\"BaSAG - Bundesgesetz \u00fcber die Sanierung und Abwicklung von Banken\") ha pubblicato il piano di commissariamento per HETA, che si dovrebbe concludere entro il 2020. Le misure pi\u00f9 importanti sono:\nOpinioni a confronto.\nIn Europa il meccanismo del salvataggio interno ha sollevato opinioni contrastanti. Margrethe Vestager, politica danese commissaria alla concorrenza dell\u2019Unione Europea, ha difeso le regole imposte dalla direttiva BRRD. In un\u2019intervista rilasciata a Giovanni Floris, Vestager afferma che tutti gli Stati membri hanno deciso le regole e la stragrande maggioranza del Parlamento europeo si \u00e8 dichiarata favorevole. Per la Vestager, inoltre, il salvataggio interno va senza dubbio a favore del contribuente. Anche Benoit Coeur\u00e9, membro del Comitato Esecutivo della BCE, considera il salvataggio interno necessario per mantenere l\u2019unit\u00e0 bancaria in Europa e per evitare un\u2019invadenza eccessiva delle autorit\u00e0 di vigilanza bancaria. Il presidente della Banca Centrale Europea, Mario Draghi, ritiene importante rispettare con coerenza le norme del bail in, continuando comunque a mantenere alta la fiducia nella sicurezza dei depositi in tutti i paesi con l\u2019euro.\nIn Italia molti tra politici e addetti ai lavori si sono opposti alle nuove norme introdotte dall\u2019UE in materia di salvataggio banche. Antonio Patuelli, presidente dell\u2019ABI (Associazione Bancaria Italiana), Ignazio Visco, governatore della Banca d\u2019Italia, Pier Carlo Padoan, ministro dell\u2019Economia e delle Finanze, hanno espresso la loro contrariet\u00e0 al salvataggio interno, confermando l\u2019importanza e la necessit\u00e0 dell\u2019intervento pubblico. La disputa si era accesa anche in Parlamento europeo, tra l\u2019allora premier italiano Matteo Renzi e la cancelliera tedesca Angela Merkel. La Merkel si era mostrata ferma e inamovibile sull\u2019argomento, dichiarando che le regole non possono essere ridiscusse ogni due anni. Renzi aveva risposto alle accuse sottolineando come la Germania, prima della direttiva, aveva salvato i propri istituti di credito con 247 miliardi di euro, cosa che i presidenti Berlusconi, Monti e Letta non avevano fatto quando si poteva.\nAnche il Movimento 5 Stelle si \u00e8 detto contrario: il vicepresidente della Camera, Luigi di Maio, ha esposto le sue preoccupazioni al \"Financial Times\". Intervistato dal quotidiano finanziario ha specificato che il salvataggio interno delle banche in crisi potrebbe essere il colpo finale per i risparmiatori italiani."}
{"id": "5907405", "revid": "1318658", "url": "https://it.wikipedia.org/wiki?curid=5907405", "title": "Chehel Sotoun", "text": "Chehel Sotoun (oppure Chihil Sutun o Chehel Sotoon; in , letteralmente \"Quaranta Colonne\") \u00e8 un padiglione persiano nel mezzo di un parco, in fondo a una lunga piscina, a Isfahan. \nIl palazzo Chehel Sotoun \u00e8 tra i 9 Giardini iraniani che sono registrati come uno dei 17 siti UNESCO patrimonio dell'Iran sotto il nome di giardino persiano.\nDenominazione.\nIl nome, che significa \"Quaranta Colonne\" in persiano, \u00e8 stato ispirato dalle colonne di legno sottili che sostengono il padiglione d'ingresso e, quando si riflette nelle acque della fontana, si dice che sembrino essere quaranta.\nStoria.\nL'esistenza dell'edificio \u00e8 documentata sin dal 1614, tuttavia un'iscrizione parla della fine dei lavori di costruzione nel 1647, sotto lo Shah Abbas II, che lo utilizzava per il suo divertimento e i ricevimenti. In questo palazzo, Shah Abbas II e i suoi successori avrebbero ricevuto dignitari e ambasciatori, sia sulla terrazza che in uno dei saloni signorili. L'edificio venne poi ricostruito a causa di un incendio scoppiato nel 1706.\nDurante l'invasione afgana nel XVIII secolo gli affreschi dell'edificio vengono ricoperti di calce come segno di disapprovazione per lo sfarzo della corte, essi tuttavia si sono ben preservati.\nL'architettura.\nIl padiglione \u00e8 costruito secondo lo stile \"talar\" (il portico colonnato) di epoca achemenide. Esso \u00e8 composto da un ingresso coperto da colonne scanalate e un soffitto a cassettoni con decori e intarsi.\nIl Grande Salone o Sala del Trono \u00e8 una sala decorata da affreschi e dipinti su ceramica. La parte superiore \u00e8 decorata da affreschi di soggetto storico di grandi dimensioni e raffigurano la vita di corte in epoca Safavide nonch\u00e9 alcune grandi battaglie. I due affreschi centrali sono del periodo qagiaro, mentre gli altri quattro sono originali.\nGli affreschi.\nSopra la porta di ingresso sono raffigurati gli eserciti dello sci\u00e0 Ismail I nella battaglia di Taher-Abad del 1510 venne sconfitto e ucciso il re uzbeko. Una pittura pi\u00f9 recente descrive la vittoria di Nadir Shah contro l'esercito indiano del sultano Mohmud (in groppa ad un elefante) a Karnal nel 1739. Abbas II riceve Nadir Khan, sovrano dei Turkestan, in compagnia di musici e danzatrici. Nella parete di fronte all'ingresso troviamo lo Sci\u00e0 Abbas I presiede un banchetto reale. La famigerata battaglia di Cialdiran dello sci\u00e0 Ismail I contro i giannizzeri del sultano ottomano Selim I, l'accoglienza dello sci\u00e0 Tahmasp all'imperatore Moghul Humayun rifugiatosi in Iran nel 1543. Ci sono anche meno raffigurazioni storiche ma ancora pi\u00f9 estetiche in stile tradizionale, miniature che celebrano la gioia della vita e dell'amore. Molti dei pannelli di ceramica sono stati dispersi e sono ora in possesso di importanti musei in Occidente."}
{"id": "5907415", "revid": "80158386", "url": "https://it.wikipedia.org/wiki?curid=5907415", "title": "Valle di Huallaga", "text": ""}
{"id": "5907416", "revid": "767487", "url": "https://it.wikipedia.org/wiki?curid=5907416", "title": "Giancarlo Giomarelli", "text": "Biografia.\nGiancarlo Giomarelli inizia la sua attivit\u00e0 musicale negli anni sessanta, quando suona la chitarra in gruppi \u201cspalla\u201d di artisti celebri che si esibiscono nella capitale, tra i quali Peppino di Capri, Fred Bongusto e Don Marino Barreto.\nNel 1975 si iscrive alla SIAE come paroliere. Nell'Archivio SIAE risultano a lui riconosciute oltre un'ottantina di canzoni, tra le quali un paio di sigle di cartoni animati giapponesi. Collabora infatti alla fine degli anni settanta con i Superobots di Douglas Meakin.\nA met\u00e0 anni settanta \u00e8 attivo in pi\u00f9 progetti. Primo tra tutti il suo gruppo I Beati Paoli, con i quali incide il 45 giri \"Santa Monica\" per l'etichetta GEB. Nel 1976 con I Robots incide poi il singolo \"Tab\u00f9 Tub\u00e0\" per la EMI.\nMa \u00e8, sempre nel 1976, con il progetto Andrea e Nicole che Giancarlo Giomarelli ottiene il suo pi\u00f9 importante successo: il singolo erotico \"La prima volta\", canzone sul genere di \"Je t'aime... moi non plus\", in cui viene messo in scena il rapporto sessuale tra due giovani. Al singolo segue un album, \"Storia della prima volta\", concept che racconta l'incontro tra i due protagonisti che li porta ad amarsi. Il progetto prosegue l'anno successivo con il singolo \"La confessione\" di Mariangela R. e quindi con il 7\" \"Niente...\", il cui retro, \"Buonanotte amore...\", doveva essere portato dalla coppia al Festival di Sanremo. Ma, il duo decide di rinunciare e il brano appare solamente sul vinile.\nSuccessivamente Giancarlo Giomarelli continua a scrivere canzoni, collaborando negli ultimi anni con Ana Bettz e con il gruppo Gospel di Chicago.\nGiancarlo Giomarelli \u00e8 scomparso il 24 gennaio 2015 ed \u00e8 sepolto al Cimitero del Laurentino di Roma."}
{"id": "5907418", "revid": "47767", "url": "https://it.wikipedia.org/wiki?curid=5907418", "title": "Tuatha de Danann", "text": ""}
{"id": "5907422", "revid": "767487", "url": "https://it.wikipedia.org/wiki?curid=5907422", "title": "Cavo (gruppo musicale)", "text": "I Cavo sono un gruppo hard rock statunitense, originario di St. Louis (Missouri) e attivo dal 2001."}
{"id": "5907428", "revid": "51032", "url": "https://it.wikipedia.org/wiki?curid=5907428", "title": "Gambero mantide", "text": ""}
{"id": "5907430", "revid": "965985", "url": "https://it.wikipedia.org/wiki?curid=5907430", "title": "Watch My Mouth", "text": "Watch My Mouth \u00e8 il secondo album in studio del rapper statunitense Cazwell, pubblicato nel 2009.\nTracce.\nBonus tracks"}
{"id": "5907438", "revid": "1543377", "url": "https://it.wikipedia.org/wiki?curid=5907438", "title": "Giuseppe Maria Sebastiani", "text": "Appartenente all'ordine dei carmelitani scalzi, venne inviato in India alla met\u00e0 del Seicento per evitare lo scisma malankarese. Tornato a Roma, fu consacrato vescovo e mandato una seconda volta in India come primo vicario apostolico del Malabar. Pi\u00f9 tardi. dopo avere compiuto una missione nelle isole dell'Egeo, divenne vescovo di Bisignano (1667-1672) e di Citt\u00e0 di Castello (1672-1689).\nMissione in India.\nNel territorio indiano allora governato dai portoghesi, sorse nel 1653 un conflitto fra Francisco Garcia Mendes, nuovo arcivescovo di Cranganore, che voleva esercitare il governo episcopale come in Europa, e l'arcidiacono Thomas Parampil, che voleva ritenere gli ampi poteri del suo ufficio attribuitigli secondo le tradizioni dei cristiani di San Tommaso. In tale contesto circa 25.000 cristiani locali, sotto la guida dell'arcidiacono, si riunirono a Mattancherry (Kerala, India) e, intorno alla \"Croce di Coonan\" (croce pendente), giurarono di non accettare mai dei vescovi gesuiti. Pochi mesi pi\u00f9 tardi, senza partecipazione alcuna di un vescovo, dodici presbiteri conferirono una consacrazione episcopale all'arcidiacono, in seguito denominato dai suoi seguaci Mar Thoma. Questo passo gli \u00e8 stato suggerito da un personaggio chiamato Ahatallah che si era presentato ai cristiani di San Tommaso come vicario del Papa.\nIn considerazione di tale situazione e dell'ostilit\u00e0 della popolazione verso i gesuiti, papa Alessandro VII (1655-1667) invi\u00f2 in Kerala come delegato/commissario apostolico il carmelitano scalzo Giuseppe Maria Sebastiani (in religione Giuseppe di Santa Maria). Partito il 22 febbraio 1566, il Sebastiani arriv\u00f2 nel gennaio dell'anno seguente in India, dove incontr\u00f2 il confratello Matteo di San Giuseppe, noto botanico, medico e linguista, che ci si trovava gi\u00e0 e che divent\u00f2 suo compagno e collaboratore. Rimase otto mesi e alla fine ottenne la riconciliazione di un buon numero (circa un terzo) dei dissidenti. Di ritorno a Roma nel gennaio 1568, fu ordinato vescovo e nominato vicario apostolico per i cristiani di san Tommaso. Tornato in India, riusc\u00ec ad ottenere l'adesione di circa due terzi dei cristiani di san Tommaso, mentre Mar Thoma (Thomas Parampil) conserv\u00f2 la fedelt\u00e0 di un terzo.\nL'8 gennaio 1663 avvenne la resa della guarnigione portoghese di Cochin alla Compagnia olandese delle Indie orientali, e i cristiani di San Tommaso passarono dal dominio dei portoghesi cattolici a quello degli olandesi protestanti, che espulsero i missionari cattolici. Rimase per\u00f2 Padre Matteo di San Giuseppe, che collabor\u00f2 con il governatore olandese Hendrik van Rheede nella produzione della famosa opera \"Hortus Malabaricus\", di cui il governatore era redattore, e contribu\u00ec a rendere pi\u00f9 mite l'atteggiamento delle autorit\u00e0 olandesi nei riguardi di missionari cattolici.\nIn vista dell'espulsione dei religiosi cattolici europei, monsignor Sebastiani amministr\u00f2 la consacrazione episcopale al sacerdote del Kerala Chandy (Alessandro) Parampil, eletto dagli altri capi delle chiese fedeli a Roma, il quale cos\u00ec divenne il primo fra i cristiani di san Tommaso ad essere regolarmente ordinato vescovo, visto che per tradizione essi dipendevano interamente dalla Chiesa d'Oriente in Mesopotamia per ricevere vescovi e la consacrazione di Mar Thoma (Thomas Parampil), cugino di Chandy, avvenne per le mani di presbiteri, non di un vescovo.\nNel 1665 arriv\u00f2 in una barca olandese un vescovo ortodosso orientale. Non era di quella Chiesa siriaca orientale di tradizione nestoriana, alla quale tradizionalmente i cristiani di San Tommaso erano uniti (Chiesa d'Oriente, poi Chiesa cattolica caldea). Apparteneva invece alla Chiesa ortodossa siriaca, di fede miafisita. A lui aderirono molti dei cristiani ribelli contro le autorit\u00e0 portoghesi/cattoliche. Anche se all'inizio egli accett\u00f2 di celebrare la loro liturgia tradizionale, introdusse il rito antiocheno e mise i suoi fedeli in relazione con il patriarca siriaco occidentale, dando origine alla Chiesa malankarese, che usa la Liturgia di san Giacomo, mentre la Chiesa cattolica siro-malabarese continua ad usare l'Anafora di Addai e Mari.\nPubblicazioni.\nSebastiani scrisse tre libri (dei quali uno pubblicato postumo):\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "5907439", "revid": "291602", "url": "https://it.wikipedia.org/wiki?curid=5907439", "title": "Furie (fumetto)", "text": ""}
{"id": "5907442", "revid": "767487", "url": "https://it.wikipedia.org/wiki?curid=5907442", "title": "C-Bo", "text": "Con il collega Yukmouth fa parte del duo Thug Lordz."}
{"id": "5907447", "revid": "80159392", "url": "https://it.wikipedia.org/wiki?curid=5907447", "title": "Billanovich", "text": ""}
{"id": "5907448", "revid": "834", "url": "https://it.wikipedia.org/wiki?curid=5907448", "title": "Zootopia", "text": ""}
{"id": "5907450", "revid": "1305772", "url": "https://it.wikipedia.org/wiki?curid=5907450", "title": "Montrieux", "text": ""}
{"id": "5907469", "revid": "767487", "url": "https://it.wikipedia.org/wiki?curid=5907469", "title": "Kate Ceberano", "text": "Biografia.\nNata a Melbourne, \u00e8 di origini filippine da parte del padre. Ha iniziato ad affacciarsi al mondo musicale intorno alla prima met\u00e0 degli anni '80 come corista del gruppo rock Models.\nDal 1983 al 1987 ha fatto parte di una band funk-pop chiamata I'm Talking. L'unico album del gruppo \u00e8 stato \"Bear Witness\" (1986).\nLa prima registrazione da solista della cantante \u00e8 rappresentata dall'album dal vivo \"Kate Ceberano and her Septet\", uscito nel 1987. L'anno seguente ha collaborato con la collega Wendy Matthews per il disco \"You've Always Got the Blues\", colonna sonora della serie TV \"Stringer\", che ha ottenuto un gran successo in Australia. Tra il 1989 ed il 1990 vince tre ARIA Awards.\nNel 1992 esce \"Jesus Christ Superstar ('92 Australian Cast)\", album con John Farnham con i brani del musical \"Jesus Christ Superstar\", a cui la stessa Ceberano ha partecipato nel ruolo di Maria Maddalena.\nNel mondo televisivo propone negli anni '90 \"Kate Ceberano and Friends\", un programma a cui fa riferimento anche un album dal vivo uscito nel 1994. Nel 1996 esce invece \"Blue Box\", seguito da \"Pash\" (1998). Nel 1999 recita nel film \"Molokai: The Story of Father Damien\" diretto da Paul Cox.\nRitorna a pubblicare un album in studio nel 2003 con \"The Girl Can Help It\". A New York registra \"19 Days in New York\", disco uscito nel 2004 composto da cover.\nNel 2005 \u00e8 giudice nella versione australiana del talent show \"The X Factor\".\nNel 2007 sempre in televisione vince la sesta edizione del programma \"Dancing with the Stars\".\nNel 2009 pubblica un album collaborativo con Mark Isham. Nel 2010 appare in \"Neighbours\", mentre dal 2011 fa parte del cast di \"Getaway\".\nNel luglio 2013 esce \"Kensal Road\", primo disco dopo dieci anni contenente materiale originale.\nSposata, un figlio, \u00e8 membro di Scientology."}
{"id": "5907470", "revid": "123946833", "url": "https://it.wikipedia.org/wiki?curid=5907470", "title": "Sollevamento pesi ai Giochi della XVI Olimpiade - Pesi medi", "text": "La competizione della categoria pesi medi (fino a 75\u00a0kg) di sollevamento pesi ai Giochi della XVI Olimpiade si \u00e8 svolta il giorno 24 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5907480", "revid": "109990797", "url": "https://it.wikipedia.org/wiki?curid=5907480", "title": "Bella Block", "text": "Bella Block \u00e8 una serie televisiva tedesca di genere poliziesco ideata da Doris Gercke e prodotta dal 1994 dalla UFA Fernsehproduktion per la ZDF. Protagonista della serie, nel ruolo del Commissario Bella Block \u00e8 l'attrice Hannelore Hoger; altri interpreti principali sono Rudolf Kowalski, Hansj\u00fcrgen H\u00fcrrig, Pit Arne Pietze, Anke Ritter, Devid Striesow.\nLa serie consta di 36 episodi in formato di film TV. Il primo episodio, intitolato \"Die Kommissarin\", fu trasmesso in prima visione dalla ZDF il 26 marzo 1994.\nTrama.\nProtagonista delle vicende \u00e8 Bella Block, un commissario di Amburgo. La Block \u00e8 affiancata dai colleghi Hans Teichert, Bettina Hauenschild e, in seguito, da Jan Martensen; nel privato, la Block \u00e8 legata sentimentalmente a Simon Abendroth."}
{"id": "5907482", "revid": "80160243", "url": "https://it.wikipedia.org/wiki?curid=5907482", "title": "Duomo di Reims", "text": ""}
{"id": "5907483", "revid": "1573940", "url": "https://it.wikipedia.org/wiki?curid=5907483", "title": "Asio (zoologia)", "text": "Asio \u00e8 un genere di uccelli della famiglia degli Strigidi.\nSpecie.\nIl genere comprende le seguenti specie:\nSono riconosciute anche tre specie fossili:\nIl presunto gufo primitivo dell'Eocene superiore/Oligocene inferiore \"\"Asio\" \"henrici\" \u00e8 stato riconosciuto come membro fossile dei barbagianni, del genere \"Selenornis\". La specie \"Asio\" \"pygmaeus\" (spesso erroneamente pronunciato \"pigmaeus\") non pu\u00f2 essere assegnato ad un genere senza un ristudio del materiale. \"Asio\"\" \"collongensis\" (Miocene medio del Vieux-Collonges, Francia) \u00e8 ora inserito nel genere \"Alasio\"."}
{"id": "5907484", "revid": "767487", "url": "https://it.wikipedia.org/wiki?curid=5907484", "title": "Cvetak zanovetak", "text": "Cvetak zanovetak \u00e8 il primo album in studio della cantante serba Svetlana Ra\u017enatovi\u0107, anche nota come Ceca, pubblicato nel 1988."}
{"id": "5907486", "revid": "1037649", "url": "https://it.wikipedia.org/wiki?curid=5907486", "title": "Mappe di Kohonen", "text": ""}
{"id": "5907487", "revid": "767487", "url": "https://it.wikipedia.org/wiki?curid=5907487", "title": "Ludo srce", "text": "Ludo srce \u00e8 il secondo album in studio della cantante serba Svetlana Ra\u017enatovi\u0107, anche nota come Ceca, pubblicato nel 1989."}
{"id": "5907488", "revid": "767487", "url": "https://it.wikipedia.org/wiki?curid=5907488", "title": "Pustite me da ga vidim", "text": "Pustite me da ga vidim \u00e8 il terzo album in studio della cantante serba Svetlana Ra\u017enatovi\u0107, anche nota come Ceca, pubblicato nel 1990."}
{"id": "5907491", "revid": "767487", "url": "https://it.wikipedia.org/wiki?curid=5907491", "title": "Babaroga", "text": "Babaroga \u00e8 il quarto album in studio della cantante serba Svetlana Ra\u017enatovi\u0107, anche nota come Ceca, pubblicato nel 1991."}
{"id": "5907493", "revid": "767487", "url": "https://it.wikipedia.org/wiki?curid=5907493", "title": "\u0160ta je to u tvojim venama", "text": "\u0160ta je to u tvojim venama (in seguito reintitolato \"Kukavica\") \u00e8 il quinto album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1993."}
{"id": "5907495", "revid": "767487", "url": "https://it.wikipedia.org/wiki?curid=5907495", "title": "Ja jo\u0161 spavam u tvojoj majici", "text": "Ja jo\u0161 spavam u tvojoj majici \u00e8 il sesto album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1994."}
{"id": "5907496", "revid": "767487", "url": "https://it.wikipedia.org/wiki?curid=5907496", "title": "Fatalna ljubav", "text": "Fatalna ljubav \u00e8 il settimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1995."}
{"id": "5907498", "revid": "767487", "url": "https://it.wikipedia.org/wiki?curid=5907498", "title": "Emotivna luda", "text": "Emotivna luda \u00e8 l'ottavo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1996."}
{"id": "5907501", "revid": "767487", "url": "https://it.wikipedia.org/wiki?curid=5907501", "title": "Maskarada", "text": "Maskarada \u00e8 il nono album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1997."}
{"id": "5907502", "revid": "1573940", "url": "https://it.wikipedia.org/wiki?curid=5907502", "title": "Asio madagascariensis", "text": "Il gufo del Madagascar (Asio madagascariensis ()) \u00e8 un uccello rapace della famiglia degli Strigidi, endemico del Madagascar..\nDescrizione.\nRaggiunge lunghezze di 31\u201336\u00a0cm. Presenta una testa di colore bruno scuro con disco facciale di colore bruno ruggine, iridi di colore arancione e becco nero. Il piumaggio delle parti superiori \u00e8 di colore uniformemente bruno nerastro mentre quello delle parti inferiori \u00e8 pi\u00f9 chiaro con marcate striature nere.\nBiologia.\nAlimentazione.\nSi nutre prevalentemente di piccoli mammiferi quali roditori (\"Eliurus myoxinus\", \"Eliurus minor\", \"Rattus rattus\"), lemuri (\"Microcebus rufus\"), pipistrelli (\"Hipposideros commersoni\"), e in misura minore di altri uccelli (\"Eurystomus glaucurus\", \"Hypsipetes madagascariensis\"), rettili (\"Uroplatus\" spp.), anfibi (\"Boophis\" spp.) e insetti (ortotteri e libellule).\nRiproduzione.\nNon si hanno molte informazioni sulla sua riproduzione: nidifica tra agosto ed ottobre, talora utilizzando vecchi nidi abbandonati di altre specie.\nDistribuzione e habitat.\nLa specie \u00e8 diffusa in tutto il Madagascar, sino ai 1600\u00a0m di altitudine.\n\u00c8 presente sia nella foresta umida che nella foresta decidua secca.\nConservazione.\nLa \"IUCN Red List\" classifica \"Asio madagascariensis\" come specie a basso rischio (\"Least Concern\").\nLa specie \u00e8 inserita nella appendice II della Convenzione sul commercio internazionale delle specie minacciate di estinzione (CITES)."}
{"id": "5907503", "revid": "767487", "url": "https://it.wikipedia.org/wiki?curid=5907503", "title": "Ceca 2000", "text": "Ceca 2000 \u00e8 il decimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 1999."}
{"id": "5907510", "revid": "180559", "url": "https://it.wikipedia.org/wiki?curid=5907510", "title": "\u00d6zlem", "text": "Origine e diffusione.\nIl nome riprende il termine turco \"\u00f6zlem\", che significa letteralmente \"nostalgia\", \"struggimento\".\nOnomastico.\nIl nome \u00e8 adespota, non essendo portato da alcun santo. L'onomastico si pu\u00f2 festeggiare il 1\u00ba novembre, giorno in cui cade la festa di Ognissanti."}
{"id": "5907511", "revid": "767487", "url": "https://it.wikipedia.org/wiki?curid=5907511", "title": "Decenija", "text": "Decenija \u00e8 l'undicesimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 2001."}
{"id": "5907512", "revid": "767487", "url": "https://it.wikipedia.org/wiki?curid=5907512", "title": "Gore od ljubavi", "text": "Gore od ljubavi \u00e8 il dodicesimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 2004."}
{"id": "5907513", "revid": "729019", "url": "https://it.wikipedia.org/wiki?curid=5907513", "title": "Broad Channel (metropolitana di New York)", "text": "Broad Channel \u00e8 una fermata della metropolitana di New York, situata sulla linea IND Rockaway. Nel 2014 \u00e8 stata utilizzata da passeggeri, risultando la stazione meno utilizzata di tutta la rete.\n\u00c8 servita dalla linea A Eighth Avenue Express e della navetta S Rockaway Park Shuttle, sempre attive."}
{"id": "5907516", "revid": "767487", "url": "https://it.wikipedia.org/wiki?curid=5907516", "title": "Idealno lo\u0161a", "text": "Idealno lo\u0161a \u00e8 il tredicesimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 2006."}
{"id": "5907517", "revid": "767487", "url": "https://it.wikipedia.org/wiki?curid=5907517", "title": "Ljubav \u017eivi", "text": "Ljubav \u017eivi \u00e8 il quattordicesimo album in studio della cantante serba Svetlana Ra\u017enatovi\u0107, anche nota come Ceca. Il disco \u00e8 stato pubblicato nel 2011."}
{"id": "5907518", "revid": "965985", "url": "https://it.wikipedia.org/wiki?curid=5907518", "title": "Ceca (cantante)", "text": ""}
{"id": "5907526", "revid": "125492470", "url": "https://it.wikipedia.org/wiki?curid=5907526", "title": "Scriver\u00f2 il tuo nome", "text": "Scriver\u00f2 il tuo nome \u00e8 il settimo album in studio del cantautore italiano Francesco Renga, pubblicato il 15 aprile 2016 dalla Sony Music.\nIl disco.\nIl disco \u00e8 composto da 12 tracce nella versione standard, mentre vi sono due brani aggiuntivi nella versione deluxe. Per la seconda volta Renga collabora con il produttore Michele Canova Iorfida.\nAll'album hanno partecipato diversi autori che hanno affiancato Renga nel lavoro di scrittura: Tony Maiello, come coautore dell'omonimo \"Scriver\u00f2 il tuo nome\" (insieme a Michael Tenisci e Michele Canova Iorfida) e di \"Guardami amore\", Fortunato Zampaglione in quattro tracce (\"Spiccare il volo\", \"Perfetto\", \"Migliore\" e \"Cos\u00ec diversa\"), Ermal Meta per \"Il bene\", Dario Faini per \"Rimani cos\u00ec\", Diego Calvetti per due brani (\"A meno di te\" e \"13 maggio\"), Francesco Gabbani per \"L'amore sa\", Nek, Luca Chiaravalli e Davide Simonetta per \"I nostri giorni\".\nIl singolo di lancio \u00e8 uscito nel marzo 2016 ed \u00e8 rappresentato dal brano \"Guardami amore\", di cui \u00e8 stato anche realizzato un videoclip diretto da Gaetano Morbioli."}
{"id": "5907534", "revid": "154893", "url": "https://it.wikipedia.org/wiki?curid=5907534", "title": "100 mila watt", "text": "100 mila watt \u00e8 un singolo della cantante italiana Dolcenera, il secondo estratto dalla riedizione del sesto album in studio \"Le stelle non tremano - Supernov\u00e6\" e pubblicato l'8 aprile 2016."}
{"id": "5907536", "revid": "767487", "url": "https://it.wikipedia.org/wiki?curid=5907536", "title": "Guardami amore", "text": "Guardami amore \u00e8 un singolo del cantautore italiano Francesco Renga, pubblicato l'11 marzo 2016 come primo estratto dall'album \"Scriver\u00f2 il tuo nome\".\nIl brano \u00e8 stato scritto dallo stesso Renga la collaborazione di Tony Maiello e Sabatino Salvati.\nVideo musicale.\nIl videoclip della canzone \u00e8 stato diretto Gaetano Morbioli ed \u00e8 stato girato negli Stati Uniti."}
{"id": "5907546", "revid": "729019", "url": "https://it.wikipedia.org/wiki?curid=5907546", "title": "Beach 90th Street", "text": "Beach 90th Street \u00e8 una fermata della metropolitana di New York, situata sulla linea IND Rockaway. Nel 2014 \u00e8 stata utilizzata da passeggeri.\n\u00c8 servita dalla navetta S Rockaway Park Shuttle, sempre attiva, e dalla linea A Eighth Avenue Express, attiva solo nelle ore di punta."}
{"id": "5907547", "revid": "465169", "url": "https://it.wikipedia.org/wiki?curid=5907547", "title": "Cleopatra (The Lumineers)", "text": "Cleopatra \u00e8 il secondo album in studio del gruppo musicale statunitense The Lumineers, pubblicato l'8 aprile 2016."}
{"id": "5907551", "revid": "729019", "url": "https://it.wikipedia.org/wiki?curid=5907551", "title": "Beach 98th Street", "text": "Beach 98th Street \u00e8 una fermata della metropolitana di New York, situata sulla linea IND Rockaway. Nel 2014 \u00e8 stata utilizzata da passeggeri.\n\u00c8 servita dalla navetta S Rockaway Park Shuttle, sempre attiva, e dalla linea A Eighth Avenue Express, attiva solo nelle ore di punta."}
{"id": "5907552", "revid": "1543377", "url": "https://it.wikipedia.org/wiki?curid=5907552", "title": "Bois-du-Luc", "text": "Bois-du-Luc \u00e8 un piccolo borgo ora integrato nella la citt\u00e0 di La Louvi\u00e8re in Belgio.\nViene considerato il pi\u00f9 antico centro per l'estrazione del carbone nella regione. Fu la sede della \"Soci\u00e9t\u00e9 des Charbonnages de Bois-du-Luc\" ormai convertita in museo.\nStoria.\nGi\u00e0 nel 1685 fu costituita una societ\u00e0 per l'estrazione del carbone denominata \"Soci\u00e8t\u00e9 du Grand Conduit et du Charbonnage d'Houdeng\".\nNel 1766 questa societ\u00e0 fu la prima a dotarsi d'una macchina di Thomas Newcomen per l'eduzione dell'acqua.\nDopo varie vicissitudini, nel 1842 fu costituita la \"Soci\u00e9t\u00e9 des Charbonnages de Bois-du-Luc\" che applic\u00f2 il principio del paternalismo. Questa societ\u00e0 ebbe 3 sedi d'estrazione (Bois-du-Luc, Beaulieu, Le Quesnoy) che dopo la seconda guerra mondiale fecero ricorso massivamente alla manodopera italiana nel quadro del Protocollo italo-belga.\nL'attivit\u00e0 estrattiva cess\u00f2 nel 1973 a Le Quesnoy.\nBibliografia.\nCharbonnages dans le Centre / Andr\u00e9 Dagant &amp; Franz Vandendriesche / Cercle d'Histoire et de Folklore Henry Guillemin \u00e0 Haine-St-Pierre (1996).\nCollegamenti esterni.\nhttp://www.ecomuseeboisduluc.be/ "}
{"id": "5907565", "revid": "729019", "url": "https://it.wikipedia.org/wiki?curid=5907565", "title": "Beach 105th Street", "text": "Beach 105th Street \u00e8 una fermata della metropolitana di New York, situata sulla linea IND Rockaway. Nel 2014 \u00e8 stata utilizzata da passeggeri.\n\u00c8 servita dalla navetta S Rockaway Park Shuttle, sempre attiva, e dalla linea A Eighth Avenue Express, attiva solo nelle ore di punta."}
{"id": "5907567", "revid": "1305772", "url": "https://it.wikipedia.org/wiki?curid=5907567", "title": "The Hope Six Demolition Project", "text": "The Hope Six Demolition Project \u00e8 il nono album in studio della cantautrice e musicista inglese PJ Harvey, pubblicato nel 2016.\nL'album, successore dell'acclamato \"Let England Shake\" (pubblicato nel 2011 e vincitore del Premio Mercury), ha ricevuto ai Grammy Awards 2017 la candidatura a Miglior album di musica alternativa, quarta candidatura della Harvey nella categoria e settima totale.\nDescrizione.\nIl titolo dell'album fa riferimento al programma statale edile statunitense \"HOPE VI\", che consiste nella demolizione di edilizia popolare in zone ad alto tasso di criminalit\u00e0 per fare posto a costruzioni riqualificate: una conseguenza \u00e8 che molti dei vecchi residenti non riescono pi\u00f9 a sopportare il livello delle spese necessarie per rimanere e ci\u00f2 porta all'accusa al programma di \"pulizia sociale\".. Del progetto si parla esplicitamente nella traccia di apertura dell'album, \"The Community of Hope\". Il testo \u00e8 stato ispirato dal viaggio di PJ a Washington D.C. con il fotografo/ documentarista Seamus Murphy, accompagnati dal giornalista locale Paul Schwartzman del \"The Washington Post\".\nOltre che a Washington, la Harvey e Seamus Murphy hanno viaggiato tra il 2011 e il 2014 anche in Kosovo e Afghanistan; tutte le canzoni dell'album hanno tratto ispirazione da questa esperienza, che \u00e8 sfociata anche in un libro di poesie, Il cavo della mano (The hollow of the hand).\nIl processo creativo dietro alla realizzazione dell'album \u00e8 stato successivamente raccontato nel documentario \"A Dog Called Money\" , uscito nel 2019.\nRegistrazione.\nL'album \u00e8 stato registrato alla Somerset House in sessioni aperte al pubblico facenti parte di una installazione artistica chiamata \"Recording in Progress\". Le sessioni sono durate quarantacinque minuti ciascuna ed effettuate nell'arco di un mese, a partire dal 16 gennaio 2015 fino al 14 febbraio dello stesso anno.\nCrediti.\nMusicisti\nMusicisti ospiti\nProduzione\nDesign"}
{"id": "5907574", "revid": "729019", "url": "https://it.wikipedia.org/wiki?curid=5907574", "title": "Congiuntivite allergica", "text": "La congiuntivite allergica consiste in un'infiammazione della congiuntiva (membrana mucosa), dovuta a una sensibilit\u00e0 eccessiva a sostanze estranee (allergeni), correlata a una predisposizione genetica. Tutte le forme allergiche mostrano un certo grado d'infiammazione e spesso tendono a ripresentarsi stagionalmente, pi\u00f9 frequentemente in primavera e autunno. Esistono varie forme cliniche: congiuntivite allergica stagionale, congiuntivite primaverile, cheratocongiuntivite atopica, congiuntivite giganto-papillare e dermatocongiuntivite da contatto.\nSintomi e segni.\nIl prurito o fastidio oculare \u00e8 il sintomo pi\u00f9 comune: ha una durata variabile, ma si verifica soprattutto nei periodi in cui i pollini sono in sospensione nell'aria (ad esempio per gli allergici alle graminacee, ecc.). Inoltre si osserva gonfiore palpebrale, arrossamento oculare, alterazioni nella lacrimazione, appannamento visivo... Spesso chi soffre di congiuntivite ha gi\u00e0 altre manifestazioni allergiche: dalla rinite stagionale alla febbre da fieno passando \u2013 a seconda dei casi \u2013 per l'asma bronchiale, l'orticaria, la dermatite atopica e le intolleranze (ad esempio a determinati cibi). Esistono comunque dei test (ematici oppure prick-test), che consentono \u2013 in seguito a eventuale prescrizione medica \u2013 di verificare l'effettiva predisposizione allergica di un soggetto.\nDiagnosi.\nLa diagnosi deve essere eseguita da un oculista, che esamina gli occhi con una lampada a fessura. I segni obiettivi caratteristici sono la presenza di papille ipertrofiche sulla congiuntiva tarsale, la secrezione filamentosa e viscosa biancastra, l'ingrossamento dei vasi sanguigni a livello congiuntivale.\nPossibili trattamenti.\nLa congiuntivite allergica si pu\u00f2 trattare con risultati variabili. Il carattere allergico rimane per tutta la vita (anche se pu\u00f2 cambiare negli anni e si pu\u00f2 ridurre mediante terapia desensibilizzante specifica ovvero il cosiddetto \u201cvaccino\u201d). Il trattamento consiste - previa prescrizione medica - nell'uso locale di corticosteroidi, decongestionanti e antistaminici, stabilizzatori dei mastociti, antinfiammatori non steroidei (FANS) e, di supporto, lacrime artificiali in abbondanza. Inoltre, bisogna rimuovere o evitare, per quanto possibile, gli allergeni responsabili."}
{"id": "5907578", "revid": "547992", "url": "https://it.wikipedia.org/wiki?curid=5907578", "title": "Banque nationale de Paris", "text": "La Banque nationale de Paris (BNP) \u00e8 stata una banca francese dal 1966 al 2000.\nStoria.\nNel 1966, sotto la guida del Ministro delle Finanze Michel Debr\u00e9, il \"Comptoir national d'escompte de Paris\" e la \"Banque nationale pour le commerce et l'industrie\", allora le due maggiori banche pubbliche francesi, si fusero per dare vita alla \"Banque nationale de Paris\". La nuova banca diventava il pi\u00f9 grosso istituto di credito ordinario (\"banque de d\u00e9p\u00f4t\" secondo la terminologia transalpina) in Francia e il sesto nel mondo.\nL'operazione si inseriva in un contesto di riforme e di concentrazioni bancarie, volute ed iniziate, dal ministro Michel Debr\u00e9 al fine di \"rafforzare la struttura delle grandi banche per sviluppare la loro attivit\u00e0 creditizia in Francia ed all'estero\". La direzione fu condivisa fra Henry Bizot gi\u00e0 presidente del CNEP, nominato presidente della BNP e Pierre Ledoux gi\u00e0 direttore generale della BNCI, nominato nella medesima carica per la BNP. La sede fu fissata negli immobili della BNCI sul boulevard des Italiens.\nNegli anni settanta, in una fase di diffusione dei rapporti bancari presso le famiglie, la BNP si svilupp\u00f2 presso il grande pubblico allora insufficientemente dotato di conti correnti bancari; accanto a questo ampliamento della clientela nazionale, la BNP si espanse anche all'estero aderendo alla rete ABECOR fra sette banche europee, fra cui la Dresdner Bank.\nNel 1979 la BNP acquis\u00ec la \"Bank of the West\", fortemente radicata nell'Ovest degli Stati Uniti, e la fuse con la \"French Bank of California\", che gi\u00e0 controllava.\nIn ottemperanza alla legge 19 luglio 1993, sotto il governo di \u00c9douard Balladur, la BNP fu privatizzata. L'operazione convinse 2,8 milioni di piccoli risparmiatori a sottoscriverne le azioni. Appoggiandosi alle sue alleanze storiche con l' \"Union des assurances de Paris\" e la \"Dresdner Bank\", la BNP mise in atto una strategia di posizionamento sulle attivit\u00e0 storiche: la banca delle famiglie in Francia e la gestione dei patrimoni all'estero.\nNel 2000 la \"Banque nationale de Paris\" si \u00e8 fusa con la \"Banque de Paris et des Pays-Bas\", dando vita a \"BNP Paribas\"."}
{"id": "5907580", "revid": "47767", "url": "https://it.wikipedia.org/wiki?curid=5907580", "title": "Elesbaan", "text": ""}
{"id": "5907581", "revid": "47767", "url": "https://it.wikipedia.org/wiki?curid=5907581", "title": "Sant'Elesbaan", "text": ""}
{"id": "5907582", "revid": "47767", "url": "https://it.wikipedia.org/wiki?curid=5907582", "title": "San Caleb", "text": ""}
{"id": "5907588", "revid": "300067", "url": "https://it.wikipedia.org/wiki?curid=5907588", "title": "Campionato del mondo rally 2016", "text": "Il campionato del mondo rally 2016 \u00e8 la 44\u00aa edizione del campionato del mondo rally. La stagione si \u00e8 svolta dal 22 gennaio al 20 novembre, prevedendo 14 prove in altrettanti Paesi. Sono stati assegnati il titolo piloti e il titolo costruttori per le classi WRC, WRC-2, WRC-3 e Junior WRC.\nS\u00e9bastien Ogier era il campione in carica, cos\u00ec come il suo team, la Volkswagen Motorsport, lo era per i costruttori. Per entrambi la stagione 2016 ha visto la riconferma dei titoli piloti (in Spagna, con due gare d'anticipo) e marche (al penultimo appuntamento in Galles).Il 2 novembre 2016 la casa tedesca annuncia il ritiro dalle competizioni al termine della stagione ponendo quindi fine all'epopea della Polo R WRC e dopo aver vinto quattro titoli piloti, costruttori e navigatori consecutivamente dal 2013 al 2016 e 43 rally su 52 disputati.\nCalendario.\nIl calendario per la stagione \u00e8 stato annunciato dalla FIA nel novembre del 2015. La stagione in origine doveva mantenere gli stessi appuntamenti della passata edizione con l'unica aggiunta del Rally di Cina, che sarebbe dovuto tornare in calendario dopo 17 anni dall'ultima edizione iridata. Tuttavia la gara \u00e8 stata annullata alcune settimane prima che venisse disputata a causa dello stato di impraticabilit\u00e0 del percorso.\nSquadre e piloti.\nLa Citro\u00ebn rinuncia a partecipare in veste ufficiale al campionato 2016, concentrandosi sullo sviluppo in vista della stagione 2017 che vedr\u00e0 notevoli cambiamenti regolamentari. Continuer\u00e0 tuttavia a mettere le proprie vetture a disposizione di privati oltre che a prendere parte in forma semiufficiale in determinate gare.\nLa casa anglo-cinese produttrice di pneumatici DMACK, dopo aver partecipato a singoli eventi WRC e interi campionati WRC-2 dal 2013 al 2015, nel 2016 sar\u00e0 presente per tutta la durata del massimo campionato, equipaggiando le Ford Fiesta RS WRC della scuderia omonima in tutte le tappe mondiali, entrando di fatto come terzo fornitore ufficiale al fianco di Michelin e Pirelli."}
{"id": "5907589", "revid": "287204", "url": "https://it.wikipedia.org/wiki?curid=5907589", "title": "Ozlem", "text": ""}
{"id": "5907591", "revid": "1924342", "url": "https://it.wikipedia.org/wiki?curid=5907591", "title": "The Hanging Tree", "text": "The Hanging Tree \u00e8 un brano musicale del compositore musicale statunitense James Newton Howard interpretato dall'attrice statunitense Jennifer Lawrence, pubblicato nel 2014.\nDescrizione.\nIl brano \u00e8 stato pubblicato nel 2014 per la promozione del film \", diretto da Francis Lawrence. \nLa canzone \u00e8 presente nella versione estesa digitale della colonna sonora \".\nAlla composizione del brano hanno partecipato Jeremiah Fraites e Wesley Schultz, membri del gruppo indie folk The Lumineers, mentre il testo \u00e8 di Suzanne Collins, autrice di \"Hunger Games\"."}
{"id": "5907603", "revid": "1502217", "url": "https://it.wikipedia.org/wiki?curid=5907603", "title": "Bosco Macchia Grande", "text": "Il bosco Macchia Grande (in latino \"silva Mantiana\") \u00e8 un'ampia area boschiva (circa 580 ettari) situata nella provincia di Roma, a sud di Canale Monterano, a sud-ovest di Manziana e a nord-ovest di Bracciano. Circa un chilometro a sud del bosco \u00e8 presente il monumento naturale Caldara di Manziana, che anticamente era parte integrante dello stesso bosco.\nLa specie dominante del bosco \u00e8 il cerro, presente con alcuni enormi esemplari secolari, seguito dalla farnia. Sono inoltre riconoscibili imponenti aceri selvatici, nespoli e carpini, ma anche estese zone di castagni e betulle. Alcune di queste specie sono oggetto di un programma di protezione, motivo per cui, insieme alla grande rilevanza della biodiversit\u00e0 presente, il bosco \u00e8 stato inserito nell'elenco dei siti di interesse comunitario del Lazio.\nOrigine del nome.\nIl territorio di Manziana e di Canale Monterano era consacrato dagli Etruschi al dio dell'oltretomba Manth (in latino \"Mantus\"): da questo prendeva il nome la \"silva Mantiana\", grande area boscosa che dominava le colline ad occidente del lago di Bracciano, di cui il bosco Macchia Grande \u00e8 l'unico settore che ancora si conserva. L'associazione tra il bosco ed il dio degli Inferi Manth deriv\u00f2 probabilmente dall'aspetto tetro ed impenetrabile della foresta e dalla presenza diffusa di polle di acqua sulfurea, anticamente considerate una emanazione del mondo sotterraneo."}
{"id": "5907608", "revid": "33751", "url": "https://it.wikipedia.org/wiki?curid=5907608", "title": "Pistoia Blues", "text": ""}
{"id": "5907617", "revid": "1543377", "url": "https://it.wikipedia.org/wiki?curid=5907617", "title": "Fernando Aiuti", "text": "Biografia.\nSi laure\u00f2 in Medicina e chirurgia nel 1961 a Roma all'Universit\u00e0 La Sapienza.\nIl 2 dicembre 1991 in risposta all'articolo di un quotidiano che riportava la falsa teoria che l'HIV si potesse trasmettere con un bacio decise, di comune accordo, di baciare la propria paziente sieropositiva venticinquenne Rosaria Iardino durante un congresso alla fiera campionaria di Cagliari. Un reporter fotograf\u00f2 la scena, e l'immagine fece il giro del mondo.\nEletto nel 2008 come capolista del PdL al Campidoglio, fu ricandidato nel 2013, sempre con Gianni Alemanno, ma questa volta non raccolse voti sufficienti.\nIn qualit\u00e0 di presidente della commissione Politiche sanitarie del Comune di Roma (2008 - 2013), si espresse contro la chiusura dell'Ospedale di San Giacomo degli Incurabili.\nGi\u00e0 docente universitario presso l'Universit\u00e0 La Sapienza, nel 2010 fu nominato professore emerito dal suo Ateneo.\nAiuti \u00e8 deceduto il 9 gennaio 2019 al Policlinico Gemelli di Roma, dove era ricoverato per una cardiopatia ischemica, all'et\u00e0 di 83 anni, cadendo in una tromba di scale.\nVicende giudiziarie.\nNel 2007, mentre dirigeva uno dei centri coinvolti nella sperimentazione del cosiddetto vaccino italiano contro l\u2019Aids, denunci\u00f2 irregolarit\u00e0 nella ricerca. La responsabile Barbara Ensoli, sostenuta legalmente dall\u2019ISS, querel\u00f2 Aiuti, chiedendo anche un risarcimento di 2,5 milioni di euro.\nSolo a fine 2012 Aiuti vinse la causa."}
{"id": "5907619", "revid": "1543377", "url": "https://it.wikipedia.org/wiki?curid=5907619", "title": "Rete di Hopfield", "text": "Una rete di Hopfield \u00e8 un tipo di rete neurale artificiale, nota per essere il modello di rete che simula le capacit\u00e0 del cervello umano di ricordare le cose o di ricostruire le immagini distorte.\nNel campo delle reti neurali questo modello \u00e8 classificato come apprendimento non supervisionato: la rete impara senza avere esempi, soltanto con l'uso del concetto di \"energia\". Questo modello fa uso delle funzioni di Ljapunov per provare la propria stabilit\u00e0.\nStoria.\nNel 1982, il fisico americano John Hopfield pubblica un articolo fondamentale in cui presenta un modello matematico comunemente noto appunto come \"rete di Hopfield\": tale rete si distingue per \"l'emergere spontaneo di nuove capacit\u00e0 computazionali dal comportamento collettivo di un gran numero di semplici elementi d'elaborazione\". Le propriet\u00e0 collettive del modello producono una memoria associativa per il riconoscimento di configurazioni corrotte e il recupero di informazioni mancanti. Un esempio di memoria associativa \u00e8 anche la nostra capacit\u00e0 di riconoscere un'immagine anche quando questa non \u00e8 esatta, come il guardare una scritta da una finestra sporca e essere comunque capaci di riconoscerla, o il riconoscere un vecchio amico rivedendolo dopo anni.\nInoltre, Hopfield ritiene che ogni sistema fisico possa essere considerato come un potenziale dispositivo di memoria, qualora esso disponga di un certo numero di stati stabili, i quali fungano da attrattori per il sistema stesso. Sulla base di tale considerazione, egli si spinge a formulare la tesi secondo cui la stabilit\u00e0 e la collocazione di tali attrattori sono propriet\u00e0 spontanee di sistemi costituiti, come accennato, da considerevoli quantit\u00e0 di neuroni reciprocamente interagenti. Di solito, queste propriet\u00e0 sono chiamate propriet\u00e0 emergenti.\nFunzionamento.\nLe applicazioni delle reti di Hopfield riguardano principalmente la realizzazione di memorie associative, resistenti all'alterazione delle condizioni operative, e la soluzione di problemi d'ottimizzazione combinatoriale come, ad esempio, riconoscere la targa di un'auto.\nDa un punto di vista strutturale, la rete di Hopfield costituisce una rete neurale ricorsiva simmetrica, di cui \u00e8 garantita la convergenza.\nUna rete ricorsiva \u00e8 un modello neurale in cui \u00e8 presente un flusso bidirezionale d'informazioni; in altri termini, mentre nelle reti di tipo \"feedforward\", come le reti \"feedforward neural network\", la propagazione dei segnali avviene unicamente, in maniera continua, nella direzione che conduce dagli ingressi alle uscite, nelle reti ricorsive tale propagazione pu\u00f2 anche manifestarsi da uno strato neurale successivo ad uno precedente, oppure tra neuroni appartenenti ad uno stesso strato, e persino tra un neurone e s\u00e9 stesso, chiamato di feedback."}
{"id": "5907620", "revid": "275226", "url": "https://it.wikipedia.org/wiki?curid=5907620", "title": "Ferdinando Aiuti", "text": ""}
{"id": "5907629", "revid": "2175", "url": "https://it.wikipedia.org/wiki?curid=5907629", "title": "Reti di Hopfield", "text": ""}
{"id": "5907640", "revid": "76261", "url": "https://it.wikipedia.org/wiki?curid=5907640", "title": "Berta filava", "text": ""}
{"id": "5907644", "revid": "363629", "url": "https://it.wikipedia.org/wiki?curid=5907644", "title": "Vaccino anti-rosolia", "text": "Il vaccino della rosolia \u00e8 un vaccino che viene utilizzato per prevenire la rosolia. Il vaccino richiede all'incirca due settimane per essere efficace, ed una singola dose \u00e8 sufficiente a rendere immune circa il 95% dei soggetti. Nei paesi che presentano alti tassi di immunizzazione non sono pi\u00f9 presenti casi di rosolia di nuova insorgenza, o di sindrome da rosolia congenita. Laddove il tasso di immunizzazione infantile \u00e8 invece basso, il numero di casi di rosolia congenita \u00e8 destinato ad incrementare per via dell'aumentato numero di donne che raggiungono l'et\u00e0 fertile senza essere state prima vaccinate o esposte al contagio. \u00c8 quindi raccomandato che a ricevere il vaccino sia almeno l'80% della popolazione.\nL'Organizzazione mondiale della sanit\u00e0 (OMS) ha raccomandato che il vaccino della rosolia sia fra quelli inclusi nella vaccinazione di routine. Laddove non sia possibile vaccinare l'intera popolazione, la priorit\u00e0 \u00e8 che a ricevere il vaccino siano almeno le donne in et\u00e0 fertile. Il vaccino non deve essere somministrato alle donne in gravidanza o ai soggetti immunocompromessi. Sebbene una dose sia generalmente sufficiente a garantire la protezione per tutta la vita, vengono spesso somministrate due dosi.\nGli effetti collaterali sono generalmente lievi. Includono febbre, rash cutaneo, dolore e arrossamento nella zona dell'iniezione. Nelle donne \u00e8 talvolta presente dolore articolare a distanza di 1-3 settimane dal momento della vaccinazione. L'anafilassi \u00e8 invece rara. Il vaccino della rosolia \u00e8 disponibile da solo o in combinazione con altri vaccini. Le combinazioni includono quella con il vaccino del morbillo, con quello della parotite (vaccino MPR), e con quello del morbillo, parotite e varicella (vaccino MPRV).\nIl primo vaccino della rosolia \u00e8 stato approvato nel 1969. Fa parte della Lista dei Farmaci Essenziali dell'Organizzazione Mondiale della Sanit\u00e0, ovvero i farmaci di maggiore importanza richiesti in un sistema sanitario di base. Nel 2009 circa 130 paesi lo hanno incluso nella loro vaccinazione di routine. Il costo all'ingrosso del vaccino MPR \u00e8 di 0.24 USD per dose nel 2014. Negli Stati Uniti il costo per dose si aggira tra i 50 e i 100 USD.\nUsi clinici.\nIl vaccino della rosolia pu\u00f2 essere somministrato alle donne non in gravidanza che siano o non immuni, o con un basso titolo rilevabile inferiore a 1:10. Il vaccino della rosolia \u00e8 utile per controllare le esacerbazioni della broncopneumopatia cronica ostruttiva (BPCO) e dell'asma, in quanto la rosolia causa un'infezione delle alte vie respiratorie che pu\u00f2 portare a complicazioni come polmonite e bronchite.\nCalendario vaccinale.\nI metodi di somministrazione del vaccino della rosolia sono essenzialmente due. Il primo \u00e8 quello di un iniziale calendario vaccinale che includa tutti i soggetti con meno di quaranta anni, a cui segue poi la somministrazione di una prima dose di vaccino a tutti i soggetti fra i 9 e i 12 mesi di et\u00e0. Il secondo \u00e8 quello di vaccinare semplicemente tutte le donne in et\u00e0 fertile.\nSebbene sia necessaria una sola dose, il vaccino viene generalmente somministrato in due dosi, in quanto unito a quello del morbillo.\nGravidanza.\nTeoricamente il vaccino della rosolia non andrebbe somministrato in gravidanza. Tuttavia pi\u00f9 di un migliaio di donne hanno ricevuto il vaccino non essendo a conoscenza della loro gravidanza in corso senza alcun esito negativo. Non \u00e8 necessario effettuare un test di gravidanza prima di ricevere il vaccino.\nSe durante la gravidanza \u00e8 rilevato un basso titolo, il vaccino deve essere somministrato dopo il parto. \u00c8 inoltre sconsigliato restare incinta durante le 4 settimane successive alla somministrazione del vaccino.\nStoria.\nDopo le epidemie di rosolia che colpirono l'Europa nel 1962-1963 e gli Stati Uniti nel 1964-1965, furono compiuti diversi sforzi per sviluppare vaccini efficaci utilizzando ceppi virali attenuati, sia negli Stati Uniti che all'estero.\nHPV-77.\nIl primo ceppo di successo ad essere utilizzato fu l'HPV-77, preparato facendo passare il virus attraverso le cellule di un rene di scimmia verde africana 77 volte. Gli sforzi per sviluppare il vaccino furono condotti da un team di ricercatori della Division of Biologics Standards del National Institutes of Health. Guidato da Harry M. Meyer e Paul J. Parkman, il team, che includeva Hope E. Hopps, Ruth L. Kirschstein e Rudyard Wallace, tra gli altri, inizi\u00f2 a lavorare seriamente sul vaccino con l'arrivo di una grave epidemia di rosolia negli Stati Uniti nel 1964.\nParkman, Meyer e il team del NIH testarono il vaccino presso la Children's Colony di Conway, in Arkansas, nel 1965, mentre un'epidemia di rosolia infuriava ancora negli Stati Uniti. Questa casa residenziale forniva assistenza a bambini con disabilit\u00e0 cognitive e bambini malati. La capacit\u00e0 di isolare i bambini nelle loro cabine e controllare l'accesso ai bambini ne fece un luogo ideale per testare un vaccino senza iniziare un'epidemia di rosolia. Ciascuno dei genitori dei bambini forn\u00ec il consenso per la partecipazione alla sperimentazione.\nNel giugno 1969, l'NIH rilasci\u00f2 la prima licenza per la produzione commerciale del vaccino contro la rosolia alla societ\u00e0 farmaceutica Merck Sharp &amp; Dohme. Questo vaccino utilizzava il ceppo della rosolia HPV77 ed fu prodotto in cellule embrionali di anatra. Questa versione del vaccino contro la rosolia rest\u00f2 in uso solo pochi anni prima dell'introduzione del vaccino combinato contro morbillo, parotite e rosolia (MMR) nel 1971.\nRA 27/3.\nLa maggior parte dei moderni vaccini contro la rosolia (incluso il vaccino combinato MPR) contiene il ceppo RA 27/3, sviluppato da Stanley Plotkin presso il Wistar Institute di Philadelphia. Il vaccino fu attenuato e preparato in cellule diploidi umane WI-38.\nPer isolare il virus, invece di prelevare campioni con tamponi della gola di pazienti infetti, che avrebbero potuto essere contaminati da altri virus residenti, Plotkin decise di utilizzare feti abortiti forniti dal dipartimento di Ostetricia e Ginecologia dell'Ospedale dell'Universit\u00e0 di Pennsylvania. A quel tempo, l'aborto era illegale nella maggior parte degli Stati Uniti (inclusa la Pennsylvania), ma i medici potevano eseguire \"aborti terapeutici\" quando la vita della donna era in pericolo. Alcuni hanno iniziato a eseguirli anche su donne infette da rosolia. Diverse decine di feti abortiti furono quindi raccolti e studiati da Plotkin. Il tessuto renale del feto 27 produsse infine il ceppo utilizzato per sviluppare il vaccino contro la rosolia. Il nome RA 27/3 si riferisce a \"Rubella Abortus\", 27\u00b0 feto, 3\u00b0 organo prelevato (il rene).\nIl vaccino fu approvato per la prima volta dal Regno Unito nel 1970. Il ceppo divent\u00f2 il vaccino preferito utilizzato dalle aziende farmaceutiche rispetto all'HPV-77 per una serie di motivi, tra cui la sua maggiore immunogenicit\u00e0 a parit\u00e0 di sicurezza; Merck ne fece il suo principale vaccino contro la rosolia nel 1979.\nCultura e societ\u00e0.\nFa parte della Lista dei Farmaci Essenziali dell'Organizzazione Mondiale della Sanit\u00e0, ovvero i farmaci di maggiore importanza richiesti in un sistema sanitario di base."}
{"id": "5907645", "revid": "287204", "url": "https://it.wikipedia.org/wiki?curid=5907645", "title": "Pro Patria et Libertate Unione degli Sports Bustesi 1919-1920", "text": "Questa pagina raccoglie le informazioni riguardanti la Pro Patria et Libertate nelle competizioni ufficiali della stagione 1919-1920.\nLa nascita della Pro Patria.\nChiuso il conflitto con la perdita di diversi calciatori a cui fu dedicata una \"Lapide ai Caduti Sportivi\" murata all'interno della palestra di via Cesare Lombroso, lapide andata perduta con l'abbattimento di tutto l'edificio, la Busto Arsizio sportiva ripart\u00ec con la costituzione di un \"comitato promotore\", costituito soprattutto da calciatori appartenuti alle 3 squadre calcistiche cittadine, il quale invi\u00f2 in data 31 dicembre 1918 a Carlo Castiglioni, presidente della Pro Patria et Libertate, una lettera in cui le societ\u00e0 \"chiamate alla rinuncia delle proprie individualit\u00e0 ... troveranno nel nuovo Ente la continuazione delle belle tradizioni che onorano le loro bandiere ...\" e proponevano alla Pro Patria quale nuovo nome della societ\u00e0 sorgente \"Pro Italia - Unione degli Sports Bustesi\".\nLa Pro Patria, riunitasi in assemblea in data 14 gennaio 1919 in una sala del Caff\u00e8 Brugioli, respinse il cambio di denominazione demandando al Castiglioni, con l'assemblea del 24 febbraio 1919, lo studio della possibile fusione societaria.\nCon l'assemblea del 26 febbraio 1919 i soci deliberavano lo scioglimento della \"Societ\u00e0 Ginnastica Pro Patria et Libertate\" e il conferimento della bandiera sociale, del medagliere, i fondi e tutte le altri attivit\u00e0 sociali alla nuova societ\u00e0 denominata Pro Patria et Libertate - Unione degli Sports Bustesi.\nMentre la Juventus si diceva ancora \"in attesa dell'auspicata fusione\", riprendeva l'attivit\u00e0 sportiva organizzando una coppa fra societ\u00e0 indipendenti.\nLa definitiva assemblea costitutiva ebbe luogo a Busto Arsizio sabato 1 marzo 1919 e vide presenti i 47 soci costituenti e i delegati delle 5 societ\u00e0 partecipanti alla fusione: Pro Patria et Libertate, Aurora, Victoria Busto, Unione Sportiva Bustese e Juventus.\nLa nuova societ\u00e0 sportiva inaugurava in data domenica 19 ottobre 1919 il nuovo \"Stadium\".\nStagione.\nLa prima stagione ufficiale della Pro Patria inizi\u00f2 il 5 ottobre con lo spareggio d'ammissione al campionato di Prima Categoria che fu disputato sul campo neutro di Legnano.\nPerso lo spareggio contro l', La Pro Patria dovette accontentarsi di disputare il campionato di Promozione lombarda, massimo livello dei campionati regionali dell'epoca.\nIl 19 ottobre 1919 viene inaugurato il nuovo impianto sportivo, lo Stadium di via Valle Olona (110x60) con una capienza di 10.000 persone. Rimarr\u00e0 il terreno ufficiale della Pro Patria fino a luglio del 1927.\nVincendo il proprio girone di qualificazione con 12 punti, a pari merito con i Giovani Calciatori , \u00e8 ammessa al girone finale che la vide ottenere un 4\u00ba posto non sufficiente per la promozione nella categoria superiore.\nSolo successivamente, alla compilazione dei quadri 1920-1921, ottenne con il l'ammissione in Prima Categoria.\nOrganigramma societario.\nArea direttiva\nArea organizzativa"}
{"id": "5907646", "revid": "767487", "url": "https://it.wikipedia.org/wiki?curid=5907646", "title": "Union des assurances de Paris", "text": "L\u2019Union des assurances de Paris (UAP) \u00e8 stata una compagnia di assicurazioni francese dal 1968 al 1999.\nStoria.\nLa UAP nacque nel 1968 dalla fusione di tre compagnie assicurative: la \"Union\" (fondata nel 1828), la \"Urbaine\", e la \"S\u00e9quanaise\" (con sede a Besan\u00e7on). \nNel 1994, la UAP fu privatizzata. Nel 1996 la compagnia aveva 110.000 dipendenti, era la terza compagnia francese con l'11,68% del mercato, ed era la prima nel ramo danni.\nAlla fine dello stesso 1996, la concorrente AXA lanci\u00f2 un'offerta pubblica d'acquisto sulla UAP. Questa acquisizione diede vita alla pi\u00f9 grande impresa francese per fatturato (313 miliardi di franchi) e al numero uno mondiale delle assicurazioni. \nNel 1999 le due compagnie si sono fuse, avendo la AXA incorporato la UAP."}
{"id": "5907654", "revid": "1234826", "url": "https://it.wikipedia.org/wiki?curid=5907654", "title": "Due mele", "text": "Due mele \u00e8 un album del gruppo musicale italiano Homo Sapiens, pubblicato dall'etichetta discografica Ri-Fi nel 1978.\nDal disco, prodotto da Renato Pareti, \u00e8 tratto il singolo \"Due mele/Un orsacchiotto\"."}
{"id": "5907660", "revid": "287204", "url": "https://it.wikipedia.org/wiki?curid=5907660", "title": "Louis-Antoine Macarel", "text": "\u00c8 stato uno dei primi studiosi del diritto amministrativo.\nBiografia.\nSuo padre era un consigliere presso la Corte di Orleans. Avvocato, professore di diritto e consigliere di Stato, \u00e8 stato uno dei fondatori della scienza e della formazione del diritto amministrativo.\nNel 1821 cre\u00f2 la \"le Recueil des Arr\u00eats du Conseil ou Ordonnances Royales rendues en Conseil d'\u00c9tat, sur toutes les mati\u00e8res du contentieux de l'administration\", una grande raccolta sui provvedimenti amministrativi francesi fino ad allora emanati. Questa sar\u00e0 continuata dai suoi colleghi e successori, tra cui Felix Lebon, come compendio delle decisioni del Consiglio di Stato.\nIniziato nel 1818, nel 1828 con la trattazione sui Tribunali Amministrativi complet\u00f2 il libro \"\u00c9l\u00e9ments de Jurisprudence administrative\".\nNel 1828 assunse la cattedra di Diritto amministrativo presso l' \"\u00c9cole de droit\" e nel 1830 fu nominato membro del Consigliere di Stato.\nNel 1833 pubblica a Parigi \"\u00c9l\u00e9ments de droit politique\".\nNel 1849 fu eletto come membro dell'Assemblea nazionale legislativa francese e Presidente della Sezione Amministrativa."}
{"id": "5907663", "revid": "132406", "url": "https://it.wikipedia.org/wiki?curid=5907663", "title": "Ferrante Loffredo", "text": "Biografia.\nNacque probabilmente a Napoli, figlio di Francesco (Cicco) Loffredo (viceprotonotario del Regno di Napoli e presidente del Sacro Regio Consiglio, appartenente alla famiglia Loffredo, ascritta al patriziato napoletano di seggio di Capuana) e di Beatrice Caracciolo Pisquizi, signora di Montefalcone.\nPrimo di sei figli, fu avviato alla carriera militare e prese parte alle guerre che Carlo V condusse in Italia, Germania, Fiandre e nella campagna di Ungheria contro gli Ottomani.\nSpos\u00f2 Diana Spinelli, figlia di Carlo, conte di Seminara, dalla quale ebbe i figli Francesco e Carlo, e sette figlie femmine.\nNell'aprile 1542 fu nominato governatore delle province di Terra d'Otranto e di Bari. Per difendere la Puglia dalle incursione di corsari saraceni nel 1544 ordin\u00f2 la demolizione di Roca e predispose le operazioni per difendere Ugento. A Lecce, dove fu anche castellano, fece ricostruire la cinta muraria, ingrand\u00ec il castello e fece erigere un arco di trionfo con una dedica a Carlo V (1548).\nFedele al vicer\u00e9 de Toledo, Loffredo ebbe nel 1552 un ruolo importante nella repressione della congiura di Nard\u00f2: Ferrante Sanseverino e altri nobili ribelli erano intenzionati ad occupare Nard\u00f2 e consegnarla agli Ottomani, alleati della Francia, ma furono smascherati dal Loffredo e condannati a morte (Sanseverino ripar\u00f2 in Francia).\nNel corso della guerra del 1556-57 tra papa Paolo IV e Filippo II, il Loffredo, si oppose in Abruzzo contro le forze papali guidate da Antonio Carafa e poi respinse l'attacco delle forze franco-papali del duca di Guisa, contribuendo in maniera decisiva alla vittoria dell'esercito del duca d'Alba, Fernando \u00c1lvarez de Toledo, vicer\u00e9 di Napoli.\nNel 1557, lasciato l'ufficio di governatore, compr\u00f2 i feudi di Francavilla, di Casalnuovo, di Mottola e di Oria (permutato poi con Ostuni).\nNel 1560 e nel 1564 partecip\u00f2 come deputato del baronaggio ai Parlamenti, durante i quali si verificarono aspri contrasti tra i rappresentanti della nobilt\u00e0 e quelli della citt\u00e0 di Napoli.\nFu sovrintendente alle fortificazioni del Regno e nel 1566 invi\u00f2 al vicer\u00e9 di Napoli un'ampia relazione sullo stato di tutti i castelli del Regno, trasmessa poi a Madrid. Edific\u00f2 la chiesa di Monte di Dio a Napoli. Scrisse \"Le antichit\u00e0 di Pozzuolo, et luoghi convicini\" (Napoli 1570 e pi\u00f9 volte ristampato).\nMor\u00ec a Napoli il 12 aprile 1573.\nI figli, il primogenito Francesco (Cicco) e il secondogenito Carlo seguirono la carriera paterna."}
{"id": "5907670", "revid": "729019", "url": "https://it.wikipedia.org/wiki?curid=5907670", "title": "Far Rockaway-Mott Avenue", "text": "Far Rockaway-Mott Avenue \u00e8 una stazione della metropolitana di New York, situata sulla linea IND Rockaway. Nel 2014 \u00e8 stata utilizzata da passeggeri.\n\u00c8 servita dalla linea A Eighth Avenue Express, sempre attiva."}
{"id": "5907679", "revid": "767487", "url": "https://it.wikipedia.org/wiki?curid=5907679", "title": "Fredrik H\u00f8gaas", "text": "Carriera.\nCalcio.\nClub.\nH\u00f8gaas ha iniziato la carriera con la maglia dello Steinkjer. \u00c8 rimasto in squadra fino al 2008. Nel 2009 \u00e8 infatti passato al Ranheim, ma nell'agosto dello stesso anno \u00e8 tornato allo Steinkjer con la formula del prestito. Nel 2010 \u00e8 stato in forza al Nardo.\nProprio al Nardo ha subito un infortunio che gli ha di fatto terminato la carriera. Il 13 febbraio 2017 \u00e8 tornato in attivit\u00e0, firmando per il Byneset.\nCalcio a 5.\nNazionale.\nH\u00f8gaas ha giocato per la Nazionale di calcio a 5 della Norvegia. Ha esordito in squadra il 30 marzo 2010, nella vittoria per 1-2 contro l'Irlanda, in una partita disputatasi a Tallaght."}
{"id": "5907684", "revid": "767487", "url": "https://it.wikipedia.org/wiki?curid=5907684", "title": "Believe Me, Xantippe", "text": "Believe Me, Xantippe \u00e8 un film muto del 1918 diretto da Donald Crisp. La sceneggiatura si basa sul lavoro teatrale di Frederick Ballard, presentato in prima a Broadway al 39th Street Theatre nell'ottobre 1913 e interpretato, nel ruolo di George MacFarland, da John Barrymore.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Famous Players-Lasky Corporation e dalla Paramount Pictures, il film usc\u00ec nelle sale cinematografiche USA il 2 giugno 1918."}
{"id": "5907689", "revid": "584834", "url": "https://it.wikipedia.org/wiki?curid=5907689", "title": "Bail-in", "text": ""}
{"id": "5907702", "revid": "80164136", "url": "https://it.wikipedia.org/wiki?curid=5907702", "title": "Natal'ja Pogonina", "text": ""}
{"id": "5907706", "revid": "767487", "url": "https://it.wikipedia.org/wiki?curid=5907706", "title": "Michele Solbiati", "text": "Carriera.\nCresciuto nel vivaio della Pro Patria, ha esordito in prima squadra il 14 gennaio 1968 nella partita Solbiatese-Pro Patria (1-0), a Busto Arsizio ha disputato due stagioni, poi \u00e8 passato in Serie B al Como dove ha disputato altre due stagioni. Nella stagione 1971-1972 e nella stagione 1972-1973 ha giocato in Serie C nel Derthona."}
{"id": "5907708", "revid": "599013", "url": "https://it.wikipedia.org/wiki?curid=5907708", "title": "Evelyn Bazzanella", "text": "Carriera.\nClub.\nHa fatto parte del primo nucleo di giocatrici delle Eagles Bolzano, nate nel 1991. Da allora ha sempre giocato con la squadra del capoluogo altoatesino, anche quando le Eagles furono sciolte nel 2008, venendo sostituite dall'EV Bozen Eagles.\nRimase lontano dal ghiaccio dal febbraio 2011 al gennaio 2012, per maternit\u00e0, ritornando poi a giocare con l'EV Bozen Eagles fino al 2014. Dopo il ritiro \u00e8 diventata fisioterapista della squadra.\nIl 17 dicembre 2017, con una cerimonia al Palaonda, le Eagles hanno ritirato la sua maglia numero 12.\nNazionale.\nHa a lungo vestito la maglia dell', di cui \u00e8 stata capitano, anche in occasione delle olimpiadi di .\nVita privata.\nAnche il padre Robert ed il fratello gemello Arno hanno giocato ad hockey su ghiaccio, cos\u00ec come il cugino Alexander Egger."}
{"id": "5907712", "revid": "767487", "url": "https://it.wikipedia.org/wiki?curid=5907712", "title": "Social Ambition", "text": "Social Ambition \u00e8 un film muto del 1918 diretto da Wallace Worsley.\nTrama.\nIl commediografo Vincent Manton cerca di compiacere le ambizioni della moglie Lucille che aspira a diventare protagonista della vita sociale di New York. Investe cos\u00ec tutti i suoi averi in Borsa ma le azioni subiscono un crollo e Lucille, irata, chiede il divorzio. Depresso e infelice, Vincent parte per l'Alaska, dove cede al vizio del bere. Una sera, nella sala da ballo di Big Dan Johnson, si mette al pianoforte: la sua esecuzione di \"Home Sweet Home\" \u00e8 cos\u00ec triste e commovente che Rose, figlia adottiva di Johnson, cerca di consolarlo, rimproverandolo con dolcezza del suo vizio. Ma Vincent, credendo che lei sia una delle ragazze che lavorano nel saloon, la tratta di conseguenza, offendendola. I due, comunque, si innamorano e finiscono per sposarsi. Vincent, cercando l'oro, trova un ricco filone. Tornato a New York per curare gli interessi della sua miniera, rivede Lucille. Lei sfodera tutto il suo fascino per riconquistare l'ex marito ma Vincent ben presto si rende conto che la donna \u00e8 interessata solo ai suoi soldi. Decide cos\u00ec di ritornare a casa, da Rose che, al suo arrivo, gli mostra il loro bambino, nato durante la sua assenza.\nProduzione.\nIl film fu prodotto dalla Selexart Pictures.\nDistribuzione.\nDistribuito dalla Goldwyn Distributing Company, il film usc\u00ec nelle sale cinematografiche degli Stati Uniti nel maggio 1918."}
{"id": "5907713", "revid": "1573940", "url": "https://it.wikipedia.org/wiki?curid=5907713", "title": "Dracaena (zoologia)", "text": "Dracaena \u00e8 un genere di lucertole della famiglia Teiidae.\nDistribuzione e habitat.\nQueste lucertole vivono in Sud America (Ecuador, Colombia, Suriname, Guyana francese, Per\u00f9, Brasile, Bolivia e Paraguay).\nPassano molto tempo in acqua e abitano paludi, acquitrini e foreste acquitrinose, mentre trascorrono la notte su alberi o in cespugli.\nTassonomia.\nNe sono state descritte due specie:\nDescrizione.\nLe lucertole caimano sono di struttura simile ai Tegu, con un grande corpo e zampe corte ma robuste. La testa \u00e8 corazzata e di colore rosso. Le mandibole hanno una forte muscolatura per aiutarle a nutrirsi delle loro prede, come lumache e pesci. Quando catturano una lumaca, alzano la testa per far cadere la preda all'interno della bocca, per poi romperne il guscio con i denti all'interno della bocca. Poi sputano i pezzi di guscio. Sono noti casi di predazione da parte di questi animali su tartarughe. Hanno anche adattamenti allo stile di vita acquatico, come una lunga coda appiattita lateralmente. Gli occhi sono dotati di una terza palpebra che aiuta la visione in acqua. La lucertola caimano del Nord (\"Dracaena guianensis\") in particolare ha una colorazione molto simile a quella dei coccodrilli, ossia di un verde chiaro con strisce verde scuro.\nLe lucertole caimano del Paraguay (\"Dracaena paraguayensis\"), hanno invece un corpo di colore grigio.\nLa schiena delle lucertole caimano \u00e8 dotata di tubercoli che danno all'animale l'aspetto di un coccodrillo e che fungono da difesa contro i predatori. Queste lucertole possono raggiungere 1.2 metri di lunghezza e pesare pi\u00f9 di 4.5\u00a0kg."}
{"id": "5907731", "revid": "220472", "url": "https://it.wikipedia.org/wiki?curid=5907731", "title": "Sant'Antonie a lu deserte", "text": "Sand'Andonje a lu deserte o Lu sand'Andonje (a volte scritto Sant'Antonio allu desertu e in italiano \"Sant'Antonio nel deserto\") \u00e8 un canto popolare italiano, di origine abruzzese, composto da uno o pi\u00f9 autori anonimi. \n\u00c8 un canto di questua ed i versi vengono cantati principalmente in Abruzzo alla vigilia della festa di sant'Antonio abate. Essa si svolge dal pomeriggio della vigilia per concludersi il 17 (giorno della festa del santo) fra canti, suoni e sacre rappresentazioni fino a tarda notte. Il culto \u00e8 sempre stato molto vivo nel mondo agro-pastorale abruzzese, dove il santo \u00e8 venerato quale protettore degli animali domestici. \nLe numerose strofe ricordano, con spirito ludico, le tentazioni di sant'Antonio, le proverbiali lotte tra l'anacoreta e Satanasso.\nLu Sant'Andonie nelle varie ballate.\nDetto anche \"lu Sant'And\u00f9ne\" (zona frentana lancianese) o \"Lu Sant'Antunie\" (zona vastese) o \"Lu Sant'Antu\u00f2ne\" (zona dell'alto Sangro), \u00e8 un'altra versione popolaresca del canto. \nEsistono diverse versioni della ballata, provenienti da diverse parti d'Abruzzo. L'originale di tradizione umbro-aquilana \u00e8 \"Sant'Antonio allu desertu\", resa nota dal gruppo I Gufi per l'incisione, il motivo \u00e8 diverso dalla ballata pi\u00f9 allegretta oggi conosciuta in regione, e il motivo \u00e8 pi\u00f9 andante. Una ballata antica, riproposta di recente a Scanno \u00e8 \"La Leggenda de lo Beatissimo egregio Missere il Barone Santo Antonio\", che il Crocetti Guerrieri fa risalire a una ballata originaria lombarda, poi giunta in Abruzzo nel XVI secolo circa; dunque questa ballata si sarebbe diffusa nell'area del Sagittario e della Marsica tra Pescasseroli e Villavallelonga, dove \u00e8 venerato il cosiddetto \"Sant'Antonio Barone\". Questa ballata in dialetto antico aquilano a differenza delle ballate pi\u00f9 popolari di Sant'Antonio in Abruzzo racconta in maniera pi\u00f9 estesa la leggenda del santo anacoreta, partendo dall'infanzia infausta, quando sua madre lo vendette al Demonio, e delle peregrinazioni nel deserto e l'incontro con l'eremita Luca nella grotta, inoltre ci sono descrizioni pi\u00f9 particolareggiate delle tentazioni nel deserto, tutte tratte dalle leggende agiografiche del santo.\nUna terza branca di canti popolari abruzzesi propone pezzi quasi tutti simili tra loro, ridotti rispetto alle ballate pi\u00f9 antiche a sole tre o quattro strofe pi\u00f9 ritornello. \nIl folklorista Gennaro Finamore nel 1910 ca. ha trascritto alcune versioni di provincia in provincia della canzone, anche se la vulgata risulta essere quella della provincia di Chieti, intonata soprattutto il 16 gennaio per la festa delle Farchie a Fara Filiorum Petri. Tuttavia anche nel Novecento si sono conservate le ballate, pi\u00f9 che altro cantate dai contadini e non intonate sempre dalle compagnie goliardiche di stornellatori il giorno del santo; infatti il francescano Donatangelo Lupinetti nel 1952 ha raccolto una ballata di Sant'Antonio che mostra collegamenti con lu \"Sant'Antonio allu desertu\" e \"La leggenda del Barone Sant'Antonio\", per quanto riguarda la nascita sotto cattivi auspici perch\u00e9 la madre gli vendette l'anima al Diavolo, e le tentazioni che ebbe nel deserto, e ugualmente il Finamore trascrisse una storiella popolare, ripresa anche da Lupinetti in dialetto vestino, che racconta la leggenda del Sant'Antonio abruzzese mescolata ad elementi agiografici della tradizione.\nFinamore riporta queste canzoni anche nella trattazione delle \"Tradizioni popolari abruzzesi\", pubblicate nell'Archivio per il Folklore Italiano (Palermo), descrivendo le diverse usanze nei paesi d'Abruzzo, dove Sant'Antonio \u00e8 assai venerato, nella Marsica, a Scanno, a Fara Filiorum Petri, a Lanciano, a Vasto, nei primi del '900 anche a Chieti.\nLa canzone tipica de \"Lu Sant'Antonie\" inizia con un augurio del santo (o anche del gruppo di stornellatori) verso la gente devota che lo ospitano nelle loro case durante il pellegrinaggio, successivamente i distici cantano la vita del santo, dalla fuga al deserto per non sposarsi, alle tentazioni e ai dispetti del Demonio, fino alla generosit\u00e0 del santo verso i contadini e al saluto finale. L'elemento di contaminazione abruzzese sta nel descrivere il santo come un allegro burlone e mangione che nonostante il dispetti del diavolo, riesce sempre a cavarsela, mangiando ora i tagliolini con le mani dopo che il demonio gli ruba la forchetta (a volte gli ruba la ventricina e Sant'Antonio picchia il demonio dando inizio alla leggendaria contesa, come scrisse il poeta Evaristo Sparvieri di San Salvo), oppure riuscendo illeso dalle ortiche quando il demonio lo spinge mentre il santo va a caccia di lumache (le \"ciammaj\u00ecche\"), ecc. La canzone si conclude con il santo che benedice gli animali dei contadini, affinch\u00e9 diano prosperit\u00e0 al focolare, e saluta la folla plaudente.\nDiverse incisioni sono state fatte dei canti popolari a Sant'Antonio, un intero CD con libro pubblicato dallo studioso Carlo Di Silvestre per le \"Tradizioni popolari abruzzesi\", curato dalla Regione Abruzzo, la versione de \"I Gufi\" di Sant'Antoniu allu desertu, una versione de \"Lu Sant'Ant\u00f2ne\" lancianese curata dal gruppo folkloristico \"Lu Cantastorie\", la versione de \"Lu Sant'Antonie\" trascritta da Ettore Montanaro e incisa dalla Corale \"Giuseppe Verdi\" di Teramo, con voce cantante Raffaele Fraticelli. Inoltre sono diversi gli autori che, come ricorda Giancristofaro, hanno partecipato nella met\u00e0 del Novecento a un vero e proprio revival della tradizione popolare, scrivendo nuove poesie e ballate in dialetto, per ciascun comune della Regione in cui si venerava il santo, come la ballata del Sant'Antonio di Antonio D'Ercole di Scerni, la ballata di \"Sant'Antonie e li sigarette\" di Eugenio Di Julio di Tocco da Casauria (1936), e la versione del Finamore rimusicata dalla Corale \"Antonio Di Jorio\" di Atri."}
{"id": "5907732", "revid": "729019", "url": "https://it.wikipedia.org/wiki?curid=5907732", "title": "Space Rocket Nation", "text": "La Space Rocket Nation \u00e8 una casa di produzione cinematografica danese, fondata nel 2008 dal regista Nicolas Winding Refn e dalla produttrice Lene B\u00f8rglum, dopo la loro collaborazione per il film \"Valhalla Rising - Regno di sangue\"."}
{"id": "5907733", "revid": "124123", "url": "https://it.wikipedia.org/wiki?curid=5907733", "title": "Raoul Caretti", "text": "Biografia.\nRaoul Caretti, subito dopo la fine della Prima guerra mondiale, fu segretariato provinciale delle \"Opere federate di Assistenza e propaganda\", fu legato al nascente fascismo ferrarese e, in seguito alle dimissioni di tutti i consiglieri del Comune di Poggio Renatico (da ricordare i fatti avvenuti a Ferrara il 20 dicembre 1920), venne ivi nominato commissario grazie ad un Atto del Prefetto del 1921. Nel 1922 fu candidato consigliere comunale alle elezioni amministrative di Ferrara, assieme ad Italo Balbo, a Renzo Ravenna ed a varie altre personalit\u00e0 fasciste, ed ottenne la carica di sindaco del capoluogo estense nel 1923. \nDopo la guerra venne riconosciuto che l'amministrazione comunale di Ferrara prima col sindaco Caretti e poi col podest\u00e0 Ravenna, suo successore nella carica, seppe mantenere il tradizionale buon governo senza venir meno alle esigenze di propaganda di regime.\nIl figlio, Enrico Caretti, fu molto legato a Balbo.\nMor\u00ec nel 1942 e fu sepolto nel Cimitero monumentale della Certosa di Ferrara."}
{"id": "5907736", "revid": "767487", "url": "https://it.wikipedia.org/wiki?curid=5907736", "title": "Igort, il paesaggio segreto", "text": "Igort, il paesaggio segreto \u00e8 un mediometraggio documentario del 2013 diretto da Domenico Distilo.\nTrama.\nIl film racconta come il protagonista Igort abbia svolto la propria ricerca per la creazione di una trilogia sull'Unione Sovietica, la nascita della graphic novel e l'evoluzione del rapporto dell'artista con il racconto per immagini.\nProduzione.\nI libri citati nel film sono:\nIl metodo di ricerca di Igort prevede viaggi nei luoghi in cui sono avvenuti i fatti che racconta, interviste ai protagonisti della storia e raccolte di materiali visivi che riporta fedelmente nelle sue opere."}
{"id": "5907741", "revid": "767487", "url": "https://it.wikipedia.org/wiki?curid=5907741", "title": "Inseparable (album)", "text": "Inseparable \u00e8 il primo album discografico della cantante di soul - jazz statunitense Natalie Cole, pubblicato dalla casa discografica Capitol Records nel maggio del 1975.\nLa figlia del pianista jazz Nat King Cole riceve gi\u00e0 un grande successo commerciale al suo esordio discografico, l'album infatti riceve la certificazione di disco d'oro, mentre i brani \"This Will Be\" e \"Inseparable\" raggiungono la vetta delle classifiche di R&amp;B del periodo.\nTracce.\nBrani composti da Chuck Jackson e Marvin Yancy, eccetto dove indicato.\nMusicisti.\nNote aggiuntive"}
{"id": "5907742", "revid": "83531", "url": "https://it.wikipedia.org/wiki?curid=5907742", "title": "Centro de Futebol Zico de Bras\u00edlia Sociedade Esportiva", "text": "Il Centro de Futebol Zico de Bras\u00edlia Sociedade Esportiva, noto anche semplicemente come CFZ de Bras\u00edlia, \u00e8 una societ\u00e0 calcistica brasiliana con sede a Brasilia, capitale del Brasile e del Distretto Federale.\nStoria.\nIl Centro de Futebol Zico de Bras\u00edlia Sociedade Esportiva \u00e8 stato fondato il 1\u00ba agosto 1999 dall'ex calciatore Zico come una filiale del Centro de Futebol Zico Sociedade Esportiva di Rio de Janeiro. Il CFZ de Bras\u00edlia ha professionalizzato il suo reparto di calcio il 15 luglio 2001. Il club ha vinto il Campionato Brasiliense nel 2002. Nella stessa stagione, un calciatore del CFZ de Bras\u00edlia, Tiano, con 21 gol, \u00e8 stato il capocannoniere del campionato. Il CFZ de Bras\u00edlia ha partecipato alla Coppa del Brasile nel 2003, dove \u00e8 stato eliminato al primo turno dal Fortaleza, e nel 2005, dove \u00e8 stato eliminato al primo turno dal Coritiba."}
{"id": "5907761", "revid": "290023", "url": "https://it.wikipedia.org/wiki?curid=5907761", "title": "Il teatrino dei Gufi", "text": "Il teatrino dei Gufi (1966) \u00e8 il quarto album registrato da I Gufi."}
{"id": "5907762", "revid": "16758", "url": "https://it.wikipedia.org/wiki?curid=5907762", "title": "Alexander Sullmann", "text": "Anche il fratello minore Michael \u00e8 un giocatore di hockey su ghiaccio."}
{"id": "5907763", "revid": "123946876", "url": "https://it.wikipedia.org/wiki?curid=5907763", "title": "Sollevamento pesi ai Giochi della XVI Olimpiade - Pesi massimi-leggeri", "text": "La competizione della categoria pesi massimi-leggeri (fino a 82,5\u00a0kg) di sollevamento pesi ai Giochi della XVI Olimpiade si \u00e8 svolta il giorno 26 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5907766", "revid": "767487", "url": "https://it.wikipedia.org/wiki?curid=5907766", "title": "Dick Clair", "text": "Biografia.\nClair \u00e8 nato a San Francisco (California). Ha lavorato due anni per l'esercito, dal 1955 al 1957. Non si \u00e8 mai sposato e non ha avuto figli.\nCarriera.\nNei primi anni settanta, Clair ha lavorato per \"The Ed Sullivan Show\" con la sua partner di lavoro Jenna McMahon. \u00c8 stato lo sceneggiatore di \"The Mary Tyler Moore Show\" e \"The Bob Newhart Show,\" oltre che di \"The Carol Burnett Show,\" per il quale ha ricevuto un Emmy Award. Con la McMahon ha prodotto \"Nancy, Sonny &amp; Co.\", \"L'albero delle mele\" e \"La mamma \u00e8 sempre la mamma\".\n\u00c8 morto il 12 dicembre 1988, a causa di complicazioni dell'AIDS, all'et\u00e0 di 57 anni."}
{"id": "5907798", "revid": "436907", "url": "https://it.wikipedia.org/wiki?curid=5907798", "title": "Testa o croce (Jake La Furia)", "text": "Testa o croce \u00e8 un singolo del rapper italiano Jake La Furia, pubblicato il 18 marzo 2016 come secondo estratto dall'album \"Fuori da qui\".\nLa canzone ha visto la partecipazione vocale del rapper Egreen."}
{"id": "5907805", "revid": "64921", "url": "https://it.wikipedia.org/wiki?curid=5907805", "title": "Banco Santander Central Hispano", "text": ""}
{"id": "5907812", "revid": "2091899", "url": "https://it.wikipedia.org/wiki?curid=5907812", "title": "Episodi di Orphan Black (quarta stagione)", "text": "La quarta stagione della serie televisiva Orphan Black \u00e8 trasmessa in prima visione dalla rete televisiva canadese Space e dal network statunitense BBC America dal 14 aprile al 16 giugno 2016.\nIn Italia la stagione \u00e8 stata interamente pubblicata su Netflix il 6 luglio 2016.\nTutti i titoli degli episodi sono tratti dalle opere di Donna Haraway.\nIl crollo della natura.\nTrama.\nUn clone misterioso, chiamato M.K., fa una soffiata a Beth riguardo a una coppia che sta seppellendo il cadavere di un uomo nel bosco.\nBeth avverte il distretto e con Art scopre che l'uomo in questione \u00e8 un amante delle modificazioni corporee e quindi, probabilmente, un neoluzionista. Inoltre l'uomo presenta la guancia destra asportata chirurgicamente.\nAllora Beth si intrufola nel club di Olivier, il 'Neolution', per cercare informazioni, ma nessuno sembra disposto ad aiutarla tranne una donna incinta.\nDecide allora di avvicinare il dottor Leekie, volto del neoluzionismo, ma lui finge di non sapere come aiutarla.\nBeth, da mesi consapevole dell'esistenza dei cloni e molto scossa, fa uso di droghe e di alcol, vuole aiutare Alison a imparare a difendersi con le armi e insiste perch\u00e9 lei paghi a Cosima il trasferimento nell'Universit\u00e0 pi\u00f9 vicina, ma Alison le ricorda che da quel momento dovr\u00e0 gestire lei il fondo spese.\nInoltre cerca di capire il motivo per cui Paul, di cui lei \u00e8 innamorata, non voglia stare con lei ma comunque continui a rimanere, quindi installa a casa delle telecamere per controllarlo.\nM.K., il clone misterioso, sembra costantemente preoccupata, tanto da comunicare con Beth solo a distanza, con le sue abilit\u00e0 da hacker. La avverte del fatto che un neoluzionista \u00e8 infiltrato nel dipartimento di polizia, rendendo Beth sempre pi\u00f9 paranoica.\nLa notte, dopo aver litigato con Paul e avergli quasi sparato, Beth raggiunge Art e in lui trova un vero partner, tanto che i due finiscono a letto insieme.\nBeth per\u00f2 riceve la telefonata della donna incinta che le spiega che il suo ragazzo si \u00e8 fatto impiantare un dispositivo elettronico nella guancia e ora vuole che glielo rimuovano, ma sembra sparito nel nulla. Beth va a cercarlo e trova la coppia dell'inizio e un suo collega del dipartimento mentre effettuano l'asportazione chirurgica della guancia dell'uomo.\nCapisce allora che M.K. aveva ragione, ma viene sorpresa e quindi \u00e8 costretta a fuggire: nella fuga viene avvicinata da una civile e, per paura, le spara, uccidendola.\nIn preda alle allucinazioni e allo sgomento, amplificato dalle droghe, Beth chiama Art, che per salvarla mette il telefono in mano alla civile, Maggie Chen, e poi i due contattano il dipartimento, che metter\u00e0 Beth sotto esame e a controllarla sar\u00e0 proprio il collega infiltrato.\nBeth incontra finalmente M.K. e ora pu\u00f2 capire il motivo per cui l'amica sia tanto diffidente e spaventata.\nAlla fine dell'episodio torniamo al tempo attuale: ci troviamo a tre mesi dalla reunion di Sarah e Kira.\nDurante la notte Sarah riceve una telefonata di Art che le passa proprio M.K. che la avverte che i neoluzionisti le hanno trovate e stanno venendo a prenderle.\nAttraversamento trasgressivo del confine.\nTrama.\nSarah e Siobhan discutono sulla necessit\u00e0 di fuggire o meno, quando Kira nota dei veicoli sconosciuti in avvicinamento. Allora Siobhan incendia la casa e tutti partono per tornare in citt\u00e0.\nIn loro assenza, Alison si \u00e8 presa cura della famiglia mentre Donnie si occupa di Helena, accompagnandola alle ecografie per la gravidanza, facendola passare per sua moglie. Si scopre che Helena aspetta due gemelli e Alison, pur essendo felice per lei, \u00e8 molto triste perch\u00e9 lei e Donnie non hanno potuto concepire figli.\nFelix sembra irraggiungibile poich\u00e9 \u00e8 rimasto colpito dalla rivelazione che Sarah, essendo clone di Kendall, risulta in qualche modo imparentata con Siobhan, mentre lui \u00e8 l'unico 'escluso'. Allora ha cercato la sua famiglia originale, ma ha paura delle reazioni che potrebbero avere gli altri.\nAl loro arrivo, Sarah, Siobhan e Kendall si ritrovano nella nuova base, nascosta nel seminterrato di un negozio di giochi per nerd, dove nessuno andrebbe casualmente. L\u00ec ritrovano Scott e Cosima che \u00e8 ancora ammalata, non avendo trovato un vettore per la terapia genica. Inoltre \u00e8 molto depressa dal momento che non ha idea di dove sia Delphine e sente che le \u00e8 capitato qualcosa di brutto.\nSarah e Art si dirigono a casa di Beth per capire il motivo per cui aveva nascosto l'esistenza di M.K. e scoprono che aveva installato le telecamere per spiare Paul. Scoprono inoltre delle sue indagini sui neoluzionisti, cos\u00ec Sarah decide di contattare Felix per farsi accompagnare al club di Olivier.\nL\u00ec incontra un uomo sconosciuto, che la scambia per M.K. e le fa vedere un video di un uomo con uno strano vermetto tecnologico installato nella guancia. Cercando di rimuovere l'essere, esso attiva un meccanismo di difesa che uccide l'individuo.\nSarah rimane sconvolta e l'uomo scopre di non avere davanti M.K., ma lei fugge dal club, abbandonando per l'ennesima volta Felix che aveva provato a parlarle della sua famiglia biologica, non trovando per\u00f2 il supporto che si aspettava.\nMentre Art scopre che una sera Beth aveva indossato una parrucca bionda, probabilmente per nascondere la propria identit\u00e0, e che era in contatto con la donna incinta, Sarah viene contattata da M.K. in una lavanderia e la ringrazia per averla salvata. Le chiede inoltre di parlarle di ci\u00f2 che lei e Beth avevano scoperto, ma M.K. si rifiuta, dicendole che la cosa la ucciderebbe proprio come ha fatto con Beth. \nLe racconta per\u00f2 dell'ultimo incontro con Beth, la sera in cui aveva indossato la parrucca, dove l'aveva trovata con le mani insanguinate.\nQuando Sarah sta per andare via, viene raggiunta dalla coppia che aveva seppellito il ragazzo nel bosco. I due controllano che sia Beth o meno, scoprendo di no, e le controllano anche la guancia, facendole capire che quando era prigioniera al Dyad le hanno installato un larva-bot.\nAvendo visto il video nel locale, Sarah, terrorizzata, torna al rifugio, controllando Kira, che sembra sempre pi\u00f9 nervosa a causa della situazione e del comportamento della madre, e facendosi controllare da Siobhan, che nota effettivamente la presenza del bot.\nLe stigmate del progresso.\nTrama.\nRachel, tenuta all'oscuro della sua posizione, fa fisioterapia per tornare a camminare. Un clone Castor diverso da tutti gli altri, Ira, cresciuto con Susan Duncan, si prende cura di lei, mentre a tenerle compagnia \u00e8 la piccola Charlotte. Quando Rachel scopre che Charlotte segue dei corsi studio online le chiede di mandare in segreto un messaggio a Ferdinand perch\u00e9 lui venga a cercarla.\nSiobhan chiede aiuto ai suoi contatti per trovare un medico che sappia operare Sarah mentre lei cerca con Art informazioni sull'uomo del video che l'amico di M.K., Dizzie, le ha fatto vedere. \nAnche Alison e Donnie decidono di dare una mano, riesumando il dottor Leekie dal garage in cui lo avevano seppellito, convinti che anche lui avesse l'impianto installato. Quando scoprono di avere ragione, informano Cosima che rimane sconvolta dalla rivelazione. Nel frattempo due poliziotti arrivano a casa Hendrix per indagare sull'omicidio di Pauchy e la sua famiglia: Helena si finge Alison e, con l'aiuto di Donnie riesce a persuaderli della loro innocenza.\nSarah cerca di informare Felix, ma scopre che ha contattato sua sorella biologica, Adele, e rimane molto colpita, tanto da litigare con lui. Inoltre Sarah non \u00e8 tranquilla perch\u00e9 anche Kira sembra arrabbiata con lei dal momento che non \u00e8 riuscita ad avvertire in tempo Cal della partenza e perch\u00e9 continua a mentirle.\nSi dirige allora a casa di Dizzie per sapere di pi\u00f9 sul bot e lui le parla della sua teoria: \u00e8 impiantato nella guancia per essere pi\u00f9 vicino al cervello.\nArt trova una pista sull'uomo del video e indirizza Sarah in uno studio dentistico dove lei si intrufola, venendo scambiata per Beth da una dottoressa che si dimostra sua amica e prova a toglierle il bot dalla guancia. Alla fine per\u00f2 si rivela una neoluzionista e solo grazie all'arrivo di Ferdinand Sarah riesce a salvarsi.\nQuest'ultimo, ricevuto il messaggio di Rachel, ha contattato Siobhan e ha stretto un accordo con lei.\nKira, rimasta sola con Cosima, le rivela di aver avuto una specie di visione di loro che davano fuoco a Sarah perch\u00e9 lei stava perdendo il controllo.\nRachel alla fine riesce a scoprire la verit\u00e0 da Susan: i progetti Leda e Castor servono per creare l'essere umano perfetto attraverso il controllo dell'evoluzione.\nDall'istinto al controllo razionale.\nTrama.\nRachel scopre che Charlotte \u00e8 ammalata e propone a Susan di curarla con la terapia genica, ma lei le propone di scegliere autonomamente cosa fare per Charlotte, vagliando i pro e i contro della sua condizione.\nAlla fine Rachel decide di non curarla perch\u00e9 i suoi dati da ammalata potrebbero aiutare le altre Leda, mentre la terapia potrebbe rivelarsi inutile.\nAlison viene fermata dalla donna incinta che aveva aiutato Beth che, scambiandola proprio per la poliziotta, la accusa di aver indagato sulla clinica per cui aveva fatto da surrogata, la 'LifeSpring Fertility'.\nDietro invito di Sarah, Alison si dirige sul luogo e viene aiutata da Felix, che ha raggiunto una tregua con la madre e la sorella adottive, e Donne che si fingono due novelli sposi che vogliono adottare un bambino dal progetto 'Brightborn' che garantisce la nascita di neonati pi\u00f9 forti e pi\u00f9 in salute di quelli concepiti naturalmente.\nL'argomento tocca Alison, gi\u00e0 provata dalla gravidanza di Helena a cui Donnie ha consigliato di affrontare la situazione con cautela per non ferire Alison. Helena decide allora di seppellire i suoi ovuli congelati in giardino e di andare via da casa Hendrix.\nNel frattempo Sarah, avendo saputo da Ferdinand che Susan Duncan \u00e8 ancora viva, chiede a M.K. di cercarla perch\u00e9 in cambio Ferdinand la aiuter\u00e0 a liberarsi del bot.\nM.K. scopre che Ferdinand \u00e8 l'uomo che, ad Helsinki, ha provocato l'epurazione di sei cloni e delle loro famiglie, inclusa Niki, l'amica di M.K., bruciata viva da una perdita di gas in casa.\nM.K., pur rimanendo ferita, \u00e8 riuscita a sopravvivere e per vendicarsi decide di hackerare il telefono di Sarah, conducendo con l'inganno Ferdinand a casa di Beth, dove l'uomo si siede su una sedia con una bomba incorporata.\nSarah, aiutata da Dizzy, scopre tutto appena in tempo e raggiunge casa di Beth, convincendo M.K. a lasciare perdere, non prima che questa abbia completamente ripulito il conto in banca a Ferdinand. Per ripagare quest'ultimo del salvataggio dallo studio dentistico, Sarah fa disinnescare la bomba da Siobhan, salvandolo.\nCosima e Scott, analizzando il volto putrefatto del dottor Leekie, scoprono che il bot \u00e8 sopravvissuto e che \u00e8 dotato di proteine capaci di modificare il DNA dell'ospite.\nRachel scopre che Susan sta per lasciare il luogo in cui \u00e8 rinchiusa poich\u00e9 ha scoperto che lei ha contattato Ferdinand, probabilmente rivelando la sua posizione.\nMateriale umano grezzo.\nTrama.\nKrystal Goderitch si allena duramente in palestra per potersi difendere da ogni attacco dopo aver subito l'aggressione di Rudy e Seth.\nSarah decide di prendersi una giornata libera per stare un po' con Kira, nella speranza che lei le parli del sogno che ha raccontato a Cosima. Nel frattempo scopre che la societ\u00e0 con cui Felix ha conosciuto Adele \u00e8 legata al neoluzionismo, quindi fa esaminare a Scott dei campioni di DNA di entrambi per avere la certezza che Adele sia davvero parte della famiglia e non una spia. Quando Felix lo scopre le tensioni tra i due aumentano fino a quando Scott annuncia che i due sono davvero fratelli. Sarah, molto turbata, si scusa con Adele mentre Siobhan le da il benvenuto in famiglia.\nCosima e Donnie decidono di partecipare all'evento esclusivo di Brightborn e incontrano Evie Cho, una collaboratrice del dottor Leekie, a capo del progetto.\nSul luogo si presenta anche Krystal, tecnicamente perch\u00e9 interessata ad avere un bambino, in realt\u00e0 per indagare sul Dyad e i suoi affiliati.\nAll'Istituto Fertility si presenta anche Susan Duncan, accompagnata da Ira, che si scopre essere il suo amante. Quando Evie riconosce un clone Leda in Krystal, avverte Susan, che per\u00f2 incontra Cosima che la riempie di domande sul progetto Brightborn, riuscendo a rubarle il badge in un momento di distrazione.\nCosima si infiltra nel reparto chirurgico e scopre che alcune donne vengono profumatamente pagate come surrogate per portare in grembo quelli che dovrebbero essere i bimbi perfetti del progetto, ma che in realt\u00e0 rischiano di nascere con gravi malformazioni.\nDonnie, scoperta la presenza di Krystal, cerca di carpirle alcune informazioni, fingendosi un massaggiatore, ma la sua copertura cede quando Krystal nomina Delphine e lui si fa sfuggire di conoscerla, spaventando la ragazza, che lo picchia e fugge. Viene raggiunta dalla sicurezza, che la scambia per Cosima, portandola da Evie, ma Susan rivela lo scambio di persona e, visto che non rappresenta una vera minaccia, la fa andare via.\nCosima invece riesce ad assistere a un intervento in cui una madre, in preda al dolore, d\u00e0 vita a una creatura con gravi difetti fisici e ne rimane sconvolta, soprattutto viste le ambiguit\u00e0 morali e salutari della clonazione e della sperimentazione umana di cui lei stessa patisce le conseguenze.\nViene raggiunta allora da Susan, che cerca di persuaderla a consegnarle il genoma originale perch\u00e9 altrimenti, visto l'insuccesso della terapia genica, morirebbe, e lei lo sa.\nArt viene minacciato da Duko, l'infiltrato neoluzionista nel distretto che aveva minacciato anche Beth, che gli rivela che gli Hendrix sono degli spacciatori e che la polizia sta indagando a riguardo e vista la somiglianza tra Alison e Beth, a lui converrebbe rimanerne fuori.\nKira, per far capire alla madre che non \u00e8 sola, le racconta finalmente che i suoi non sono sogni, ma il possesso di una forte empatia fuori dal comune, in quanto riesce a percepire la profondit\u00e0 della tristezza di Cosima, la rabbia di Rachel, la solitudine di Helena e i sentimenti di tanti altri cloni che loro neppure conoscono.\nInfine aggiunge di percepire anche ci\u00f2 che prova Sarah.\nLo scandalo dell'altruismo.\nTrama.\nCosima, dopo aver saputo che Kendall ha la leucemia, pensa a un piano geniale: il primo globulo bianco di Kendall ammalatosi, contenente solo il DNA Leda, si \u00e8 poi diviso per mitosi producendo tanti cloni identici. Consegnando solo tale materiale genetico a Susan, le impedirebbero di curare anche i Castor, ma solo le Leda. In cambio Evie asporta il bot di Sarah, assistita da Cosima che le consegna anche la sua ricerca condotta con Delphine e Scott.\nArt finge di aver colto l'avvertimento di Duko, ma in centrale incontra Krystal in procinto di fare un'accusa pseudo fondata contro il Dyad, in quanto ha solo capito che in quel luogo avvengono cose brutte, ma non esattamente la loro natura.\nArt viene raggiunto da Felix, che si spaccia per un detective di Scotland Yard per giustificare il furto del portafogli di Krystal, e i due cercano di tranquillizzarla fin quando lei non nomina Delphine dicendo di aver visto esattamente cosa le \u00e8 accaduto. Dopo aver prelevato il sangue a Kendall, Sarah trova una pozza di sangue davanti a casa di Felix e capisce che sono stati traditi: all'inizio Siobhan, furiosa e preoccupata, accusa Susan, tenendola prigioniera, dopodich\u00e9 inizia a pensare che sia stato Ira a far rapire Kendall, offeso perch\u00e9 non avrebbe ricevuto la cura. Sarah va a cercare Ira, ma lo trova in overdose nella camera d'albergo, cos\u00ec \u00e8 Susan a capire la verit\u00e0: la colpevole \u00e8 Evie che vuole distruggere i cloni, invidiosa e desiderosa di successo grazie ai suoi impianti biotech che sono sempre stati messi in secondo piano.\nIn tutto questo si scopre finalmente la verit\u00e0 su Beth: la notte in cui aveva indossato la parrucca, era stata condotta con l'inganno a un evento esclusivo proprio da Evie, perch\u00e9 potesse uccidere Susan, l'unica che ha davvero avuto sempre a cuore i cloni. Dopo averle puntato la pistola in testa e aver ascoltato le sue preghiere, Beth aveva deciso di risparmiare Susan, attaccando invece Evie che le disse che vista la sua eccessiva conoscenza della situazione, l'avrebbe costretta a uccidere Alison e Cosima se non si fosse tolta la vita. Dopo averla picchiata violentemente, Beth si era diretta alla stazione dove poi aveva compiuto il suicidio.\nEvie porta Cosima in una campagna abbandonata dove incontra Kendall, rapita da Duko, che prima di venire uccisa le confessa il suo orgoglio per tutte le sue 'figlie' e il suo profondo affetto per Siobhan.\nCosima rimane sconvolta dalla brutale uccisione di Kendall, il cui corpo viene poi dato alle fiamme e, per farla soffrire ancora di pi\u00f9, Evie le comunica che Delphine \u00e8 stata uccisa in un parcheggio tre mesi prima, lasciandola a terra in preda al dolore.\nCosima avverte Sarah mentre Scott scopre che tutti i dati sui PC alla base sono stati eliminati da un virus: questo segner\u00e0 l'inevitabile morte di tutti i soggetti Leda e Castor provati dalla malattia.\nL'antisocialismo del sesso.\nTrama.\nSiobhan accusa Sarah di aver provocato la morte di Kendall e le dice che \u00e8 sempre stata e sar\u00e0 un'orfana.\nSarah, sentendosi esattamente cos\u00ec, va via di nuovo, lasciando persino Kira.\nSusan torna da Rachel e finalmente le dice la verit\u00e0: si trovano sull'isola del dottor Moreau, la patria del neoluzionismo fondato da un certo Percy Westmoreland, vissuto nel XX secolo.\nInoltre Susan \u00e8 pronta a ritirarsi in pensione, accettando di essere stata sconfitta da Evie Cho che adesso controlla tutti gli istituti associati al Dyad.\nEvie si rivela inoltre malata a causa delle numerose terapie subite nella sua vita, ma il suo medico le consiglia di utilizzare uno dei dispositivi del suo stesso progetto.\nAlison e Donnie organizzano la festa di compleanno per la piccola Gemma, ma, alla fine della serata, la polizia arriva e arresta Donnie per spaccio, spinta da Duko che, minacciato e picchiato da Art, furioso per ci\u00f2 che \u00e8 accaduto, vuole vendicarsi.\nCosima, disperata per le morti di Kendall e di Delphine, di cui si sente responsabile, svela a Scott di aver rubato il larva-bot di Sarah e i due iniziano a studiarlo.\nIn un momento di distrazione dell'amico, Cosima si chiude in laboratorio e decide di impiantarsi il bot che potrebbe per\u00f2 avere o conseguenze negative, uccidendola, o positive, rivelando in che modo curare le sue sorelle.\nNel frattempo Sarah si ubriaca e droga in un bar, iniziando ad avere visioni di Beth perch\u00e9 si sente molto simile a lei. Viene raggiunta da Dizzy che cerca di tenerla sotto controllo, e i due finiscono per baciarsi a casa sua, ma poi litigano perch\u00e9 lui scopre che Sarah non ha pi\u00f9 il bot e vorrebbe sapere come ha fatto a liberarsene, ma Sarah non vuole parlarne.\nIn uno stato profondamente allucinogeno, Sarah raggiunge la stazione dei treni e inizia a parlare col fantasma di Beth, che la prende in giro, dicendole che non sarebbe nemmeno in grado di farla davvero finita.\nKira percepisce la disperazione della madre e dice a Siobhan che vuole 'seguire Beth', facendola allarmare.\nFelix decide allora di intervenire, riuscendo a convincere Sarah a non buttarsi sotto i treni.\nInoltre \u00e8 sempre Felix a impedire a Cosima di impiantarsi il bot, svelandole che Krystal ha visto che Delphine \u00e8 stata s\u00ec ferita, ma poi raggiunta da degli strani individui che l'hanno portata via mentre era ancora viva.\nRachel svela a Charlotte che sta per morire e cerca di convincere Susan a non mollare perch\u00e9 vuole stare al suo fianco a capo del progetto Leda.\nMentre scende per le scale, Rachel cade, battendo la testa sul lato dell'occhio cibernetico, e inizia a vedere delle immagini assurde di un cigno che per\u00f2 non \u00e8 l\u00ec presente, come le dice Ira.\nMentre gioca a Minecraft, Kira viene contattata da M.K.\nLa riprogettazione di oggetti naturali.\nTrama.\nDonnie \u00e8 in prigione e Felix decide di chiamare in suo aiuto la sorella Adele, che \u00e8 un'avvocatessa anche se \u00e8 stata radiata per essersi presentata ubriaca in tribunale.\nDonnie viene avvicinato da un uomo che si rivela un neoluzionista, in carcere anche lui con l'unico scopo di tenerlo d'occhio mentre Duko minaccia Alison di fare uccidere il marito se lei non gli dir\u00e0 il luogo in cui si nasconde Sarah.\nSiobhan non riesce a superare la morte della madre, quindi decide di andare a cercare Duko per ucciderlo. Proprio quando gli sta puntando contro da lontano il fucile di precisione, scopre dell'incontro tra l'uomo e Alison e riesce quindi ad avvertire Sarah, immaginando il ricatto.\nFelix decide di aiutare Alison perch\u00e9 \u00e8 sicuro che dentro di s\u00e9 Alison non tradirebbe mai Sarah, neppure per proteggere il suo amato Donnie. Insieme decidono di ingannare Duko: Alison gli comunica che Sarah sar\u00e0 al negozio di fumetti quella sera cos\u00ec potr\u00e0 rapirla.\nDuko segue le istruzioni, comunque sicuro di s\u00e9 perch\u00e9 il suo uomo in prigione sta minacciando Donnie, ma quando entra nel negozio viene accerchiato da Sarah, Art e Siobhan che lo costringono a lasciare in pace Donnie. La signora S. vuole essere lasciata sola e, dopo averlo interrogato e aver scoperto che Evie Cho vuole fare fuori Sarah perch\u00e9 rappresenta una minaccia per il suo lavoro con i bot, che vuole impiantare nel maggior numero di persone possibile facendoli passare per tecnologie mediche, uccide Duko a sangue freddo, sorridendo dopo amareggiata ma vagamente soddisfatta.\nCosima, dopo aver scoperto che Delphine \u00e8 ancora viva, sembra rinvigorita e le viene in mente un'idea per riprendere la ricerca sulla cura: avendo perso il genoma originale potrebbero comunque ricrearlo fecondando un ovulo di Sarah con lo sperma di Ira. M.K. rintraccia una telefonata tra Susan ed Evie Cho e scopre quindi l'esistenza dell'isola. Dopo averne parlato con Sarah, che ha deciso di passare oltre il danno da lei creato con Ferdinand, M.K. mette in contatto Cosima e Susan e le due decidono di far spostare Cosima sull'isola per avere accesso a migliori tecnologie.\nRachel, che continua ad avere assurde visioni del cigno e ora anche di un uomo sconosciuto, sembra tramare qualcosa e alla fine chiede alla madre di poter lavorare con Sarah perch\u00e9 ha a cuore le sorti delle Leda.\nMentre Siobhan si chiede come mai M.K. si sia fatta risentire dopo gli ultimi avvenimenti, si scopre che la ragazza si \u00e8 ammalata proprio come Cosima.\nL'alleviamento della competizione.\nTrama.\nRachel arriva in citt\u00e0 con Ira per collaborare con Sarah e Art. Insieme scoprono che due madri surrogate del progetto Brightborn, Tabitha e Kendra, sono fuggite dalla clinica e sono adesso ricercate per conto di Evie che vuole eliminarle perch\u00e9 sono a conoscenza del suo segreto e in possesso di un video che mostra come nella clinica alcuni bambini nascano con gravi malformazioni e per questo ricevono l'eutanasia.\nQuando Tabitha viene trovata morta, Art capisce subito che non si \u00e8 trattato di suicidio ma di omicidio e, grazie all'aiuto di Trina, la donna incinta che aveva aiutato Beth, Sarah rintraccia Kendra.\nKendra racconta la sua storia, dicendo di aver assistito per caso all'eutanasia e di aver fatto il video, ma ha troppa paura per i suoi figli, soprattutto per il neonato che ha avuto con Brightborn che \u00e8 nato cieco, per confessare la follia di Evie.\nRachel, stanca di perdere tempo, minaccia Kendra, convincendola a testimoniare, mentre si dirige da Evie facendole credere di volerla aiutare a uccidere Sarah a patto di tornare ai piani altri del Dyad.\nIn tutto questo Evie si confida con lei, ammettendo di praticare l'eutanasia e la nascita di bambini malformati, senza per\u00f2 sapere che Rachel la sta riprendendo.\nDurante la conferenza in cui Evie dovrebbe annunciare che il progetto dei larva-bot ha avuto l'approvazione, Rachel divulga il video, rovinandole gravemente la reputazione.\nNel frattempo Helena, che fino a ora ha vissuto da sola in un parco, torna a casa di Felix e l\u00ec incontra Adele, gi\u00e0 parecchio sorpresa dal fatto che Alison le sia stata indicata come la 'gemella di Sarah', ma adesso totalmente sconvolta dalla rivelazione di una terza 'gemella'. Adele vuole delle spiegazioni, ma Felix le dice che non sar\u00e0 lui a rovinarle la vita con quella loro storia folle e pericolosa, quindi lei rispetta la sua decisione e va via.\nHelena scopre nel frattempo le ultime peripezie degli Hendrix e si avvia a casa loro, raggiungendoli appena in tempo: Evie, preoccupata della scomparsa di Duko, ha mandato uno scagnozzo da Alison per minacciarla di infettarla con un bot mal funzionante se non gli dir\u00e0 cosa Sarah ha fatto al poliziotto.\nHelena, assistendo alla scena, non ci pensa un attimo e lo uccide scoccando una freccia, con immensa gioia di Donnie.\nCosima, sull'isola, lavora con Susan e scopre delle informazioni su P.T. Westmoreland, il creatore del neoluzionismo che la portano a indagare ancora di pi\u00f9 la moralit\u00e0 che pu\u00f2 esserci o meno dietro l'utilizzo delle biotecnologie. Cosima stringe amicizia con la piccola Charlotte che le racconta del luogo in cui si trovano, facendole vedere un disegno dell'isola: Cosima capisce che essa \u00e8 molto pi\u00f9 grande di quanto sembri, e che probabilmente c'\u00e8 molto da scoprire.\nRachel continua ad avere visioni e alla fine capisce che qualcuno, chi \u00e8 in contatto col suo occhio, sta cercando di farle scoprire qualcosa: si scopre che l'isola \u00e8 abitata da altre persone che vivono in un vero e proprio accampamento e una di queste persone non \u00e8 altro che Delphine.\nDai topi danzanti agli psicopatici.\nTrama.\nL'episodio inizia con un flashback: Delphine, giunta nel parcheggio viene sparata da qualcuno, che si scopre adesso essere Duko. Nel frattempo Krystal, per proseguire le indagini, ha deciso di seguire Delphine per avere risposte e cos\u00ec si ritrova nel parcheggio nel momento della sparatoria. \u00c8 proprio grazie al suo telefono che inizia a squillare se Duko fugge prima di poter dare il colpo di grazia a Delphine.\nKrystal interviene allora per aiutarla ma sopraggiunge un furgone, da cui viene fuori il dottor van Lier che cerca in tutti i modi di salvare Delphine, caricandola sul furgone e portandola poi sull'isola dove viene salvata da un uomo.\nDopo il flashback torniamo al tempo attuale:\nCosima riesce a trovare la cura, ma Susan desidera attuare nuovamente il progetto della clonazione.\nQuando Cosima lo scopre, affronta la donna, dicendole di non essere intenzionata a collaborare, allora Susan la rinchiude in una stanza e le taglia le comunicazioni con Sarah.\nNel frattempo Ian Van Lier, il dottore di Evie, deve occuparsi di tenere alto il nome della Brightborn nonostante i danni causati da Rachel. Krystal, riconoscendolo in tv, contatta Felix per aggiornarlo su ci\u00f2 che \u00ea accaduto a Delphine, ma in cambio vuole sapere la verit\u00e0. Allora avviene uno scambio di informazioni e Sarah si mostra a Krystal, dicendole la verit\u00e0.\nSuccessivamente Sarah, travestendosi da Krystal, raggiunge van Lier e lo obbliga a dirle tutto ci\u00f2 che sa: in questo modo scopre che Susan vuole ripetere la clonazione.\nAlison e Donnie invece si ritrovano a vivere con Helena nel bosco in cui lei si era rintanata.\nNel frattempo Rachel incontra Ferdinand, con cui stabilisce il nuovo piano d'azione: fa credere a Susan di volerla incontrare al consiglio della neoluzione, ma in realt\u00e0 ne organizza in segreto un altro, mettendo in panchina Ira e assumendo il controllo del nuovo progetto di clonazione.\nSusan, sentendosi tradita, avverte Cosima e le permette di fuggire con Charlotte. Prima di partire, in segreto, Cosima ruba una fialetta della cura.\nRachel atterra sull'isola e, dopo una discussione madre figlia in cui Susan le dice che \u00e8 il suo pi\u00f9 grande fallimento, Rachel la accoltella.\nAnche Sarah decide di partire per l'isola, ma quando arriva trova delle tracce di sangue in casa e viene distratta da Susan che, agonizzante, le dice che Rachel \u00e8 impazzita.\nProprio Rachel attacca Sarah alle spalle, picchiandola col bastone e infilzandole la coscia con un coltello da cucina.\nSusan fa cadere Rachel e con le ultime forze le punta contro una pistola, distraendola e dando modo a Sarah di fuggire, seppur con molta difficolt\u00e0.\nRachel decide di risparmiare la madre perch\u00e9 dopotutto \u00e8 merito suo se \u00e8 guarita e le rivela che senza le visioni del suo occhio non avrebbe capito come comportarsi. Susan capisce allora che a controllare Rachel, con le visioni, non \u00e8 altri che P.T. Westmoreland, che si rivela essere ancora vivo dopo un secolo. Rachel riceve una chiamata da Von Lier che le comunica che Westmoreland \u00e8 pronto a vederla.\nSarah chiama Siobhan per farsi aiutare, ma a rispondere \u00e8 Ferdinand che sta minacciando lei e Kira.\nCosima e Charlotte si perdono nella foresta e, stremate dal freddo e dalla malattia, che \u00e8 ormai a un passo dall'uccidere Cosima, si fermano.\nA trovarle \u00e8 l'uomo delle visioni di Rachel che le accompagna al villaggio, lasciando Cosima davanti a una casa da cui arriva un'incredula Delphine che finalmente pu\u00f2 riabbracciarla. Cosima, in uno stato febbricitante, crede di avere una delle sue visioni di morte, ma Delphine la rassicura dicendole che non le permetter\u00e0 di morire.\nAl risveglio, Cosima, ancora totalmente estasiata per averla finalmente ritrovata, le confessa di aver trovato la cura. Delphine la avverte di tenere quel segreto per s\u00e9 perch\u00e9 sull'isola bisogna fare molta attenzione."}
{"id": "5907814", "revid": "1494169", "url": "https://it.wikipedia.org/wiki?curid=5907814", "title": "Silverbird", "text": ""}
{"id": "5907816", "revid": "33689", "url": "https://it.wikipedia.org/wiki?curid=5907816", "title": "Rainbird", "text": ""}
{"id": "5907837", "revid": "76963", "url": "https://it.wikipedia.org/wiki?curid=5907837", "title": "Jenna McMahon", "text": "\u00c8 conosciuta per aver scritto \"The Carol Burnett Show,\" ricevendo anche un Emmy Award, e per la co-creazione delle sit-com \"Nancy, Sonny &amp; Co, L'albero delle mele\" e \"La mamma \u00e8 sempre la mamma,\" insieme al suo partner di lavoro Dick Clair.\nBiografia.\nLa McMahon nasce a Kansas City, Missouri. In seguito si trasferisce a New York City dove ha studiato recitazione con Stella Adler. Come attrice, \u00e8 apparsa in programmi televisivi come \"Dennis the Menace\", \"Love, American Style, The Bob Newhart Show\" e \"I ragazzi del sabato sera.\" Dopo la morte di Dick Clair nel 1988, la McMahon ha prodotto una breve sitcom per Julie Andrews, prima di ritirarsi a vita privata. Mor\u00ec di insufficienza cardiaca a Monterey, California, il 2 marzo 2015, all'et\u00e0 di 89 anni.\nCarriera.\nTrasferitasi a West Hollywood, la McMahon ha aperto una scuola di recitazione quando ha incontrato Dick Clair nel 1961. Con il cognome McMahon (cognome da nubile di sua madre), lei e Clair lavorano per \"The Ed Sullivan Show\" ed altri programmi televisivi.\nIl duo cominci\u00f2 a lavorare per la sceneggiatura nei primi anni settanta, lavorando per episodi di sit-com come \"The Bob Newhart Show\" e \"Mary Tyler Moore\", prima di unirsi allo staff produttivo di \"The Carol Burnett Show\" nel 1973. Sono rimasti con lo spettacolo per sei stagioni, vincendo tre Emmy Awards e venendo nominati per altri sei. Il duo \u00e8 poi passato a scrivere per la sit-com \"Bolle di sapone,\" per la quale hanno guadagnato un'altra nomination agli Emmy nel 1981.\nLa McMahon e Clair hanno contribuito alla scrittura dell'episodio finale della prima stagione della sit-com NBC \"Il mio amico Arnold,\" che serviva come trampolino di lancio per la loro serie spin-off \"L'albero delle mele\". La nuova serie and\u00f2 in onda per nove stagioni sulla NBC, una delle pi\u00f9 longeve degli anni ottanta. I due crearono poi, con l'aiuto di Stu Silver, \"Nancy, Sonny &amp; Co.\"; questa serie and\u00f2 in onda sulla ABC per sei stagioni. Nel 1983, crearono \"La mamma \u00e8 sempre la mamma\"."}
{"id": "5907838", "revid": "373458", "url": "https://it.wikipedia.org/wiki?curid=5907838", "title": "Dinastia Wei dell'Est", "text": ""}
{"id": "5907842", "revid": "373458", "url": "https://it.wikipedia.org/wiki?curid=5907842", "title": "Maryse Ouellet", "text": ""}
{"id": "5907844", "revid": "62004", "url": "https://it.wikipedia.org/wiki?curid=5907844", "title": "Marco Zanotti (ciclista 1988)", "text": ""}
{"id": "5907853", "revid": "1494169", "url": "https://it.wikipedia.org/wiki?curid=5907853", "title": "Non disturbare il can che dorme", "text": ""}
{"id": "5907854", "revid": "287204", "url": "https://it.wikipedia.org/wiki?curid=5907854", "title": "Non disturbare il can che dorme (film)", "text": ""}
{"id": "5907876", "revid": "57342", "url": "https://it.wikipedia.org/wiki?curid=5907876", "title": "Antonio Tarantino (drammaturgo)", "text": "Biografia.\nDopo aver svolto diverse attivit\u00e0 si dedic\u00f2 alla pittura, ambito in cui lavor\u00f2 per vent'anni, partecipando a mostre collettive e personali a Torino, citt\u00e0 dove risiedeva, e a Roma.\nNei primi anni Novanta interruppe la carriera di artista figurativo e cominci\u00f2 a scrivere per il teatro. Decisivo, in questo periodo, fu l'incontro con il critico ed editore Franco Quadri, il quale nel tempo pubblic\u00f2 gran parte della sua opera presso Ubulibri.\nNel 1994, dopo essersi aggiudicato il Premio Riccione, il suo controverso monologo \"Stabat Mater\" fu interpretato da Piera Degli Esposti e fu subito seguito sulle scene italiane dagli altri testi della \"Tetralogia delle Cure\" (\"Passione secondo Giovanni\" del 1993, \"Vespro della Beata Vergine\" del 1994 e \"Lustrini\", datato 1996), tutti con regie curate dal tunisino Cherif.\nNel 1997 \"Stabat Mater\" e \"Passione secondo Giovanni\" vennero allestiti da Jorge Mello di Artistas Unidos a Lisbona.\nNel 2000 il mastodontico \"Materiali per una tragedia tedesca\", vincitore del Premio Riccione nel 1997, fu diretto ancora da Cherif in un'ambiziosa produzione del Piccolo Teatro di Milano. Il lavoro inaugur\u00f2 un filone molto significativo nel percorso dell'autore, che negli ultimi anni si confront\u00f2 spesso con la dimensione storica con opere che se da un lato presentano un forte impatto politico, dall'altro sono state definite come vere commedie all'italiana , nutrite di elementi grotteschi e paradossali .\nNel 2004 debutt\u00f2 in prima assoluta al Festival Benevento Citt\u00e0 Spettacolo \"La casa di Ramallah\" con la regia di Paolo Coletta e interpretato da Sandra De Falco.\nNel 2007 Marco Martinelli ed Ermanna Montanari del Teatro delle Albe di Ravenna rappresentarono \"Stranieri\". Nel 2008 \"Passione secondo Giovanni\" fu tradotto in francese e prodotto dal Th\u00e9\u00e2tre Vidy di Losanna per la regia di Jean-Yves Ruf con Olivier Cruveiller e Paul Minthe. Lo stesso testo fu allestito poi anche dal Th\u00e9\u00e2tre de la Colline di Parigi. Nello stesso anno \"La pace\" and\u00f2 in scena per la produzione del Teatro Stabile di Torino con la regia di Marco Isidori.\nNel 2009 lo Stabile di Torino appront\u00f2 un nuovo allestimento della \"Tetralogia delle cure\", con il titolo \"Quattro atti profani\", sotto la direzione di Valter Malosti mentre \"Gramsci a Turi\" debutt\u00f2 al Napoli Teatro Festival Italia per la regia di Daniele Salvo. Nel 2010 il Teatro Stabile del Friuli-Venezia Giulia present\u00f2 \"La casa di Ramallah\", diretto da Antonio Calenda e interpretato da Giorgio Albertazzi. \nNel 2011 \"Trittico\" fu presentato al Teatro Out Off di Milano per la regia di Cristina Pezzoli, seguito da \"Medea\" al Festival di Benevento nell'allestimento di Alessandra Cutolo.\nNel 2012 \"Esequie solenni\" and\u00f2 in scena al Teatro Franco Parenti di Milano con la regia di Andr\u00e9e Ruth Shammah. \nNel 2013 Tarantino ricevette dal Teatro lirico sperimentale di Spoleto la commissione di un libretto per una breve opera lirica e scrive \"Doglie (Non \u00e8 che un piccolo problema)\" con la regia di Sandra De Falco.\nNel 2017 \"Giuseppe Verdi a Napoli\", ultima opera scritta da Tarantino, debutt\u00f2 a Roma al Teatro Vascello con la regia di Sandra De Falco.\nNel 2019 fu protagonista del documentario Noi, Antonio, scritto e diretto dal regista bresciano Paolo Perlotti e interpretato da Valter Malosti, Maria Paiato, Marco Martinelli e Giuseppe Marini.\nTarantino \u00e8 morto a Torino il 21 aprile 2020 all'et\u00e0 di 82 anni per arresto cardiaco. Dal 2017 beneficiava del vitalizio previsto dalla Legge Bacchelli.."}
{"id": "5907880", "revid": "116116619", "url": "https://it.wikipedia.org/wiki?curid=5907880", "title": "Beatrice d'Angi\u00f2", "text": "Biografia.\nBeatrice d'Angi\u00f2 nacque attorno al 1252 da Carlo I d'Angi\u00f2 e Beatrice di Provenza, fra i suoi fratelli si ricorda Carlo II di Napoli, mentre fra gli altri parenti il discorso si fa pi\u00f9 ampio. Suo padre era uno dei figli minori di Luigi VIII di Francia, quindi Beatrice era nipote del re e sua madre era figlia di Raimondo Berengario IV di Provenza e sorella di Eleonora di Provenza, moglie di Enrico III d'Inghilterra. Quindi Beatrice era nipote, per sangue o acquisizione, di due dei pi\u00f9 potenti monarchi europei e imparentata con le famiglie reali di mezzo continente.\nNel 1267 venne siglato il Trattato di Viterbo fra suo padre Carlo e Baldovino II di Costantinopoli che trasfer\u00ec al re di Sicilia molti dei diritti che deteneva sul suo, perduto, Impero latino di Costantinopoli. Il trattato diede al padre la sovranit\u00e0 su Corf\u00f9 oltre ad alcune citt\u00e0 in Albania oltre che il controllo sul Principato d'Acaia e sulle Isole egee, con l'eccezione di Lesbo, Chio, Samo, Amorgo e quelle detenute dalla Repubblica di Venezia. Sempre secondo il trattato venne organizzato il matrimonio fra Filippo di Courtenay, erede effettivo dell'Impero Latino e Beatrice, che di Carlo era la secondogenita. Se il matrimonio fosse stato senza figli i diritti del genero sarebbero passati al suocero, Beatrice all'epoca dell'accordo era attorno ai quindici anni.\nCi vollero ancora diversi anni prima che il matrimonio avesse effettivamente luogo e Beatrice si spos\u00f2 infine a Foggia il 15 ottobre 1273, lei aveva da poco passato i venti e il marito era una decina d'anni pi\u00f9 vecchio di lei. Baldovino mor\u00ec poco dopo e il titolo di imperatore, ancora senza impero, pass\u00f2 a Filippo.\nBeatrice mor\u00ec fra la fine dell'autunno e l'inizio dell'inverno del 1275, lei e Filippo ebbero una sola figlia:\nFilippo le sopravvisse di otto anni."}
{"id": "5907886", "revid": "63727", "url": "https://it.wikipedia.org/wiki?curid=5907886", "title": "NSU 6/12 PS", "text": ""}
{"id": "5907887", "revid": "1924342", "url": "https://it.wikipedia.org/wiki?curid=5907887", "title": "Don't Let Me Down (The Chainsmokers)", "text": "Don't Let Me Down \u00e8 un singolo del gruppo musicale statunitense The Chainsmokers, pubblicato il 5 febbraio 2016 come primo estratto dal secondo EP \"Collage\".\nAi Grammy Awards 2017 ha trionfato come Miglior registrazione dance.\nDescrizione.\nQuinta e ultima traccia dell'EP, \"Don't Let Me Down\", che vede la partecipazione della cantante statunitense Daya, \u00e8 stato descritto da \"Billboard\" come un brano EDM e trap.\nVideo musicale.\nIl video musicale \u00e8 stato reso disponibile il 29 aprile 2016.\nTracce.\nTesti e musiche di Andrew Taggart, Emily Warren e Scott Harris."}
{"id": "5907889", "revid": "63727", "url": "https://it.wikipedia.org/wiki?curid=5907889", "title": "NSU 6/10 PS", "text": ""}
{"id": "5907900", "revid": "767487", "url": "https://it.wikipedia.org/wiki?curid=5907900", "title": "Unione Sportiva Pergocrema 1987-1988", "text": "Questa pagina raccoglie le informazioni riguardanti l'Unione Sportiva Pergocrema nelle competizioni ufficiali della stagione 1987-1988."}
{"id": "5907902", "revid": "789669", "url": "https://it.wikipedia.org/wiki?curid=5907902", "title": "Convento di Fra Cristoforo", "text": ""}
{"id": "5907906", "revid": "80167680", "url": "https://it.wikipedia.org/wiki?curid=5907906", "title": "Henlein", "text": ""}
{"id": "5907907", "revid": "789669", "url": "https://it.wikipedia.org/wiki?curid=5907907", "title": "Convento di Fra' Cristoforo", "text": ""}
{"id": "5907909", "revid": "1305772", "url": "https://it.wikipedia.org/wiki?curid=5907909", "title": "Haenlein", "text": ""}
{"id": "5907910", "revid": "767487", "url": "https://it.wikipedia.org/wiki?curid=5907910", "title": "Gli eroi del deserto (film 1929)", "text": "Gli eroi del deserto (\"Hell's Heroes\") \u00e8 un film western del 1929 diretto da William Wyler e interpretato da Charles Bickford, Raymond Hatton e Fred Kohler, adattamento del racconto \"The Three Godfathers\" dello scrittore statunitense Peter B. Kyne. Si tratta del primo film sonoro diretto da Wyler che ne gir\u00f2 anche una versione muta.\nGi\u00e0 portato tre volte sullo schermo nel periodo del muto (nel 1909, 1915 e 1920), il soggetto fu ripreso da Richard Boleslawski nel 1936 (\"Three Goodfathers\", mai distribuito in Italia), da John Ford nel 1948 (\"In nome di Dio\") e nel 1975 per il film per la TV intitolato \"The Godchild\", con protagonista Jack Palance. L'ultimo adattamento \u00e8 il film d'animazione \"Tokyo Godfathers\", diretto da Satoshi Kon nel 2003.\nTrama.\nTre rapinatori in fuga dopo una rapina alla banca di New Jerusalem, Bob Sangster, Tom \"Barbwire\" Gibbons e \"Wild Bill\" Kearney, si avventurano nel deserto dove trovano una donna, moglie del cassiere Frank Edwards ucciso durante la rapina, che sta per dare alla luce un bambino. La donna muore dopo il parto, non prima di aver affidato il neonato ai tre banditi con la richiesta di portarlo in salvo alla citt\u00e0 da cui sono fuggiti. Solo Sangster sopravviver\u00e0 al deserto e riuscir\u00e0 a tornare a New Jerusalem, determinato ad onorare la richiesta della donna. Giunto alla chiesa della citt\u00e0 dove si sta celebrando il Natale, morir\u00e0 subito dopo aver compiuto il suo dovere.\nProduzione.\nIl film venne girato in California, tra la Panamint Valley, il deserto del Mojave e il Red Rock Canyon State Park, mentre le sequenze relative alla citt\u00e0 immaginaria di New Jerusalem vennero girate nella citt\u00e0 fantasma di Bodie, incluse quelle della banca (che due anni dopo sar\u00e0 distrutta da un incendio) e della Chiesa metodista. Nella scena della rapina in banca viene inquadrato un carro funebre a cavalli che si pu\u00f2 ancora osservare nel museo di Bodie.\n\"Gli eroi del deserto\" si sarebbe rivelato un enorme successo di pubblico e critica ma per realizzare la sua visione creativa Wyler dovette scontrarsi aspramente con \"Junior\", come lo stesso regista chiamava il produttore Carl Laemmle Jr., figlio del fondatore della Universal. I due discordarono costantemente sul budget, sulle sequenze di sparatorie e su quelle che sarebbero potute finire sotto il mirino della censura del Codice Hays. In quest'ultimo caso la spunt\u00f2 il produttore: il finale originale, in cui il sopravvissuto veniva catturato dagli abitanti inferociti e portato al patibolo venne eliminato e sostituito con uno meno cruento.\nDistribuzione.\nIl film fu distribuito nelle sale cinematografiche statunitensi dal 5 gennaio 1930, dopo un'anteprima tenutasi a New York il 27 dicembre 1929. In Giappone venne proiettato a partire dall'aprile 1930, in Irlanda dal 15 agosto e in Francia dal 9 ottobre. Nel 1931 usc\u00ec anche in Germania e in Austria.\nCritica.\nIl critico Morando Morandini nel suo dizionario riporta: \u00abInsolito western ben costruito e interessante nella definizione dei personaggi e delle situazioni\u00bb."}
{"id": "5907911", "revid": "709565", "url": "https://it.wikipedia.org/wiki?curid=5907911", "title": "Wednesday Comics", "text": "Wednesday Comics fu un fumetto antologico settimanale lanciato dalla DC Comics l'8 luglio 2009. I dodici numeri del fumetto furono pubblicati 14x20 in fogli di ampio formato, deliberatamente simili a quelli della sezione dei fumetti del giornale domenicale. Ogni edizione aveva 15 pagine, ognuna con una storia e un team creativo diverso.\nStoria di pubblicazione.\nGuidato dal Direttore Artistico DC Mark Chiarello, ai creatori che parteciparono fu chiesto di sviluppare storie per dei personaggi di cui avrebbero voluto scrivere. Ogni numero era di 16 pagine, di cui una rimossa quando veniva piegata la stampa.\nLa prima storia di Superman fu stampata su \"USA Today\" e successive installazioni furono pubblicate online sul sito di USA Today.\nStorie.\nOgni numero stamp\u00f2 le strisce nel modo seguente:\nRaccolte.\nLa serie fu raccolta in un volume singolo:\nPremi.\n\"Wednesday Comics\" vinse il premio Harvey Award nel 2010 nella categoria Miglior Antologia."}
{"id": "5907912", "revid": "149485", "url": "https://it.wikipedia.org/wiki?curid=5907912", "title": "Valligiani", "text": "L'Adunata nazionale sciatori valligiani d'Italia, pi\u00f9 comunemente nota come la Valligiani, \u00e8 una gara di sci di fondo a squadre piuttosto celebre tra gli anni dieci e gli anni trenta del Novecento. \nI partecipanti sono tutti abitanti delle vallate alpine italiane in competizione tra loro: sono esclusi i fondisti di pianura, non allo stesso livello dei \"professionisti della neve\" valligiani, mentre viene fatta un'eccezione per la partecipazione di guide e portatori. \nLa gara si compone di un percorso di 30 km che prevede 1000 metri di dislivello. Viene organizzata ogni volta in una vallata diversa.\nStoria.\nNei primi anni del Novecento lo sci \u00e8 una novit\u00e0 alla moda e le prime tecniche sciistiche in corso di definizione: la prima Unione Ski Clubs Italiani \u00e8 del 1908, i primi campionati nazionali di sci sono organizzati a partire dal 1910, mentre la Federazione Italiana dello Sci viene istituita nel 1913.\nLa \"Valligiani\" viene fondata nell'inverno del 1914-15, con il nome di \"Adunata Nazionale Sciatori Valligiani d'Italia\" o \"Adunata Nazionale Skiatori Alpigiani\" grazie all'impulso della \"Gazzetta dello Sport\", che prevede e appoggia il diffondersi dello sci e quindi vuole consolidare la disciplina tra le popolazioni alpine. La prima edizione, tenutasi a Courmayeur nel 1915, \u00e8 vinta dalla squadra della Val Formazza.\nLa prima guerra mondiale blocca il processo di espansione dello sci di fondo. Con alcune interruzioni, la gara riprende nel 1920, godendo della creazione della FISI nello stesso anno, a cui aderiscono vari club sciistici, e del suo ingrandirsi nella Federazione Italiana Sport Invernali poi. \nDagli anni trenta fino agli anni sessanta, con una pausa totale dovuta alla seconda guerra mondiale, l'interesse per lo sci di fondo diminuisce, a vantaggio dello sci alpino, e una competizione per soli valligiani risulta probabilmente anacronistica. \nLa \"Valligiani\" viene ricordata da Mario Rigoni Stern nell'omaggio a Nuto Revelli contenuto in \"Aspettando l'alba\": "}
{"id": "5907913", "revid": "1869172", "url": "https://it.wikipedia.org/wiki?curid=5907913", "title": "George Washington Vanderbilt II", "text": "Biografia.\nEra il figlio pi\u00f9 giovane di William Henry Vanderbilt, e di sua moglie, Maria Louisa Kissam.\nCome il pi\u00f9 giovane dei figli di William, George II \u00e8 stato detto di essere il preferito di suo padre. I parenti lo descrivono come magro, dai capelli scuri e carnagione pallida. Timido e introverso, i suoi interessi correvano dalla filosofia, ai libri e alla collezione di dipinti del padre. Oltre a frequenti visite a Parigi, dove la sua famiglia possedeva diverse case, George viaggi\u00f2 molto, parlando fluentemente otto lingue.\nSuo padre possedeva eleganti palazzi a New York e Newport e una tenuta di campagna a Long Island di 800 acri (3,2\u00a0km\u00b2). Quando suo padre mor\u00ec nel 1885 per un ictus, lasci\u00f2 una fortuna di circa $ 200 milioni, la maggior parte del quale \u00e8 stato suddivisa tra i suoi due figli maggiori, Cornelius Vanderbilt II e William K. Vanderbilt. George eredit\u00f2 $ 1 milione da suo nonno e ricevette un altro milione per il suo 21\u00ba compleanno da suo padre. Alla morte del padre, ha ereditato altri $ 5 milioni, cos\u00ec come il reddito da un fondo fiduciario di $ 5 milioni.\nSi occup\u00f2 dell'azienda agricola di famiglia a New Dorp e Woodland Beach, ora il quartiere di Midland Beach a Staten Island, poi ha vissuto con la madre a Manhattan.\nNel 1891 entr\u00f2 a far parte della Compagnia di New York dei Figli della rivoluzione americana.\nBiltmore.\nA Biltmore, George svolse una vita da gentiluomo di campagna. Aveva un grande interesse per l'orticoltura, dell'allevamento di animali purosangue e per la silvicoltura. Secondo Gifford Pinchot, che ha continuato a essere il primo capo del Servizio forestale degli Stati Uniti, Biltmore \u00e8 stato il primo bosco gestito professionalmente negli Stati Uniti; \u00e8 stato anche la sede della Biltmore School of Forestry, la prima scuola del genere nel Nord America, fondata nel 1898 da Carl A. Schenck.\nMatrimonio.\nSpos\u00f2, il 1 giugno 1898 a Parigi, Edith Stuyvesant Dresser (1873-1958), figlia di George Warren Dresser e di Susan Fish LeRoy. Ebbero una figlia:\nNel 1912 George e Edith prenotarono dei posti sul Titanic, ma cambiato i loro piani prima della partenza, arrivando a New York prima che il Titanic affondasse.\nMorte.\nMor\u00ec a causa di complicazioni a seguito di una appendicectomia a Washington D.C.. Fu sepolto nel mausoleo di famiglia a New Dorp a Staten Island."}
{"id": "5907919", "revid": "742538", "url": "https://it.wikipedia.org/wiki?curid=5907919", "title": "Autodichia", "text": ""}
{"id": "5907929", "revid": "121971239", "url": "https://it.wikipedia.org/wiki?curid=5907929", "title": "Unione Sportiva Sassuolo Calcio 1987-1988", "text": "Questa pagina raccoglie le informazioni riguardanti l'Unione Sportiva Sassuolo Calcio nelle competizioni ufficiali della stagione 1987-1988."}
{"id": "5907932", "revid": "372624", "url": "https://it.wikipedia.org/wiki?curid=5907932", "title": "Adunata nazionale sciatori valligiani d'Italia", "text": ""}
{"id": "5907935", "revid": "22356", "url": "https://it.wikipedia.org/wiki?curid=5907935", "title": "Yuanansuchus laticeps", "text": ""}
{"id": "5907936", "revid": "785863", "url": "https://it.wikipedia.org/wiki?curid=5907936", "title": "The Hunchback of Notre Dame II", "text": ""}
{"id": "5907937", "revid": "132406", "url": "https://it.wikipedia.org/wiki?curid=5907937", "title": "Partito Democratico Progressista (Giappone)", "text": "Il o DP era un partito progressista e social-liberale giapponese.\n\u00c8 stato il principale partito d'opposizione al Partito Liberal Democratico (LDP) di ispirazione nazionalista e conservatrice dal 2016 sino alle elezioni della Camera dei Rappresentanti del 22 ottobre 2017.\nStoria.\nIl 24 febbraio 2016 lo stato maggiore del Partito Democratico del Giappone e i membri della formazione di destra Partito dell'Innovazione hanno siglato un accordo per creare una forza unitaria di opposizione capace di competere elettoralmente con l'LDP in vista delle elezioni per il rinnovo di met\u00e0 della Camera dei consiglieri. La nuova formazione politica, creatasi il 27 marzo 2016, ha scelto come nome Minshint\u014d, portmanteau tra \"minshu\" (\u6c11, democratico) e \"shin\" (\u9032, progresso). Il nome del partito, in kanji, risulta identico al partito taiwanese Partito Democratico Progressista (\u6c11\u4e3b\u9032\u6b65\u9ee8, abbreviato in \u6c11\u9032\u515a), in inglese DPP, di conseguenza, al fine di non creare confusioni, come nome ufficiale in inglese \u00e8 stato scelto Democratic Party (DP).\nIdeologia.\nIl Partito Democratico Progressista \u00e8 un partito di centro di formazione politica del liberalismo sociale e progressista nato dalla fusione e del Partito Democratico del Giappone e dal Partito dell'Innovazione, regionalista e nazionalista.\nIl partito propone il superamento della burocrazia dell'attuale governo di centro-destra, ristabilire il ruolo dello Stato all'interno della societ\u00e0, una societ\u00e0 pi\u00f9 aperta , il superamento dei vecchi interessi della classe dirigente della politica giapponese, per una prosperit\u00e0 diffusa a tutta la popolazione e pi\u00f9 spazio per i giovani nella politica. Si pone inoltre come obiettivo primario la difesa della costituzione pacifista del Giappone da qualsiasi tipo di modifica in senso interventista e militarista, in netta contrapposizione con le correnti conservatrici e ultranazionalistiche che fanno capo al Partito Liberaldemocratico capeggiato da Shinz\u014d Abe ed un approccio pi\u00f9 distensivo nei confronti della Corea del Nord. "}
{"id": "5907939", "revid": "767487", "url": "https://it.wikipedia.org/wiki?curid=5907939", "title": "Urgehal", "text": "Gli Urgehal sono un gruppo musicale black metal norvegese, formatosi a H\u00f8nefoss nel 1992.\nStoria.\nGli Urgehal vennero fondati da Trondr Nefas (Trond Br\u00e5then) nel 1992. Pubblicarono il loro primo album \"Arma Christi\" nel 1996 sotto un contratto con la No Colours. Dopo il secondo album \"Massive Terrestrial Strike\", cambiarono etichetta con la Dlesh for Beast. Seguirono \"Atomkinder\", \"Through Thick Fog 'till Death\" e \"Goatcraft Torment\", pi\u00f9 un album di rarit\u00e0, \"The Eternal Eclipse\", per festeggiare il quindicesimo anno di attivit\u00e0. Il gruppo cambi\u00f2 etichetta con la Season of Mist e pubblic\u00f2 \"Ikonoklast\" dopo un ritardo con le registrazioni a causa di problemi interni.\nNel maggio 2012, il fondatore Trondr Nefas mor\u00ec all'et\u00e0 di 34 anni. Secondo una dichiarazione del gruppo, egli \"ha avuto una morte calma e naturale nelle foreste in uno dei suoi posti preferiti\". L'ultimo album di studio del gruppo, \"Aeons in Sodom\", fu dedicato a lui e pubblicato nel 2016."}
{"id": "5907944", "revid": "287204", "url": "https://it.wikipedia.org/wiki?curid=5907944", "title": "Marinho", "text": ""}
{"id": "5907945", "revid": "899609", "url": "https://it.wikipedia.org/wiki?curid=5907945", "title": "Conti di Loon", "text": ""}
{"id": "5907947", "revid": "228587", "url": "https://it.wikipedia.org/wiki?curid=5907947", "title": "Loon", "text": ""}
{"id": "5907959", "revid": "767487", "url": "https://it.wikipedia.org/wiki?curid=5907959", "title": "Abell 133", "text": "Abell 133 \u00e8 un ammasso di galassie situato in direzione della costellazione della Balena a circa 234 milioni di anni luce dalla Terra. Inserito nel Catalogo Abell redatto nel 1958, ha una classe di ricchezza 0 (quindi costituito da 30-49 galassie) ed \u00e8 del tipo I secondo la Classificazione di Bautz-Morgan.\nL'ammasso \u00e8 dominato dalla luminosa galassia centrale ellittica ESO 541-13, la cui struttura centrale appare complessa per la presenza di due lobi creati dalle emissioni di onde radio che si scontrano con il gas intergalattico formando due enormi cavit\u00e0, come evidenziato dalle osservazioni del telescopio spaziale Chandra. Abell 133 fa parte del Superammasso dei Pesci-Balena (SCl 010)."}
{"id": "5907961", "revid": "48344", "url": "https://it.wikipedia.org/wiki?curid=5907961", "title": "Storia della 'Ndrangheta", "text": ""}
{"id": "5907963", "revid": "1266364", "url": "https://it.wikipedia.org/wiki?curid=5907963", "title": "Uro\u0161evac", "text": ""}
{"id": "5907966", "revid": "48344", "url": "https://it.wikipedia.org/wiki?curid=5907966", "title": "Rapporti tra 'Ndrangheta e altre organizzazioni criminali", "text": ""}
{"id": "5907974", "revid": "404449", "url": "https://it.wikipedia.org/wiki?curid=5907974", "title": "Arturo Finadri", "text": "Biografia.\nNacque a Brescia il 29 agosto 1856 da Pietro Finadri e Luigia Bonalda. Vicino al club dei liberali progressisti di Giuseppe Zanardelli, entr\u00f2 nell'amministrazione del quotidiano La Provincia di Brescia, organo di stampa del movimento politico. Fu eletto nel consiglio comunale cittadino e il 18 dicembre 1882 divenne sindaco facente funzione dopo le dimissioni di Antonio Barbieri che nel frattempo era diventato deputato alla Camera.\nLa sua esperienza da sindaco facente funzione fu di breve durata. Durante le elezioni politiche dell'ottobre 1882, i progressisti zanardelliani avevano rifiutato di concedere dei posti nelle loro liste a quei liberal moderati che avevano aderito ai principi del discorso di Agostino Depretis tenuto a Stradella. La frattura fra i liberal moderati e gli zanardelliani che ne consegu\u00ec rese instabile la maggioranza che sosteneva la Giunta Finadri. I risultati delle elezioni comunali parziali del 29 luglio 1883 non furono favorevoli al gruppo zanardelliano, per cui, durante la seduta del 31 luglio 1883, il consiglio non approv\u00f2 il bilancio consuntivo dell'anno precedente. L'intera giunta interpret\u00f2 il voto come gesto di sfiducia sul suo operato e decise di dimettersi. Lo stesso Finadri decise di non mantenere l'incarico di sindaco facente funzione nel periodo necessario a far eleggere una nuova giunta dal consiglio, per cui venne sostituito in tale ruolo dall'assessore all'Istruzione Pertusati.\nNel 1885, assieme a Vitaliano Gennaro, direttore de La Provincia, e ad Achille Zuanelli apr\u00ec l'Unione Tipolitografica Bresciana. In seguito fond\u00f2 il giornale satirico La Luna, fu presidente dell'Unione Industriale Arti Grafiche e componente del consiglio d'amministrazione degli Orfanotrofi bresciani sotto la gestione di Paolo Cuzzetti."}
{"id": "5907975", "revid": "48344", "url": "https://it.wikipedia.org/wiki?curid=5907975", "title": "'ndrangheta in provincia di Crotone", "text": ""}
{"id": "5907976", "revid": "48344", "url": "https://it.wikipedia.org/wiki?curid=5907976", "title": "'ndrangheta in Australia", "text": ""}
{"id": "5907977", "revid": "767487", "url": "https://it.wikipedia.org/wiki?curid=5907977", "title": "The Hidden Pearls", "text": "The Hidden Pearls \u00e8 un film muto del 1918 diretto da George H. Melford (George Melford)\nTrama.\nAllevato ed educato negli Stati Uniti, Tom Garvin - figlio di un commerciante di perle e di una principessa hawaiiana - non conosce nulla dell'isola della madre. Cos\u00ec, quando perde la sua fortuna e la fidanzata Enid lo lascia, decide di tornare alle Hawaii. A Honolulu, lo zio John lo informa che sull'isola della madre lo attende una fortuna in perle. Gli isolani festeggiano il ritorno di quello che ora \u00e8 il loro legittimo re e la bella Tahona, innamorata di lui, gli rivela il nascondiglio del tesoro. Tom, per\u00f2, non pensa di rimanere ma di impadronirsi delle perle per poter tornare al proprio mondo, deciso a riconquistare Enid. Ma l'accoglienza fredda dell'ex fidanzata lo fa ricredere sulle proprie scelte: ritorna cos\u00ec all'isola, dove sposa Tahona con la quale regner\u00e0 sul suo popolo.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Famous Players-Lasky Corporation, il film - presentato da Jesse L. Lasky - usc\u00ec nelle sale cinematografiche statunitensi il 18 febbraio 1918."}
{"id": "5907980", "revid": "48344", "url": "https://it.wikipedia.org/wiki?curid=5907980", "title": "'ndrangheta in provincia di Vibo Valentia", "text": ""}
{"id": "5907984", "revid": "48344", "url": "https://it.wikipedia.org/wiki?curid=5907984", "title": "'ndrangheta in Piemonte", "text": ""}
{"id": "5907985", "revid": "48344", "url": "https://it.wikipedia.org/wiki?curid=5907985", "title": "'ndrangheta in Lombardia", "text": ""}
{"id": "5907986", "revid": "48344", "url": "https://it.wikipedia.org/wiki?curid=5907986", "title": "'ndrangheta in Liguria", "text": ""}
{"id": "5907988", "revid": "1543377", "url": "https://it.wikipedia.org/wiki?curid=5907988", "title": "La Plagne-Tarentaise", "text": "La Plagne-Tarentaise \u00e8 un comune francese del dipartimento della Savoia della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Bellentre, La C\u00f4te-d'Aime, M\u00e2cot-la-Plagne e Valezan.\nIl capoluogo \u00e8 la localit\u00e0 di M\u00e2cot-la-Plagne."}
{"id": "5907989", "revid": "48344", "url": "https://it.wikipedia.org/wiki?curid=5907989", "title": "'ndrangheta in Germania", "text": ""}
{"id": "5907990", "revid": "48344", "url": "https://it.wikipedia.org/wiki?curid=5907990", "title": "'ndrangheta in Canada", "text": ""}
{"id": "5907995", "revid": "486946", "url": "https://it.wikipedia.org/wiki?curid=5907995", "title": "Operazioni della polizia italiana contro la 'Ndrangheta", "text": ""}
{"id": "5907998", "revid": "48344", "url": "https://it.wikipedia.org/wiki?curid=5907998", "title": "Riti della 'Ndrangheta", "text": ""}
{"id": "5908014", "revid": "599013", "url": "https://it.wikipedia.org/wiki?curid=5908014", "title": "Nemanja Mihajlovi\u0107", "text": "Carriera.\nClub.\nHa esordito con la prima squadra del nella stagione 2012-2013 contro il Donji Srem. Ha segnato il suo primo gol in carriera contro il .\nNel dicembre 2015 ha firmato un contratto triennale con il . Ha esordito con il Partizan contro l'.\nNazionale.\nHa giocato per l'Under-16, l'Under-17, l'Under-19 e l'Under-21."}
{"id": "5908016", "revid": "48344", "url": "https://it.wikipedia.org/wiki?curid=5908016", "title": "Giuseppe Morabito (boss)", "text": ""}
{"id": "5908020", "revid": "22229", "url": "https://it.wikipedia.org/wiki?curid=5908020", "title": "Certificazione halal", "text": ""}
{"id": "5908024", "revid": "306856", "url": "https://it.wikipedia.org/wiki?curid=5908024", "title": "NSU 6/14 HP e 6/18 HP", "text": "La 6/14 HP e la successiva 6/18 HP sono due autovetture di fascia medio-bassa prodotte complessivamente dal 1910 al 1915 dalla \"Neckarsulmer Fahrradwerke AG\", la Casa automobilistica tedesca che in seguito sarebbe divenuta nota come NSU. L'unit\u00e0 di misura anglosassone \"HP\", utilizzata per questo e per gli altri modelli NSU prodotti prima dell'avvento della Prima Guerra Mondiale, fu mutata in \"PS\" (\"Pferdest\u00e4rken\") dopo l'arrivo di tale evento per tagliare ogni legame con il Regno Unito, avversario dell'Impero Tedesco durante la guerra. Per questo, tali modelli possono trovarsi indicati indifferentemente in entrambi i modi.\nStoria e profilo.\nPresentata alla fine del 1909, ma commercializzata a partire dal gennaio dell'anno seguente, la \"6/14 HP\" fu il primo di questi due modelli ad esordire, e fu chiamata a sostituire il vecchio modello 6/12 HP. La \"6/14 HP\" fece parte di un progetto congiunto che mir\u00f2 anche alla realizzazione di una vettura di fascia superiore, quella che poi sarebbe stata commercializzata con la denominazione di 9/18 HP, quest'ultima destinata invece a sostituire la 8/15 HP. Da qui si intravede la volont\u00e0 da parte della NSU di elevare gradualmente i modelli di fascia medio-bassa ad un livello pi\u00f9 alto, avvicinandosi piano piano a segmenti pi\u00f9 alti.\nLa 6/14 HP.\nData la sua genesi progettuale, la \"6/14 HP\" si trov\u00f2 a condividere con la \"9/18 HP\" lo stesso telaio a longheroni e traverse in acciaio, lo stesso cambio manuale a 3 marce, le stesse sospensioni a balestre semiellittiche longitudinali e lo stesso impianto frenante a ceppi agenti sull'albero di trasmissione. Il telaio era comunque una versione leggermente allungata di quello utilizzato per la \"6/12 HP\" ed anche per la gi\u00e0 citata \"8/15 HP\". Le differenze, oltre che nella misura degli pneumatici, stavano essenzialmente nel motore. Quest'ultimo nacque direttamente dall'unione di due bicilindrici derivati da quello che nello stesso periodo equipaggiava la \"piccola\" 5/10 HP. Tali bicilindrici furono riuniti in un unico blocco, perci\u00f2 non si tratt\u00f2 pi\u00f9 di un motore biblocco come invece era accaduto nei precedenti modelli da 6 cavalli fiscali. Mentre nel bicilindrico originario le misure di alesaggio e corsa erano di 75 x 125 mm, nella \"6/14 HP\" la corsa fu ridotta fino ad 88 mm (nella \"sorella maggiore\", la \"9/18 HP\", fu invece lasciata intatta), ma la presenza di quattro cilindri anzich\u00e9 due fece s\u00ec che la cilindrata complessiva fosse di 1.555,1 cm3, per una potenza massima di 16 CV a 1.400 giri/min e per una velocit\u00e0 massima di 60 km/h.\nLa gamma della \"6/14 HP\" si articol\u00f2 in quattro varianti di carrozzeria, tutte montate su di un unico telaio da 2,65 metri di interasse. Non si ebbe pi\u00f9, quindi, la possibilit\u00e0 di scegliere fra due o anche tre tipi differenti di telaio. Le quattro carrozzeria disponibili erano: single-phaeton a due posti, single phaeton a due posti pi\u00f9 uno aggiuntivo sul retro, double-phaeton a quattro posti e landaulet. La carriera di questo modello cominci\u00f2 all'inizio del 1910 per terminare, senza variazioni di sorta alla gamma, poco pi\u00f9 di un anno dopo.\nLa 6/18 HP.\nNel corso del 1911, infatti, la \"6/14 HP\" mut\u00f2 denominazione in \"6/18 HP\": nel nuovo modello, la potenza massima fu portata a 18 CV a 1.800 giri/min e la gamma si arricch\u00ec con l'arrivo di una versione torpedo e di una versione furgoncino con portata massima di otto quintali. In virt\u00f9 del leggero aumento di potenza, la velocit\u00e0 massima poteva raggiungere stavolta i 65 km/h. La gamma cos\u00ec aggiornata prosegu\u00ec la sua carriera per altri tre anni e oltre. Fu infatti nell'ottobre del 1914 che si ebbero nuovi aggiornamenti: la \"6/18 HP\" benefici\u00f2 di un nuovo motore, con il monoblocco ripreso pari pari da quello della vecchia \"6/12 HP\", ma con la testata \"ad L\" montata fino a quel momento. Il risultato di tale aggiornamento fu innanzitutto un nuovo valore di cilindrata, pari a 1.539,7 cm\u00b3, e scaturito dalle nuove misure di alesaggio e corsa (70 x 100 mm). Dal punto di vista dinamico, il vantaggio stette in una migliore elasticit\u00e0 ai bassi regimi, che tradotto in cifre significava che la potenza massima, sempre di 18 CV, fu stavolta raggiunta a 1.500 giri/min. Un'altra importante variazione fu l'arrivo del nuovo cambio manuale a 4 marce. La Prima Guerra Mondiale, a quel punto, era gi\u00e0 cominciata da alcuni mesi, ma il mercato automobilistico non parve accusare il colpo, almeno inizialmente. La \"6/18 HP\" venne commercializzata a partire dall'inizio del 1915, ma nel giro di breve tempo la situazione cambi\u00f2: il conflitto assunse proporzioni insostenibili per poter continuare una vita normale come se nulla fosse. Molte Case automobilistiche vennero interamente convertite alla produzione di armi per la causa bellica. Anche la NSU non fece eccezione: nel corso del 1915 la produzione automobilistica fu interrotta per riprendere solo al termine della guerra. La \"6/18 HP\" termin\u00f2 la sua carriera proprio in tale occasione. Il suo testimone verr\u00e0 ripreso nel 1919 dalla pi\u00f9 piccola 5/15 PS."}
{"id": "5908025", "revid": "1543377", "url": "https://it.wikipedia.org/wiki?curid=5908025", "title": "Les Belleville", "text": "Les Belleville \u00e8 un comune francese del dipartimento della Savoia della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Saint-Martin-de-Belleville e Villarlurin.\nIl capoluogo \u00e8 la localit\u00e0 di Saint-Martin-de-Belleville."}
{"id": "5908028", "revid": "63727", "url": "https://it.wikipedia.org/wiki?curid=5908028", "title": "NSU 6/14 HP", "text": ""}
{"id": "5908029", "revid": "63727", "url": "https://it.wikipedia.org/wiki?curid=5908029", "title": "NSU 6/14 PS", "text": ""}
{"id": "5908031", "revid": "63727", "url": "https://it.wikipedia.org/wiki?curid=5908031", "title": "NSU 6/18 HP", "text": ""}
{"id": "5908032", "revid": "547034", "url": "https://it.wikipedia.org/wiki?curid=5908032", "title": "Barbara Polla", "text": "Biografia.\nFiglia della pittrice AMI (Anne - Marie Imhoof) e di un \"filell\u00e8no\" appassionato (Rodolphe Imhoof), \u00e8 cresciuta a Ginevra e ha passato un anno in Grecia all'et\u00e0 di 17 anni. Durante quest'anno ha preso i primi contatti con la dittatura e la prigione. Madre di 4 figlie (Ada Salom\u00e9, Cyrille Zo\u00e9, Rachel Isadora e Roxane Selana) ma opposta al matrimonio, sposa il padre delle sue quattro figlie affinch\u00e9 possano avere tutte lo stesso nome. Divorzia nel 2013.\nSegue i suoi studi di medicina a Ginevra e ottiene il diploma con una specializzazione in medicina interna, pneumologia e immuno-allergologia. Prosegue le sue ricerche all'Harvard Medical School, Massachusetts General Hospital di Boston\u00b3. Rientra in Svizzera nel 1989 e diventa capo dell'unit\u00e0 di allergologia dell'Ospedale Cantonale Universitario. Tra le altre cose dirige ugualmente il laboratorio di fisiologia respiratoria della Facolt\u00e0 di medicina dell'ospedale di Cochin (Universit\u00e0 Paris V) dal 1993 al 2000 con l'incarico di direttore di ricerca INSERM. Diventa poi specialista delle proteine dello stress (HSP) e dei radicali liberi dell'ossigeno. \u00c8 autore e co-autoure di un centinaio di articoli di ricerca originali pubblicati in alcune riviste di politica editoriale, come Proceedings of the National Academy of Science USA, The Journal of Clinical Investigation, The American Journal of Physiology, cos\u00ec come molti capitoli di riviste in ambito medico sulle proteine dello stress, sugli ossidanti e antiossidanti.\nImplicata nella vita politica Svizzera dal 1991; \u00e8 stata prima di tutto consigliera municipale a Ginevra dal 1991 al 1993, poi deputata al gran consiglio del cantone di Ginevra dal 1993 al 1994 e infine consigliere nazionale dal 1999 \u00e0 2003. Lascia il partito liberale ginevrino nel 2007.\n\u00c8 presidente del Forever Laser Institut (Istituto di estetica medicale creato da Luigi Polla) fino al 2014 e co-creatrice della gamma di prodotti Alchimie Forever3 (skin care) di cui il presidente \u00e8 sua figlia Ada Polla (basata a Washington DC).\nDal 1991 continua l'attivit\u00e0 come gallerista a Ginevra. Una programmazione internazionale con artisti super contemporanei, interessata a tutti i campi dell'arte e a tutti i media, ricca di collaborazioni multiple con critici d'arte e curatori esterni alla galleria, attenta alle pubblicazioni d'arte, queste sono solo alcune delle caratteristiche di Analix Forever. Dal 2001, Barbara Polla collabora con Paul Ardenne (esposizioni, conferenze, libri). \u00c8 co-curatrice della Mostra \u201cMotopo\u00e9tique\u201d (MAC Lione, 2014) e per \u201c\u00c9conomie Humaine\u201d presentata alla HEC Parigi (2014-2015). Barbara Polla &amp; Paul Ardenne sono co-curatori della doppia esposizione dedicata all'artista australiano Shaun Gladwell all'UNSW e alla SCAF (Sherman Contemporary Art Foundation) a Sydney nel 2015 e dell'esposizione \"Love Stories\", Histoires d'amour: l'\u00e9dition 2016 des Photaumnales de Beauvais.\nBarbara Polla insegna inoltre i rapporti tra l'arte e la moda alla IFM6 a Parigi e alla HEAD a Ginevra. Dal 2010 tiene un seminario mensile per gli studenti della HEAD, sul tema della creativit\u00e0. Dal 2014 al 2016, \u00e8 professoressa di scrittura creativa e critica alla HEAD.\nBarbara Polla \u00e8 scrittrice e cronista per molti giornali tra cui Les Quotidiennes (La Tribune de Gen\u00e8ve e 24 heures) e L'Agefi in Svizzera romanda, PME Magazine, Citizen K, Nuke, Blast, Crash, Bariqaldana (Kuwait), Drome, Art And, Roots &amp; Routes, Kunst Magazine.\nBarbara Polla \u00e8 stata la cofondatrice e caporedattrice della rivista Londerzeel e ha creato, a maggio 2013, con gli studenti e il sostegno della HEAD di Ginevra, il numero zero della Rivista Critica di Moda.\nHa fondato l'Associazione Svizzera per l'architettura emozionale che si \u00e8 tenuta a Ginevra nel gennaio del 2011.\nBarbara Polla si occupa della libert\u00e0 su diversi fronti: come consigliere nazionale, ha difeso la libert\u00e0 di ricerca, il diritto all'IVG e alla diagnostica preimpiantatoria prenatale. La votazione finale su questo tema ha avuto luogo il 14 giugno in Svizzera. Si batte ugualmente per la libert\u00e0 nella coppia, e quella delle donne a tutti i livelli.\nArte e Prigione.\nCome gallerista lotta per la libert\u00e0 dell'arte. E stata co-curatrice di un numero importante di esposizioni sul tema dell'\"Arte e della Prigione\".\nLa prima intitolata l'Ennemi Public, \u00e8 stata presentata nel 2013 alla galerie Magda Danysz. Una pubblicazione eponima, coordinata da Barbara Polla, \u00e8 stata pubblicata in questa occasione. Nel 2014, una seconda esposizione sul tema della prigione viene organizzata. Frutto della collaborazione con la direttrice del centro d'arte contemporanea del Ch\u00e2teau des Adh\u00e9mar a Mont\u00e9limar, H\u00e9l\u00e8ne Lallier, questa mostra intitolata La Belle Echapp\u00e9e diventer\u00e0 un'esposizione itinerante e in evoluzione. A marzo 2015, La Belle Echapp\u00e9e \u00e8 stata presentata nello spazio espositivo del l'ISBA (Institut des Beaux Arts de Besan\u00e7on) grazie all'interesse di Laurent Deveze, direttore dell'istituto, per le problematiche collegate all'incarcerazione e all'alienazione. Una nuova esposizione sul tema Arte &amp; Prigione \u00e8 programmata per l'inizio del 2016 nello spazio espositivo La Terrasse, luogo dedicato all'arte contemporanea nel pieno centro di Nanterre, in collaborazione con Sandrine Moreau.\nProgetto Video.\nDal dicembre 2011, Barbara Polla e Paul Ardenne organizzano delle serate bimensili di proiezioni video a tema chiamate VIDEO FOREVER. Queste sessioni si svolgono in svariati luoghi e diversi paesi tra cui allo Show Room Kris Van Assche, alla Galerie Magda Danysz e Vanessa Quang, al Palais de Tokyo, al Mus\u00e9e de la Chasse et de la Nature, nell'atelier dell'artista Frank Perrin, al Teatro Nazionale Finlandese di Helsinki, alla galleria UNSW a Sydney e a Station Beirut."}
{"id": "5908033", "revid": "63727", "url": "https://it.wikipedia.org/wiki?curid=5908033", "title": "NSU 6/18 PS", "text": ""}
{"id": "5908034", "revid": "37401", "url": "https://it.wikipedia.org/wiki?curid=5908034", "title": "Ghent University", "text": ""}
{"id": "5908035", "revid": "110157", "url": "https://it.wikipedia.org/wiki?curid=5908035", "title": "Abell 1413", "text": "Abell 1413 \u00e8 un ammasso di galassie situato tra le \ncostellazioni del Leone e della Chioma di Berenice ad oltre 1,9 miliardi di anni luce dalla Terra. Inserito nel Catalogo Abell redatto nel 1958,\nha una classe di ricchezza 5 (essendo costituito da oltre 300 galassie) ed \u00e8 del tipo I secondo la Classificazione di Bautz-Morgan. \nL'enorme gravit\u00e0 che pervade l'ammasso \u00e8 responsabile del riscaldamento del gas intergalattico che raggiunge temperature di oltre 100 milioni di gradi e che provoca una forte emissione di raggi X. \nL'ammasso \u00e8 dominato dalla galassia centrale gigante ellittica MCG+04-28-097 che, con il suo esteso alone periferico di stelle, raggiunge le dimensioni di 6,5 milioni di anni luce.\nAbell 1413 \u00e8 stato osservato nel 2014 con l\"'Advanced Camera for Surveys (ACS)\" del Telescopio spaziale Hubble. Nell'immagine si intravedono delle strutture ad arco che sono galassie remote, situate alle spalle dell'ammasso, ingrandite e distorte dall'effetto di lente gravitazionale."}
{"id": "5908036", "revid": "37401", "url": "https://it.wikipedia.org/wiki?curid=5908036", "title": "Universitas Gandavum", "text": ""}
{"id": "5908038", "revid": "729019", "url": "https://it.wikipedia.org/wiki?curid=5908038", "title": "Vena giugulare esterna posteriore", "text": "La vena giugulare esterna posteriore drena il sangue venoso della regione occipitale del cuoio capelluto, e da cute e muscoli superficiali della regione postero-superiore del collo; termina nella vena giugulare esterna, a met\u00e0 circa del suo decorso verso la vena succlavia."}
{"id": "5908042", "revid": "767487", "url": "https://it.wikipedia.org/wiki?curid=5908042", "title": "His Robe of Honor", "text": "His Robe of Honor \u00e8 un film muto del 1918 diretto da Rex Ingram. La sceneggiatura di Julian La Mothe si basa sull'omonimo romanzo di Ethel e James Dorrance, pubblicato a New York nel 1916. Prodotto dalla Paralta Plays Inc., il film aveva come interpreti Henry B. Walthall, Mary Charleson, Lois Wilson, Joseph J. Dowling, Fred Montague, Eugene Pallette.\nTrama.\nA Julian Randolph, procuratore senza scrupoli specializzato nel trovare giurati addomesticati con i quali formare le giurie nei processi, viene offerta la carica di giudice se, in cambio, ritirer\u00e0 l'accusa di omicidio nei confronti di Clifford Nordhoff, fratello di un potente boss politico. Usando i suoi soliti metodi manipolatori, Randolph ottempera alla richiesta, ottenendo cos\u00ec il prestigioso incarico di giudice. Come magistrato, per\u00f2, adesso \u00e8 tenuto a obbedire agli ordini di coloro che hanno appoggiato la sua nomina. Ma, dopo avere incontrato Laura Nelson, una ragazza appartenente a un'autorevole e importante famiglia, si innamora di lei e decide di cambiare vita. Lasciate le vie tortuose del compromesso e delle manovre poco pulite, Randolph finisce per rigare dritto e servire la legge. Per Laura, rompe con Roxana Frisbee, un'avventuriera che, fino a quel momento, gli ha tenuto mano nei suoi loschi affari. Si rifiuta, poi, di avallare una decisione che andrebbe a favorire interessi politici di parte, scontrandosi con i suoi padrini. Il suo limpido comportamento lo premia con la conquista di Laura, che accetta di diventare sua moglie. Non solo. Randolph vede con soddisfazione che il suo buon esempio ha prodotto anche dei frutti inaspettati, con Roxana diventata pure lei onesta.\nProduzione.\nFu il primo film diretto da Rex Ingram per la Paralta Plays Inc., la societ\u00e0 creata nel 1917 produttrice della pellicola.\nDistribuzione.\nDistribuito negli Stati Uniti dalla W.W. Hodkinson, il film usc\u00ec nelle sale cinematografiche il 15 gennaio 1918.\nNon si conoscono copie ancora esistenti della pellicola che viene considerata presumibilmente perduta."}
{"id": "5908043", "revid": "287204", "url": "https://it.wikipedia.org/wiki?curid=5908043", "title": "Salins-Fontaine", "text": "Salins-Fontaine \u00e8 un comune francese del dipartimento della Savoia della regione dell'Alvernia-Rodano-Alpi.\n\u00c8 stato creato il 1\u00ba gennaio 2016 dalla fusione dei preesistenti comuni di Fontaine-le-Puits e Salins-les-Thermes.\nIl capoluogo \u00e8 la localit\u00e0 di Salins-les-Thermes."}
{"id": "5908044", "revid": "79227", "url": "https://it.wikipedia.org/wiki?curid=5908044", "title": "Antigone di Sofocle", "text": ""}
{"id": "5908045", "revid": "1543377", "url": "https://it.wikipedia.org/wiki?curid=5908045", "title": "Meir Michaelis", "text": "Biografia.\nMeir Michaelis effettu\u00f2 approfonditi studi relativi alla questione ebraica e riguardanti in gran parte il periodo del fascismo, in Italia. Si interess\u00f2 ad esempio alla personalit\u00e0 del gerarca ferrarese Italo Balbo indagandone il suo peculiare atteggiamento nei confronti della politica antisemita dalla quale prese in varie occasioni le distanze.\nCon lo storico italiano Renzo De Felice sostenne che l'antisemitismo fascista fu determinato dalla volont\u00e0 di facilitare l'avvicinamento tra Germania ed Italia."}
{"id": "5908047", "revid": "123946964", "url": "https://it.wikipedia.org/wiki?curid=5908047", "title": "Sollevamento pesi ai Giochi della XVI Olimpiade - Pesi mediomassimi", "text": "La competizione della categoria pesi mediomassimi (fino a 90\u00a0kg) di sollevamento pesi ai Giochi della XVI Olimpiade si \u00e8 svolta il giorno 26 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5908056", "revid": "729019", "url": "https://it.wikipedia.org/wiki?curid=5908056", "title": "Amber O'Neal", "text": "Vita privata.\nDal 2014 al 2017 \u00e8 stata sposata con il collega Luke Gallows."}
{"id": "5908058", "revid": "1442080", "url": "https://it.wikipedia.org/wiki?curid=5908058", "title": "Porsche Tennis Grand Prix 2016 - Qualificazioni singolare", "text": "Le qualificazioni del singolare del Porsche Tennis Grand Prix 2016 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrate le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "5908059", "revid": "1543377", "url": "https://it.wikipedia.org/wiki?curid=5908059", "title": "Sollevamento pesi ai Giochi della XVI Olimpiade - Pesi massimi", "text": "La competizione della categoria pesi massimi (oltre 90\u00a0kg) di sollevamento pesi ai Giochi della XVI Olimpiade si \u00e8 svolta il giorno 26 novembre 1956 al Royal Exhibition Building di Melbourne.\nRegolamento.\nLa classifica era ottenuta con la somma delle migliori alzate delle seguenti 3 prove:\nSu ogni prova ogni concorrente aveva diritto a tre alzate."}
{"id": "5908065", "revid": "767487", "url": "https://it.wikipedia.org/wiki?curid=5908065", "title": "Natalie (Natalie Cole)", "text": "Natalie \u00e8 il secondo album discografico solistico della cantante statunitense Natalie Cole, pubblicato dalla casa discografica Capitol Records nell'aprile del 1976.\nL'album si classific\u00f2 al terzo posto delle classifiche di Rhythm &amp; Blues ed al tredicesimo posto nelle chart The Billboard 200, mentre i singoli tratti dall'LP: \"Mr. Melody\" (#3 R&amp;B Singles - #49 The Billboard Hot 100) e \"Sophisticated Lady (She's a Different Lady)\" (#1 R&amp;B Singles e #25 The Billboard Hot 100) consacrarono definitivamente la cantante.\nL'album ricevette la certificazione di disco d'oro dalla RIAA il 1\u00ba luglio 1976.\nMusicisti.\nNote aggiuntive"}
{"id": "5908097", "revid": "767487", "url": "https://it.wikipedia.org/wiki?curid=5908097", "title": "The Spirit of '76 (film 1917)", "text": "The Spirit of '76 \u00e8 un film muto del 1917 diretto da Frank Montgomery.\nIl film racconta degli episodi della guerra d'Indipendenza americana, fra cui una strage compiuta da indiani e inglesi ai danni di donne e bambini dei coloni. Poich\u00e9 gli Stati Uniti il 6 aprile 1917 erano entrati in guerra contro la Germania alleandosi con la Gran Bretagna, quella sequenza fu ritenuta inopportuna e il film censurato. Il suo produttore, Robert Goldstein, decise di proiettarlo ugualmente in versione integrale e per questo fu processato in base alla legge contro lo spionaggio e condannato a dieci anni di carcere.\nTrama.\nLa mezzosangue Catherine Montour e suo fratello Lionel Esmond vengono separati quando sono ancora bambini. Catherine viene cresciuta in Inghilterra, dove diventa l'amante di re Giorgio III. Aspirando a diventare regina delle colonie americane, la donna converte il re alla propria causa. Intanto le colonie si ribellano, entrano in guerra con l'Inghilterra, si compie la storica cavalcata di Paul Revere, le truppe britanniche scambiano i primi colpi contro gli insorti a Lexington dove, il 17 aprile 1775 avviene la prima battaglia della Guerra d'indipendenza americana. Nel 1776 viene firmata la Dichiarazione d'indipendenza degli Stati Uniti d'America. Washington e le sue truppe passano un terribile inverno a Valley Forge e dopo il massacro di Cherry Valley si giunge finalmente alla resa di Cornwallis, il governatore inglese. Nel frattempo, Catherine e Lionel - che ignorano di essere fratelli - si innamorano e decidono di sposarsi ma scoprono con raccapriccio la verit\u00e0. Catherine, viste spegnersi le proprie ambizioni, torna alla corte di Giorgio, cercando di riconquistarlo. Ma fallisce nei suoi intenti.\nProduzione.\nIl film - che venne girato a Hollywood e nella Yosemite Valley - fu prodotto dalla Continental Producing Company.\nDistribuzione.\nIl film venne distribuito dalla All-American Film Co., incontrando diverse noie con la censura. Il copyright del film, richiesto dalla Continental Producing Co., fu registrato il 28 novembre 1916 con il numero LU10068.\nNon si conoscono copie ancora esistenti della pellicola che viene considerata presumibilmente perduta.\nCensura.\nLa prima del film era stata programmata a Chicago per il 7 maggio 1917, ma la proiezione venne vietata da Metallus Lucullus Cicero Funkhouser, capo dell'ufficio censura di Chicago. Quando Goldstein tent\u00f2 di fare comunque proiettare il film il 14 maggio, dopo diversi tagli, la polizia irruppe nella sala, confiscando la pellicola che venne in seguito proiettata per un pubblico limitato dopo che erano state tolte le scene incriminate. Goldstein, preso finanziariamente il controllo totale del film, lo present\u00f2 a Los Angeles il 27 novembre all'Auditorium Clune. Dopo poche proiezioni, la pellicola venne confiscata dal Dipartimento Federale di Giustizia, con la motivazione che il film era \"propaganda tedesca mascherata dalla pretesa di enfatizzare la tradizione nazionale\". Particolarmente discutibili risultavano alcune scene dove si vedevano un soldato dell'Assia accoltellare un anziano quacquero, un ufficiale inglese uccidere con la baionetta un bambino , soldati inglesi trascinare per i capelli una donna e un ufficiale che portava con la forza una giovane in una stanza. Goldstein venne condannato, mentre il film, per gli sforzi di Harry C. Pearce e H. C. McClung, venne drasticamente tagliato a nove rulli dai dodici originali e usato a fini propagandistici. Il presidente degli Stati Uniti Woodrow Wilson nel 1919 commut\u00f2 la sentenza di Goldstein a tre anni e il produttore usc\u00ec dal carcere dopo averne scontati poco pi\u00f9 di due."}
{"id": "5908108", "revid": "83531", "url": "https://it.wikipedia.org/wiki?curid=5908108", "title": "Giro dei Paesi Baschi 1982", "text": "Il Giro dei Paesi Baschi 1982, ventiduesima edizione della corsa, si svolse dal 12 al 16 aprile 1982 su un percorso di 875,3 km ripartiti in cinque tappe (l'ultima suddivisa in 2 semitappe). Fu vinto da Jos\u00e9 Luis Lagu\u00eda, davanti a Juli\u00e1n Gorospe e Francesco Moser."}
{"id": "5908109", "revid": "1543377", "url": "https://it.wikipedia.org/wiki?curid=5908109", "title": "Ciclogenesi", "text": "In meteorologia la ciclogenesi \u00e8 il processo di nascita e sviluppo o rafforzamento della circolazione ciclonica nell'atmosfera, cio\u00e8 la formazione di una zona di bassa pressione. Il processo opposto alla ciclogenesi viene chiamato ciclolisi.\nCaratteristiche.\nIl termine ha un significato piuttosto vasto che include almeno tre processi differenti, ognuno dei quali d\u00e0 luogo allo sviluppo di una forma di ciclone, la cui dimensione pu\u00f2 andare dalla microscala alla scala sinottica passando per la mesoscala:\nIl processo attraverso cui in un ciclone extratropicale si ha un brusco abbassamento della pressione atmosferica (almeno 24 millibar in un periodo di 24 ore) viene chiamato \"ciclogenesi esplosiva\" o bomba meteorologica, ed \u00e8 solitamente presente durante la formazione di un noreaster.\nL'equivalente anticiclonico, cio\u00e8 il processo di formazione di una zona di alta pressione, viene chiamato anticiclogenesi.\nIl meccanismo fisico che regola la ciclogenesi \u00e8 noto come instabilit\u00e0 baroclina."}
{"id": "5908115", "revid": "481666", "url": "https://it.wikipedia.org/wiki?curid=5908115", "title": "Norval McGregor", "text": ""}
{"id": "5908117", "revid": "481666", "url": "https://it.wikipedia.org/wiki?curid=5908117", "title": "Chief Dark Cloud", "text": ""}
{"id": "5908120", "revid": "1442080", "url": "https://it.wikipedia.org/wiki?curid=5908120", "title": "BRD N\u0103stase \u021airiac Trophy 2016 - Qualificazioni singolare", "text": "Le qualificazioni del singolare del BRD N\u0103stase \u021airiac Trophy 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5908131", "revid": "686936", "url": "https://it.wikipedia.org/wiki?curid=5908131", "title": "Carson Wentz", "text": "Carriera universitaria.\nWentz al college gioc\u00f2 a football alla North Dakota State University dal 2011 al 2015. Dopo non essere mai sceso in campo nella prima stagione, gioc\u00f2 come riserva nel 2012 e 2013, mentre fu il titolare nelle ultime due annate. Durante le sue cinque annate con i Bisons vinse ogni anno il titolo della NCAA Division I FCS, venendo premiato come miglior giocatore delle ultime due finali.\nCarriera professionistica.\nPhiladelphia Eagles.\nStagione 2016: stagione da rookie.\nNel mese di febbraio 2016, Wentz, pur provenendo da una piccola universit\u00e0, era considerato una scelta della prima met\u00e0 del primo giro del Draft 2016.\n Dopo una prestazione positiva all'NFL Scouting Combine, le sue quotazioni salirono ulteriormente, venendo pronosticato come una delle prime dieci scelte, mentre alcuni analisti si spinsero fino a dichiararlo il favorito per la prima chiamata assoluta. Il 29 aprile 2016 fu chiamato come secondo assoluto dai Philadelphia Eagles.\nDopo la cessione del veterano Sam Bradford ai Minnesota Vikings, il 5 settembre Wentz fu nominato quarterback titolare per l'inizio della stagione regolare 2016. L'11 settembre debutt\u00f2 come professionista nella vittoria sui Cleveland Browns per 29-10 in cui pass\u00f2 278 yard e 2 touchdown, venendo premiato come rookie della settimana. Ottenne lo stesso riconoscimento nel terzo turno (301 yard e 2 touchdown passati nella vittoria sui Pittsburgh Steelers e nel quinto turno (238 yard passate, 2 touchdown e il primo intercetto subito nella sconfitta contro i Detroit Lions). Nella settimana 15, Wentz stabil\u00ec un nuovo record di franchigia col 352\u00ba passaggio completato in stagione. La sua prima annata si chiuse con 3.782 yard passate, 16 touchdown e 14 intercetti. Disput\u00f2 come titolare tutte le 16 partite, vincendone sette, e i suoi 379 passaggi completati furono un nuovo record NFL per un rookie.\nStagione 2017.\nNel quinto turno della stagione 2017, Wentz pass\u00f2 4 touchdown, 3 dei quali solamente nel primo quarto, portando gli Eagles a battere gli Arizona Cardinals e a salire a un record di 4-1. Per questa prestazione fu premiato come quarterback della settimana. Lo stesso riconoscimento lo vinse sette giorni dopo per la vittoria sui Carolina Panthers che fece salire gli Eagles a un record di 5-1, in cui pass\u00f2 222 yard e 3 touchdown. Continu\u00f2 a ricevere premi anche nella settimana 7, quando fu nominato giocatore offensivo della NFC della settimana dopo avere passato 268 yard e 4 touchdown nella vittoria sui Redskins nel Monday Night Football. Alla fine di ottobre fu premiato come giocatore offensivo della NFC del mese, in cui pass\u00f2 1.247 yard, 14 touchdown e 3 intercetti, guidando gli Eagles a cinque vittorie in altrettante gare. \nLa stagione di Wentz, uno dei pi\u00f9 accreditati pretendenti al titolo di MVP, s\u00ec chiuse il 10 dicembre contro i Los Angeles Rams quando si ruppe il legamento crociato anteriore del ginocchio. Prima di ci\u00f2 aveva passato 4 touchdown in quella partita, portando gli Eagles ad essere la prima squadra a qualificarsi matematicamente per i playoff. La sua annata si chiuse cos\u00ec con 3.296 yard e 33 touchdown passati, secondo nella NFL, superando il record di franchigia di 32 di Sonny Jurgensen che resisteva dal , venendo convocato per il suo primo Pro Bowl, a cui non pot\u00e9 prendere parte, e inserito nel Second-team All-Pro dall'Associated Press. Il quarterback che sostitu\u00ec Wentz, Nick Foles, guid\u00f2 a fine stagione gli Eagles alla vittoria del primo Super Bowl della loro storia.\nStagione 2018.\nRistabilitosi a met\u00e0 settembre 2018, Wentz torn\u00f2 ad essere nominato titolare nel terzo turno della stagione, portando gli Eagles alla vittoria sugli Indianapolis Colts per 20-16 con 255 yard passate, un touchdown e un intercetto subito. Nel dodicesimo turno port\u00f2 gli Eagles a rimontare uno svantaggio di 19-3 contro i Giants completando 20 passaggi su 28 per 236 yard e un touchdown. Dopo la sconfitta del 14\u00ba turno contro i Cowboys fu annunciato che Wentz avrebbe chiuso in anticipo la sua stagione per un infortunio alla schiena. La sua annata si chiuse cos\u00ec con 11 presenze con 3.074 yard passate, 21 touchdown e 7 intercetti per un passer rating di 102,2, un nuovo primato personale.\nStagione 2019.\nNel 2019 Wentz super\u00f2 il record di franchigia di Donovan McNabb con 4.039 yard passate e si piazz\u00f2 quinto nella NFL con 27 passaggi da touchdown, disputando tutte le 16 partite per la prima volta dalla sua stagione da rookie. Gli Eagles vinsero la propria division con un record di 9-7 davanti ai Cowboys. Nel primo turno di playoff furono eliminati dai Seattle Seahawks con Wentz che fu costretto ad abbandonare la partita nel primo tempo per una commozione cerebrale subita nel primo tempo dopo uno scontro con Jadeveon Clowney.\nStagione 2020.\nGli Eagles aprirono la stagione 2020 sprecando un vantaggio di 17-0 contro Washington con Wentz che pass\u00f2 2 touchdown, sub\u00ec 2 intercetti e ben 8 sack. La prima vittoria giunse nella settimana 4 contro i San Francisco 49ers in cui pass\u00f2 193 yard, un touchdown e ne segn\u00f2 un secondo su corsa. Dopo un record 3-8-1 e mentre Wentz stava guidando la NFL in intercetti subiti, per la gara della settimana 14 fu nominato titolare il rookie scelto nel secondo giro Jalen Hurts, che lo rimase per il resto della stagione. Wentz chiuse cos\u00ec con i peggiori risultati della lega in intercetti subiti (15) e sack subiti (50).\nIndianapolis Colts.\nIl 17 marzo 2021 fu ufficializzato lo scambio di Wentz con gli Indianapolis Colts per una scelta del terzo giro del Draft NFL 2021 e una del secondo giro del Draft 2022. Nel secondo giorno del training camp sub\u00ec un infortunio al piede che richiese un'operazione chirurgica, avvenuta il 2 agosto. Riusc\u00ec comunque ad essere in campo come titolare nella gara del primo turno, in cui i Colts uscirono sconfitti dai Seattle Seahawks."}
{"id": "5908133", "revid": "599013", "url": "https://it.wikipedia.org/wiki?curid=5908133", "title": "Ka\u010danik", "text": ""}
{"id": "5908134", "revid": "83531", "url": "https://it.wikipedia.org/wiki?curid=5908134", "title": "Giro dei Paesi Baschi 1981", "text": "Il Giro dei Paesi Baschi 1981, ventunesima edizione della corsa, si svolse dal 6 al 10 aprile 1981 su un percorso di 875,3 km ripartiti in cinque tappe (l'ultima suddivisa in 2 semitappe). Fu vinto da Silvano Contini, davanti a Mario Beccia e Marino Lejarreta."}
{"id": "5908141", "revid": "287204", "url": "https://it.wikipedia.org/wiki?curid=5908141", "title": "Angela Bowie", "text": " La coppia ebbe nel 1971 il figlio Duncan Jones, diventato un regista cinematografico.\nBiografia.\nFiglia di genitori statunitensi, nacque e crebbe a Cipro, dove il padre era ingegnere minerario. A nove anni fu mandata a studiare in un esclusivo istituto in Svizzera e a sedici negli Stati Uniti, al Connecticut College, un'universit\u00e0 di arti liberali di New London (Connecticut), dal quale fu espulsa per aver avuto una relazione sessuale con un'altra donna. L'anno dopo continu\u00f2 gli studi al Politecnico di Kingston a Londra, ambientandosi subito nell'atmosfera alternativa della \"Swinging London\".\nDavid Bowie.\nAll'inizio del 1969 conobbe l'emergente rock-star David Bowie, che in quel periodo si accingeva a realizzare \"Space Oddity\", il secondo album della sua lunga e luminosa carriera. Quattro mesi pi\u00f9 tardi Bowie divent\u00f2 il suo compagno e suo marito nel marzo 1970. L'incontro con Bowie fu legato alla frequentazione comune di Calvin Mark Lee, direttore per l'Europa della divisione A&amp;R della Mercury Records di New York. Stando a quanto dichiarato dai biografi di Bowie Peter e Leni Gillman, sembra che Lee fosse coinvolto con la coppia in un rapporto che andava al di l\u00e0 della semplice amicizia e sarebbe forse stato questo il \"rapporto a tre\" a cui fece riferimento Bowie alcuni anni pi\u00f9 tardi affermando, in maniera provocatoria, di aver conosciuto la futura moglie quando \u00abentrambi uscivamo con lo stesso uomo\u00bb.\nL'inizio della relazione coniugale fu appassionato, il brano \"The Prettiest Star\", uscito come 45 giri lo stesso mese del matrimonio, rappresent\u00f2 una dichiarazione d'amore per la moglie. In quel periodo Angela lavor\u00f2 duramente per aiutare David, tenendo per esempio i contatti con i \"promoter\" e curando in genere le pubbliche relazioni, prenotando le sale dove il marito doveva esibirsi, controllando luci e audio per i concerti ecc. I troppi impegni di Angela e altre manchevolezze dell'allora manager Ken Pitt portarono la coppia a sostituirlo con Tony Defries, che avrebbe contribuito in modo determinante alla fama del cantante.\nNel 1971, dal matrimonio nacque il figlio Zowie, che in seguito avrebbe preso il nome Duncan Jones e sarebbe diventato un regista cinematografico. Nei libri da lei scritti \"Free Spirit\" del 1981 e \"Backstage Passes\" del 1993, Angela Bowie afferma di aver mantenuto, anche dopo l'ingaggio dell'efficiente Defries, un ruolo importante in diversi aspetti della carriera del cantante, contribuendo all'immagine androgina tipica del glam rock che caratterizz\u00f2 i grandi album e le esibizioni del marito nella prima met\u00e0 degli anni settanta, consigliandolo tra l'altro nella scelta dei costumi, delle acconciature e degli atteggiamenti da tenere in pubblico.\nMa i rapporti tra i due si deteriorarono presto. In un'intervista del 1993 a \"Rolling Stone\", Bowie afferm\u00f2: \u00abCi sposammo perch\u00e9 lei voleva un permesso di lavoro in Inghilterra, il che non \u00e8 certo una buona base per un matrimonio... Infatti \u00e8 durato molto poco. Voglio dire, nel '74 gi\u00e0 non ci vedevamo quasi pi\u00f9. In seguito lei si faceva vedere ogni tanto ma comunque facevamo vite separate. Non siamo mai stati veramente insieme\u00bb. Secondo quanto sostenuto da Angela, fu lei a presentargli Tony Defries, che in seguito si rivel\u00f2 ingrato e cerc\u00f2 di persuadere David a divorziare. Angela sostenne inoltre che a partire dal 1973 la passione sessuale tra i due si era affievolita, soprattutto dopo il trasferimento a New York nel 1974, e che aveva dovuto accettare le frequenti relazioni extra-coniugali di David, talvolta partecipandovi.\nSi \u00e8 comunque ipotizzato che nel 1975 David Bowie le abbia dedicato il brano \"Golden Years\", anche se in quel periodo il cantante stava affidando la gestione di molti dei propri affari alla segretaria-amica Corinne Schwab, con la quale Angela avrebbe finito per stabilire un rapporto conflittuale. Le due donne furono invece unite nell'opporsi al sempre pi\u00f9 ingombrante manager Defries il quale, reo di aver sottoscritto con Bowie un contratto che lo stava rovinando e di aver affrontato spese esorbitanti, fu licenziato nel 1975. Il trasferimento a Los Angeles in quello stesso anno avvenne quando David era sempre pi\u00f9 intossicato dalla cocaina e ossessionato dall'occultismo.\nI problemi si trascinarono anche con il ritorno in Europa nel 1976, anno in cui alla Victoria Station di Londra l'artista fu fotografato nel gesto di fare un saluto nazista alla folla, circostanza tuttavia smentita dall'interessato. L'episodio fu invece interpretato negativamente da Angela, che avrebbe in seguito affermato di non averlo pi\u00f9 voluto vedere proprio per questo motivo. Ne segu\u00ec la definitiva separazione e il divorzio del 1980.\nIl personaggio di Mandy Slade nel film del 1998 di Toni Collette \"Velvet Goldmine\" era riferito a Angie Bowie: il film era ispirato al rapporto tra David Bowie e Iggy Pop.\nVita privata dopo il divorzio da Bowie.\nCon la sentenza di divorzio, le venne riconosciuta una buonuscita di 750.000 dollari pagabili in 10 anni con l'obbligo di non rilasciare dichiarazioni relative al periodo del matrimonio. Il figlio fu affidato al cantante e dopo qualche anno interruppe i rapporti con la madre. Angela continu\u00f2 per un periodo nell'abuso di alcol e droghe e tent\u00f2 due volte il suicidio. Non le fu di grande aiuto la relazione con il musicista punk Drew Blood, a sua volta dipendente dall'alcol, dal quale ha avuto la figlia Stacia. Nel 1993 ha intrecciato una relazione con l'ingegnere Michael Gassett, con il quale ha condotto uno stile di vita pi\u00f9 stabile.\nCarriera artistica.\nAttrice.\nFece un provino per il ruolo principale nel film \"Wonder Woman\" della rete televisiva ABC-TV, che sarebbe andato in onda il 12 marzo 1974, ma la parte non le fu affidata. L'anno successivo la ABC inizi\u00f2 l'omonima serie televisiva \"Wonder Woman\" e la parte fu invece assegnata a Lynda Carter. Nel 1975 Angela Bowie acquis\u00ec i diritti televisivi per i personaggi della Marvel Comics Vedova Nera e Devil, con l'intenzione di dar vita a una serie televisiva in cui avrebbe recitato come Vedova Nera. Il progetto fall\u00ec in una fase iniziale per i costi eccessivi che comportava.\nRecit\u00f2 nel ruolo di s\u00e9 stessa nei film \"Ziggy Stardust\" del 1973 e \"Glitter Goddess of Sunset Strip\" del 1991, e come normale attrice nelle pellicole \"Mangia il ricco\" del 1987, \"Demented\" del 1994, \"Deadrockstar\" del 2002 e \"La Funcionaria Asesina\" del 2009.\nIl 5 gennaio 2016, la Bowie apparve nel gioco reality-TV britannico \"Celebrity Big Brother\". Il 10 gennaio, informata della morte dell'ex marito, rimase nella casa del Big Brother, ma cambi\u00f2 idea e lasci\u00f2 la casa il 19 adducendo motivi di salute.\nScrittrice.\nLa Bowie ha visto pubblicate le proprie autobiografie \"Free Spirit\" nel 1981 e \"Backstage Passes: Life On the Wild Side with David Bowie\" nel 1993. In esse descrive la propria vita al fianco dell'artista, del consumo di droghe e della bisessualit\u00e0 che caratterizz\u00f2 sia il matrimonio con Bowie sia le relazioni di entrambi con altri musicisti. Nel 2014 ha pubblicato un libro sul sesso intitolato \"Pop Sex\", e uno sui propri gatti dal titolo \"Cat-Astrophe\". Ha anche scritto alcuni articoli come giornalista per la rivista bi-mensile \"Frock Magazine\".\nMusicista.\nHa cantato, prodotto ed \u00e8 stata tra gli autori del CD \"The World Is Changing\", pubblicato nel 1996 dalla Warlock Records. Nel 2002 \u00e8 uscito \"Moon Goddess\", attribuito a lei e pubblicato da The Electric Label. Ha cantato come seconda voce la canzone \"The Last Time\" (dei Rolling Stones) nel disco del 2003 dei Subterraneans \"Orly Flight\".\nRolling Stones - \"Angie\".\nAngie Bowie ha sostenuto di aver ispirato la canzone dei Rolling Stones \"Angie\", dal loro album \"Goats Head Soup\". Gli autori del brano, Mick Jagger e Keith Richards, hanno invece negato questa ipotesi. Nel 1993, nelle note di copertina della compilation dei Rolling Stones \"\", Richards scrisse che il brano \u00e8 dedicato alla propria figlia Dandelion Angela, nata nel periodo in cui fu scritta la canzone. Nella propria autobiografia \"Life\" del 2010, scrisse invece che scelse a caso il titolo del brano e che non era dedicato ad alcuna persona. Secondo la rivista \"New Musical Express\", il testo del brano era invece ispirato dalla fine della relazione tra Jagger e Marianne Faithfull."}
{"id": "5908151", "revid": "478814", "url": "https://it.wikipedia.org/wiki?curid=5908151", "title": "Mary Angela Barnett", "text": ""}
{"id": "5908152", "revid": "478814", "url": "https://it.wikipedia.org/wiki?curid=5908152", "title": "Angie Bowie", "text": ""}
{"id": "5908153", "revid": "767487", "url": "https://it.wikipedia.org/wiki?curid=5908153", "title": "La lanterna rossa", "text": "La lanterna rossa (\"The Red Lantern\") \u00e8 un film muto del 1919 diretto da Albert Capellani. Prodotto e distribuito dalla Metro Pictures Corporation aveva come interpreti Alla Nazimova, Noah Beery, Charles Bryant, Edward Connelly, Frank Currier, Reginald Denny.&lt;br&gt;\nLa sceneggiatura di June Mathis si basa su \"The Red Lantern: Being the Story of the Goddess of the Red Lantern Light\", romanzo di Edith Wherry pubblicato a New York nel 1911.\nTrama.\nNipote euroasiatica di una donna di Pechino che ha venduto la figlia a un ricco inglese, Mahlee \u00e8 evitata dai cinesi che la chiamano \"piedi del diavolo\" perch\u00e9 non \u00e8 mai stata sottoposta al Loto d'oro, la vecchia tradizione di fasciare i piedi alle bambine fin dalla loro nascita. Dopo la morte della nonna, Mahlee di innamora di Andrew Templeton, il figlio di un missionario americano e per lui si converte al protestantesimo. In visita alla missione giungono sir Philip Sackville e sua figlia Blanche e, ben presto, Mahlee si rende conto di essere figlia del baronetto e sorellastra di Blanche. Andrew, intanto, comincia ad evitarla perch\u00e9 si \u00e8 innamorato della ragazza bianca e lei, covando progetti di vendetta, si lega a Sam Wang, un altro euroasiatico che \u00e8 entrato a fare parte dei Boxer. A bordo di un carro durante la festa della Lanterna rossa, Mahlee, vestita come una dea celeste, benedice i Boxer e incoraggia la gente a unirsi alla loro ribellione. Venendo per\u00f2 a sapere che la missione sar\u00e0 attaccata, avverte i residenti che si preparano alla fuga. Ma sir Philip non la porta con s\u00e9 e Mahlee resta alla merc\u00e9 dei rivoltosi. Wang, per difenderla, muore. Solo dopo la sua morte il corpo di spedizione degli alleati occidentali riesce a giungere in soccorso dopo avere sconfitto i Boxer. Mahlee, sola e disperata, si suicida avvelenandosi.\nProduzione.\nIl film fu prodotto dalla Metro Pictures Corporation.\nAlla scena della parata notturna presero parte numerosi cameramen: John Arnold, Robert B. Kurrle, William E. Fildew, Arthur Martinelli, Micky Maguire, Henry Bergquist (probabilmente R. J. Bergquist) e Charles Fuhr.\nCast.\nIl film segna il debutto sullo schermo di Anna May Wong: qui in un ruolo di comparsa, l'attrice sarebbe diventata in seguito la prima star asiatica femminile di Hollywood, designata, nel 1934 dalla Mayfair Mannequin Academy di New York come \"la donna pi\u00f9 ben vestita del mondo\".\nDistribuzione.\nIl copyright del film, richiesto dalla Metro, fu registrato il 9 maggio 1919 con il numero LP13680.\nDistribuito dalla Metro Pictures Corporation, il film usc\u00ec nelle sale cinematografiche statunitensi il 4 maggio 1919. In Francia fu distribuito il 17 ottobre 1919 con il titolo \"La Lanterne rouge\"; in Danimarca il 1\u00ba maggio 1920 come \"Den r\u00f8de Lanterne\"; in Portogallo, il 15 giugno 1920 come \"O Farol Vermelho\".\nIn Italia, distribuito dalla Metro, ottenne il visto di censura numero 14669 nel dicembre 1919.\nCopia completa della pellicola si trova conservata negli archivi della Cin\u00e9math\u00e8que Royale de Belgique di Bruxelles e in quella del Gosfilmofond di Mosca."}
{"id": "5908154", "revid": "83531", "url": "https://it.wikipedia.org/wiki?curid=5908154", "title": "Giro dei Paesi Baschi 1980", "text": "Il Giro dei Paesi Baschi 1980, ventesima edizione della corsa, si svolse dal 7 al 11 aprile 1980 su un percorso di 907,2 km ripartiti in cinque tappe (l'ultima suddivisa in 2 semitappe). Fu vinto da Alberto Fern\u00e1ndez, davanti a Miguel Mar\u00eda Lasa e Marino Lejarreta."}
{"id": "5908171", "revid": "93556", "url": "https://it.wikipedia.org/wiki?curid=5908171", "title": "Mohammad Hassanzadeh", "text": "Carriera.\nCon l' ha disputato due edizioni dei Campionati mondiali (2010, 2019)."}
{"id": "5908173", "revid": "1498232", "url": "https://it.wikipedia.org/wiki?curid=5908173", "title": "Grecia al Junior Eurovision Song Contest", "text": "La Grecia ha partecipato 6 volte sin dal suo debutto nel 2003. La rete che ha curato le varie partecipazioni \u00e8 l'ERT. Si ritirano nel 2009 in quanto il poco interesse che il programma ha riscosso nel paese e un'obiezione all'utilizzo dei bambini nel concorso.\nStoria delle votazioni.\nAl 2008, le votazioni della Grecia sono state le seguenti: \nPunti dati\nPunti ricevuti"}
{"id": "5908175", "revid": "1498232", "url": "https://it.wikipedia.org/wiki?curid=5908175", "title": "Israele al Junior Eurovision Song Contest", "text": "L'Israele ha partecipato 3 volte dal suo debutto nel 2012. La rete che cura le varie partecipazioni \u00e8 l'IBA. Si ritirano nel 2013, ma ritornano nella competizione nel 2016, dopo 3 anni d'assenza, per poi ritirarsi nuovamente nel 2017.\nCon la nuova tv di stato l'IPBC, ritorna a gareggiare nel 2018, sulla scia della vittoria all'Eurovision Song Contest, per poi ritirarsi nuovamente nel 2019.\nStoria delle votazioni.\nAl 2018, le votazioni dell'Israele sono state le seguenti: \nPunti dati\nPunti ricevuti"}
{"id": "5908176", "revid": "1498232", "url": "https://it.wikipedia.org/wiki?curid=5908176", "title": "Lituania al Junior Eurovision Song Contest", "text": "La Lituania ha partecipato 4 volte sin dal suo debutto nel 2007. La rete che ha curato le varie partecipazioni \u00e8 l'LRT. Si ritirano due volte nel 2009 problemi finanziari e nel 2012 poich\u00e9 la televisione pubblica aveva stanziato i suoi fondi per l'acquisizione dei diritti per poter trasmettere Euro 2012 e le olimpiadi.\nStoria delle votazioni.\nAl 2011, le votazioni della Lituania sono state le seguenti: \nPunti dati\nPunti ricevuti"}
{"id": "5908178", "revid": "1442080", "url": "https://it.wikipedia.org/wiki?curid=5908178", "title": "Barcelona Open Banc Sabadell 2016 - Qualificazioni singolare", "text": "Le qualificazioni del singolare del Barcelona Open Banc Sabadell 2016 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "5908187", "revid": "182193", "url": "https://it.wikipedia.org/wiki?curid=5908187", "title": "Piscina di via Copelli", "text": ""}
{"id": "5908188", "revid": "1305772", "url": "https://it.wikipedia.org/wiki?curid=5908188", "title": "Edith Stuyvesant Dresser", "text": "Biografia.\nEdith Stuyvesant proveniva da una famiglia importante. Suo padre era il maggiore George Warren Dresser, senatore degli Stati Uniti ed erede di una grande fortuna. La madre Susan Fish LeRoy era la figlia del ricco mercante Daniel LeRoy e di sua moglie Susan Elizabeth Fish, figlia del tenente colonnello Nicholas Fish, generale nella guerra d'indipendenza americana, e di sua moglie Elizabeth Stuyvesant, un pronipote di Peter Stuyvesant, il primo governatore e fondatore della citt\u00e0 di New York.\nI suoi genitori morirono il 27 maggio 1883 in un incidente al largo della costa del Rhode Island. Edith \u00e8 cresciuto insieme alle sue sorelle dalla loro nonna materna, Susan Elizabeth LeRoy. La sua infanzia ruotava intorno a una vasta gamma di comportamenti e di rappresentanza sociale. Ha frequentato il collegio \"Les Ruches\" a Fontainebleau di mademoiselle Marie Souvestre.\nMatrimoni.\nPrimo Matrimonio.\nSpos\u00f2, il 1 giugno 1898 a Parigi, George Washington Vanderbilt II (1862-1914), figlia di William Henry Vanderbilt e di Maria Louisa Kissam. George Warren Dresser e di Susan Fish LeRoy. Ebbero una figlia:\nInsieme al marito, viaggi\u00f2 ampiamente e si mise in contatto con l'alta societ\u00e0 europea a Londra, Parigi, Venezia, Roma, Capri e Monaco di Baviera. Per sfuggire dal caos della vita quotidiana, la coppia si trasferiva a Biltmore Estate, costruita dall'architetto Richard Morris Hunt, ad Asheville.\nInsieme ad Alva Belmont, la prima moglie del cognato William Kissam Vanderbilt, Edith si un\u00ec insieme a Anna Howard Shaw, Lucy Burns e Alice Paul, e una serie di altre donne nella lotta per il suffragio femminile negli Stati Uniti (1912-1920). Aveva un rapporto particolarmente amichevole con Consuelo Vanderbilt e Gertrude Vanderbilt Whitney. Era un'amica personale con molti artisti, tra cui James McNeill Whistler, Giovanni Boldini, John Singer Sargent, Cecil Beaton, Pierre-Auguste Renoir e Adolph de Meyer.\nNel 1914 suo marito \u00e8 morto a causa di un errore di anestesia durante un'operazione.\nSecondo Matrimonio.\nSpos\u00f2, il 22 ottobre 1925 a Londra, Peter Goelet Gerry (1879-1957), senatore del Rhode Island. Il matrimonio, che a detta di tutti era felice, rimase senza figli.\nFilantropia.\nEdith era una persona compassionevole. Era molto coinvolta con le famiglie che hanno lavorato a Biltmore Estate cos\u00ec come la comunit\u00e0 circostante. Edith e il marito, erano socialmente pensatori progressisti che hanno giocato un ruolo fondamentale nel miglioramento della vita di molte persone nel Western North Carolina.\nAlcune delle sue iniziative sponsorizzarono programmi di alfabetizzazione, iniziative educative, e promosse l'apprendimento di mestieri per le donne. Edith donava vecchi vestiti della figlia Cornelia alle famiglie con bambine che avevano circa la stessa et\u00e0.\nDopo la morte del marito, ha continuato il suo lavoro per la comunit\u00e0. \u00c8 diventata la prima presidentessa dello State Agricultural Society e con questo titolo Edith ha contribuito a costruire un nuovo ospedale tra i numerosi altri atti. In seguito, decise di onorare suo marito, vendette 87.000 acri per creare il Pisgah National Forest.\nMorte.\nMor\u00ec il 21 dicembre 1958 a Providence."}
{"id": "5908189", "revid": "300067", "url": "https://it.wikipedia.org/wiki?curid=5908189", "title": "Ahmad al-Dwairi", "text": ""}
{"id": "5908190", "revid": "1498232", "url": "https://it.wikipedia.org/wiki?curid=5908190", "title": "Moldavia al Junior Eurovision Song Contest", "text": "La Moldavia ha partecipato 4 volte sin dal suo debutto nel 2010. La rete che ha curato le varie partecipazioni \u00e8 la TRM. Si ritirano nel 2014.\nStoria delle votazioni.\nAl 2013, le votazioni della Moldavia sono state le seguenti: \nPunti dati\nPunti ricevuti"}
{"id": "5908193", "revid": "80172313", "url": "https://it.wikipedia.org/wiki?curid=5908193", "title": "Talese", "text": ""}
{"id": "5908194", "revid": "1498232", "url": "https://it.wikipedia.org/wiki?curid=5908194", "title": "Norvegia al Junior Eurovision Song Contest", "text": "La Norvegia ha partecipato 3 volte sin dal suo debutto nel 2003. La rete che ha curato le varie partecipazioni \u00e8 la NRK. Si ritirano nel 2006 per concentrarsi al Melodi Grand Prix Junior, altra competizione canora norvegese per bambini e adolescenti.\nStoria delle votazioni.\nAl 2005, le votazioni della Norvegia sono state le seguenti: \nPunti dati\nPunti ricevuti"}
{"id": "5908197", "revid": "1498232", "url": "https://it.wikipedia.org/wiki?curid=5908197", "title": "Polonia al Junior Eurovision Song Contest", "text": "La Polonia ha partecipato 9 volte sin dal suo debutto nel 2003. TVP, rete televisiva polacca, ha curato tutte le partecipazioni al Junior Eurovision Song Contest. Si ritira nel 2005 a causa di problemi finanziari, ma torner\u00e0 12 anni dopo nell'edizione del 2016.\nNel 2018 grazie a Roksana W\u0119giel con il brano \"Anyone I Want to Be\" ottiene la sua prima vittoria e il 10 dicembre 2018 viene annunciato che il paese avrebbe ospitato l'evento nel 2019 nella Gliwice Arena. Il 24 novembre 2019 la Polonia vince per la seconda volta, con \"Superhero\" di Viki Gabor, diventando la prima nazione nella storia del contest ad aggiudicarsi la manifestazione per due anni consecutivi, nonch\u00e9 la prima a vincere in casa.\nStoria delle votazioni.\nAl 2020, le votazioni della Polonia sono state le seguenti: \nPunti dati\nPunti ricevuti"}
{"id": "5908198", "revid": "2010557", "url": "https://it.wikipedia.org/wiki?curid=5908198", "title": "Castello Caracciolo", "text": "Il Castello Caracciolo, o Palazzo Ducale, \u00e8 un castello d'origine medioevale situato nel centro storico del paese di Tocco da Casauria.\nFatto erigere fra il 1000 ed il 1100 come fortificazione militare, fu raso al suolo dal terremoto dell'Italia centro-meridionale del 1456. Venne ricostruito in stile rinascimentale l'anno seguente come residenza nobiliare e prese il nome di Palazzo Ducale.\nIl Palazzo, oggi in stato di abbandono, \u00e8 propriet\u00e0 del Comune di Tocco da Casauria.\nStoria.\nLe origini.\nLa prima fonte storica sul castello \u00e8 il Chronicon Casauriense, esso cita l'evento in cui gli eredi di Girardo, signore di Popoli, ottennero nel 1016 il possesso del \"Castrum Tocci\" dall'abate dell'Abbazia di San Clemente a Casauria; essi dopo aver conquistato tutte le ville vicine, fecero costruire un \"pharum\" o torre ed anche un castello. Ma tale castello, poco dopo, fu distrutto dallo stesso abate e le sue ceneri furono setacciate in ceste rotonde dette \"corbelli\", successivamente furono sparse per la vallata sottostante da allora detta \"dei corbellari\"\".\"\nLa prima ricostruzione.\nL'attuale castello viene menzionato dal Chronicon Casauriense che lo cita in altri documenti che vanno dal 1000 al 1100. Nel Chronicon \u00e8 citata anche una donazione fatta il 1 luglio 1169 all'abate Leonate che venne redatta nel castello di Tocco e nella chiesa di Sant'Eustachio, testimone un tale \"presbiter Alesius\". Quindi il castello esisteva gi\u00e0 da prima del 1200 e prima del regno di Federico II di Svevia, contrariamente da quanto ritenuto da Francesco Filomusi Guelfi (tesi poi ripresa da Samuele Iovenitti) che dava la costruzione del castello tra il 1215 e il 1220.\n\u00c8 certo che l'imperatore Federico II si sia servito del preesistente castello facendolo ricostruire in quanto era posto su un luogo strategico idoneo alla difesa dell'intera vallata del fiume Pescara. Secondo Felice Virgilio di Virgilio, per la ricostruzione del castello dovettero influire due cittadini toccolani che all'epoca operavano alla corte di Federico II a Napoli, ovvero il giudice di corte Simone da Tocco ed il maestro di cappa e spada di corte Enrico da Tocco. Il fatto che Federico II abbia ritenuto di doverlo far costruire potrebbe significare che il castello precedente, dopo la sua prima distruzione, fu ricostruito solo in parte oppure non era abbastanza imponente di per s\u00e9 da poter avere una adeguata funzione militare.\nLa seconda ricostruzione e la conversione a palazzo.\nIl 5 dicembre 1456, intorno alle ore 03:00, un terremoto di magnitudo (stimata) 7.1 colp\u00ec l'Italia centrale e meridionale radendo al suolo anche il castello di Tocco. L'allora signore di Tocco, Giovanni De Tortis, mor\u00ec sotto le macerie e suo figlio Antonio, aiutato dai suoi sudditi, inizi\u00f2 fin da subito la ricostruzione. Il castello fu riedificato il 1457 (durante la quinta indizione) non come fortificazione militare, bens\u00ec come palazzo di residenza (in stile rinascimentale) per i duchi signori di Tocco; da qui il nome Palazzo Ducale.\nNel cortile del palazzo \u00e8 presente una lapide a testimoniare questi eventi, in essa \u00e8 scritto:\nDalla fine del basso medioevo ai periodo contemporaneo.\nIl castello, trasformato in palazzo, divenne residenza dei duchi signori di Tocco.\nI De Tortis furono duchi fino alla fine del XV secolo.\nAgli inizi del '500, Francesco Caracciolo divenne signore di Tocco. Alla fine del '500 divent\u00f2 signore di Tocco Ferrante d'Afflitto, che vi rest\u00f2 probabilmente sino al 1625, anno in cui gli successe il duca Francesco Pinelli, di nobile famiglia napoletana. La famiglia Pinelli rest\u00f2 a Tocco fino all'unit\u00e0 d'Italia, periodo in cui la loro famiglia si estinse.\nNel 1706 Tocco fu distrutto dal terremoto della Majella del 1706 che rase al suolo il Palazzo Ducale, chiese ed abitazioni. L'allora duca di Tocco, Cesare Pinelli, si salv\u00f2 insieme alla sua famiglia ed inizi\u00f2 la ricostruzione del paese (e del Palazzo Ducale, che fu ricostruito entro l'anno seguente). Il Figlio di Cesare, Francesco, fu un despota e i cittadini di Tocco scrissero un memoriale contro di lui al tribunale di Chieti, il quale sentenzi\u00f2 l'allontanamento di Francesco da Tocco, poi lo costrinsero a presentarsi al Gran Tribunale di Napoli che conferm\u00f2 la sentenza del tribunale chietino. Dopo tante pressioni ottenne di poter tornare a Tocco nel 1739. Gli succedette suo figlio Cesare, che fu signore di Tocco fino all'inizio dell'800. La figlia erede di Cesare, Maria Caterina, spos\u00f2 D. Antonio Montalto duca di Fragnito. Successivamente sua figlia spos\u00f2 il duca D. Gennaro Caracciolo di Napoli; cos\u00ec il palazzo pass\u00f2 in mano ai Caracciolo.\nGli eredi dei Caracciolo vi abitarono fin dopo la seconda guerra mondiale.\nSuccessivamente il castello, in stato di abbandono, pass\u00f2 di mano dalla famiglia Scali-Caracciolo residente a Scafa, al Comune di Tocco da Casauria.\nDescrizione.\nIl castello \u00e8 composto da quattro corpi di fabbrica collegati a quattro torrioni quadrati agli angoli dell'edificio che delimitano un cortile centrale.\nLa parte bassa dell'edificio \u00e8 formata da grossi blocchi di tufo, mentre gli spigoli ed il redondone sono fatti in una pi\u00f9 dura pietre grigie chiare ben squadrate. La parte superiore dell'edificio \u00e8 invece composta da pietre marroni quasi per nulla squadrate.\nLa costruzione ha un basamento a scarpa che arriva a circa met\u00e0 altezza dell'edificio, dove un redondone separa la scarpa dalla parte superiore. Lungo il basamento sono presenti delle feritoie, mentre nella parte superiore delle mura si trovano delle finestre rettangolari contornate da cornici decorate.\nIl torrione meridionale presenta ancora dei merli ghibellini, che si suppone dovessero essere presenti su tutti e quattro i torrioni. Il torrione orientale, ospitava il \"carcere della Lombarda\". La facciata di sud-est ospita il portale d'ingresso, caratterizzato da un arco a sesto acuto sorretto da capitelli di stile rinascimentale. Alla sinistra del portale d'ingresso si trova una rampa di scale, mentre alla destra c'\u00e8 un piano inclinato dedicato alle carrozze."}
{"id": "5908200", "revid": "729019", "url": "https://it.wikipedia.org/wiki?curid=5908200", "title": "Vickers Vernon", "text": "Il Vickers Vernon era un aereo biplano e bimotore, realizzato dall'azienda aeronautica britannica Vickers nei primi anni venti. Derivato dal precedente Vimy Commercial, venne impiegato sia come aereo da trasporto che come bombardiere nei reparti della Royal Air Force tra il 1921 ed il 1927, sostituito dal successivo Vickers Victoria.\nStoria del progetto.\nIl Vickers Vernon era sostanzialmente la versione militare del trasporto civile Vimy Commercial del quale riproponeva l'ampia fusoliera di sezione ovale nella quale era possibile trasportare undici o dodici soldati equipaggiati.\nLa stretta parentela con il predecessore consent\u00ec alla Vickers di procedere velocemente per la realizzazione del primo esemplare: il primo interessamento delle autorit\u00e0 britanniche per un aereo da trasporto truppe risale al febbraio del 1920 mentre la data del primo volo viene collocata nel dicembre dello stesso anno; l'entrata in servizio con la Royal Air Force ebbe luogo nel corso del 1921.\nNella propria carriera, relativamente breve, il Vernon fu prodotto in tre diverse varianti, tra loro diversificate prevalentemente dall'impiego di diversi propulsori: i Rolls-Royce Eagle VII gi\u00e0 installati sul Vimy Commercial furono mantenuti sui velivoli della versione Mark I del Vernon ma le loro prestazioni si rivelarono deludenti; furono quindi rimpiazzati dai Napier Lion II negli aerei della versione Mk.II che, a loro volta, lasciarono il compito di far volare i Vernon Mk.III ai Napier Lion III.\nTra le altre modifiche di dettaglio apportate nel corso del processo di sviluppo del Vernon, viene citata l'introduzione di carrello d'atterraggio dotato di ammortizzatori oleopneumatici, ma non \u00e8 chiaro se questi siano comparsi nella variante Mk.II oppure in quella successiva.\nTecnica.\nCellula.\nIl Vernon era un velivolo dalla struttura in legno con rivestimento in tela e legno compensato; la velatura di tipo biplana era caratterizzata dalla uguale apertura dei due piani, disposti tra loro senza scalatura e collegati da quattro coppie di montanti, due delle quali congiungevano anche le gondole dei motori.\nLa fusoliera ospitava, nella zona superiore dell'estremit\u00e0 anteriore, la cabina di pilotaggio a due posti affiancati e scoperti. Nella parte anteriore, sotto le postazioni dei piloti, ed in quella centrale della fusoliera erano sistemati i posti per i passeggeri: in genere si trattava di soldati (tra cui i primi paracadutisti del British Army), ma in condizioni particolari il Vernon funse anche da aeroambulanza.\nNella zona posteriore la sezione della fusoliera si riduceva in modo considerevole a formare un cono all'estremit\u00e0 posteriore, al quale erano collegati i piani di coda, anch'essi biplani, costituiti da due elementi orizzontali ed altrettanti verticali.\nIl carrello d'atterraggio era di tipo fisso: due elementi principali, a due ruote tra loro collegate da un assale rigido, erano disposti al di sotto del piano alare inferiore al quale erano collegati tramite un traliccio di tubi metallici. Nel cono di coda della fusoliera era sistemato un pattino d'appoggio mentre nelle varianti Mk.I e Mk.II nella parte inferiore della prua, anch'essa sostenuta da un traliccio di tubi metallici, era collocata una ruota singola: questa, generalmente sollevata dal terreno, aveva la funzione di impedire \"impuntate\" in fase d'atterraggio.\nMotore.\nLa dotazione iniziale del Vickers Vernon era costituita da due motori Rolls-Royce Eagle VIII: questo era un motore a dodici cilindri a V di 60\u00b0, raffreddati a liquido accreditati della potenza di 365\u00a0hp (pari a 272\u00a0kW).\nNella variante Mk.II gli Eagle furono sostituiti da una coppia di motori Napier Lion II: si trattava, anche in questo caso, di un dodici cilindri raffreddati a liquido, ma con disposizione a W capaci di erogare la potenza di 450\u00a0hp (336\u00a0kW).\nNei Vernon Mk.III i motori furono i Napier Lion III: si trattava di una versione del motore con rapporto di compressione pi\u00f9 elevato e contraddistinta dalla presenza di meccanismi di riduzione per la trasmissione del moto all'elica.\nArmamento.\nPer quanto la sua classificazione ufficiale fosse quella di \"bombardiere e trasporto\", le indicazioni circa la presenza dell'armamento sui Vickers Vernon sono contraddittorie. Non \u00e8 chiaro se gi\u00e0 la variante Mk.II fosse dotata di armamento oppure se questo fosse esclusiva della variante Mk.III. Per altro vengono riportate anche indicazioni relative al fatto che la trasformazione da \"trasporto\" a \"bombardiere\" potesse avvenire direttamente presso i reparti di volo, secondo le necessit\u00e0.\nAnche la consistenza delle dotazioni \u00e8 estremamente variabile: da un lato la quantit\u00e0 di bombe, trasportabile in rastrelliere esterne, viene indicata in 220\u00a0kg dall'altro si riporta il valore di 1\u00a0123\u00a0kg. In un solo caso viene segnalata la presenza di due mitragliatrici Lewis calibro 7,7\u00a0mm, sistemate su anelli Scarff nel muso ed in una postazione dorsale.\nImpiego operativo.\nLa carriera operativa dei Vernon si comp\u00ec prevalentemente in Medio Oriente nei reparti della RAF operanti in Iraq, in particolare nel corso dell'insurrezione anti-britannica. Tra le operazioni svolte in questo periodo viene menzionata l'evacuazione di circa 350 persone tra militari feriti e civili dalla citt\u00e0 assediata di Kirkuk, spesso indicata come primo caso di ponte aereo umanitario della storia.\nTra il 1921 ed il 1926 i Vernon furono impiegati per aprire un collegamento regolare tra le citt\u00e0 di Amman e di Ramadi, parte del progetto di un collegamento tra l'Europa, l'India e l'Australia. La rotta, realizzata anche costruendo piste per atterraggi d'emergenza nel deserto, permise di ridurre il tempo di consegna della posta tra Londra e Baghdad da 28 a 9 giorni.\nSecondo una delle fonti reperite, tra la fine d'ottobre e l'inizio di novembre del 1924 una decina di Vernon furono utilizzati nel corso di esercitazioni destinate a perfezionare l'impiego di truppe aviotrasportate. Le esercitazioni, tenutesi sulle Highlands nel nord della Scozia, non ebbero risultati particolarmente felici, facendo registrare la perdita di numerose vite umane tra i paracadutisti."}
{"id": "5908212", "revid": "599013", "url": "https://it.wikipedia.org/wiki?curid=5908212", "title": "Leone Pizzini", "text": "Carriera.\nSpecialista delle corse a tappe, da dilettante vinse il Giro d'Italia nel 1974 e il Giro della Valle d'Aosta nel 1975. Passato professionista l'anno seguente con la G.B.C. di Dino Zandeg\u00f9, gareggi\u00f2 fino al 1980 ma non colse alcun successo, pur partecipando ad alcune edizioni del Giro d'Italia."}
{"id": "5908215", "revid": "73843", "url": "https://it.wikipedia.org/wiki?curid=5908215", "title": "Giovanbattista Baronchelli", "text": ""}
{"id": "5908226", "revid": "767487", "url": "https://it.wikipedia.org/wiki?curid=5908226", "title": "Creature grandi e piccole (film)", "text": "Creature grandi e piccole (\"All Creatures Great and Small\") \u00e8 un film del 1975 con Simon Ward e Anthony Hopkins, per la regia di Claude Whatham. Il film \u00e8 basato sui primi due romanzi autobiografici di James Herriot, pubblicati qualche anno prima e ristampati negli Stati Uniti in un unico volume dal titolo \"Creature grandi e piccole\". Dai medesimi romanzi e dai seguiti, nel 1978 \u00e8 stata tratta l'omonima serie televisiva.\nTrama.\nInghilterra, 1937. James Herriot \u00e8 un giovane veterinario appena laureato, che ha ottenuto un importante colloquio di lavoro con Siegfried Farnon, un grande veterinario dello Yorkshire. \u00c8 piuttosto emozionato perch\u00e9 da quel colloquio dipende tutta la sua vita futura, ma non sa che quel giorno rappresenter\u00e0 l'inizio di tante avventure che nel corso degli anni vivr\u00e0 tra i contadini di villaggi sperduti nel suo ruolo di veterinario, con l'aiuto dell'eccentrico Siegfried, che assieme al fratello diventeranno i suoi pi\u00f9 grandi amici. Nel corso del tempo imparer\u00e0 ad apprezzare la gente del posto, nonostante i numerosi pregiudizi contro i quali dovr\u00e0 combattere. Un giorno poi James Herriot incontrer\u00e0 Helen e trover\u00e0 l'amore."}
{"id": "5908229", "revid": "80172927", "url": "https://it.wikipedia.org/wiki?curid=5908229", "title": "Dmitrij \u017dloba", "text": ""}
{"id": "5908230", "revid": "182193", "url": "https://it.wikipedia.org/wiki?curid=5908230", "title": "Stadio comunale di Lugano", "text": ""}
{"id": "5908231", "revid": "247222", "url": "https://it.wikipedia.org/wiki?curid=5908231", "title": "Connells", "text": ""}
{"id": "5908235", "revid": "228587", "url": "https://it.wikipedia.org/wiki?curid=5908235", "title": "Lost - Dispersi nell'oceano", "text": "Lost - Dispersi nell'oceano \u00e8 un film televisivo del 2002 diretto da Charles Beeson e tratto dal romanzo \"Il Robinson svizzero\" di Johann David Wyss.\nTrama.\nDavid Robinson viene spedito in una colonia penale e la moglie e i suoi figli vengono autorizzati ad accompagnarlo. Durante il viaggio una tempesta colpisce la nave e la famiglia (ad eccezione di un figlio, Jacob) rimangono intrappolati sottocoperta. \nJacob viene ripescato da un gruppo di feroci pirati mentre il resto della famiglia si ritrova su un'isola tropicale dove \u00e8 costretta ad imparare l'arte della sopravvivenza. \nGli stessi pirati che hanno in mano Jacob rapiscono poi Emily, la figlia di un capitano di mare, ma la ragazza riesce a fuggire sull'isola dove si innamora di Fritz ed Ernst.\nJacob si riunisce con la sua famiglia durante una battaglia contro i pirati, al termine della quale Emily viene restituita al padre. \nAlla fine i membri della famiglia si separano ognuno per la sua strada: alcuni restano sull'isola, altri fanno ritorno a casa."}
{"id": "5908249", "revid": "481666", "url": "https://it.wikipedia.org/wiki?curid=5908249", "title": "La valle lunga (film 1949)", "text": ""}
{"id": "5908253", "revid": "110157", "url": "https://it.wikipedia.org/wiki?curid=5908253", "title": "Lutgarda", "text": "Origine e diffusione.\nNome usato molto raramente in Italia, \u00e8 attestato per la maggior parte nel Sud e specie in Puglia e deve la sua diffusione probabilmente al culto di santa Lutgarda.\nEtimologicamente, deriva dal nome germanico \"Liudgardis\", composto da \"liud\" (o \"leud\", \"leudi\", \"popolo\") e \"gard\" (\"protezione\", \"difesa\", o anche \"cortile\", \"spazio chiuso\"); il suo significato complessivo pu\u00f2 pertanto essere interpretato come \"difesa del popolo\".\nOnomastico.\nL'onomastico si pu\u00f2 festeggiare il 16 giugno in memoria di santa Lutgarda, monaca benedettina, patrona delle Fiandre; con questo nome si ricorda anche una beata Lutgarda, badessa clarissa a Wittichen (Baden-W\u00fcrttemberg)."}
{"id": "5908255", "revid": "547034", "url": "https://it.wikipedia.org/wiki?curid=5908255", "title": "Il Robinson svizzero", "text": "Il Robinson svizzero (\"Der Schweizerische Robinson\") \u00e8 un romanzo avventuroso di Johann David Wyss pubblicato nel 1812. Narra le peripezie di una famiglia svizzera naufragata nella Indie Orientali mentre si trovava in viaggio per Port Jackson, Australia.\nAdattamenti cinematografici e televisivi.\nNel romanzo la famiglia Robinson \u00e8 composta dai genitori e da quattro figli. Nei vari adattamenti cinematografici il nome, il numero, l'et\u00e0 e il sesso dei figli varia.\nEsistono inoltre altre versioni animate o liberi adattamenti del soggetto, tra cui:"}
{"id": "5908256", "revid": "228587", "url": "https://it.wikipedia.org/wiki?curid=5908256", "title": "Liutgarda (disambigua)", "text": ""}
{"id": "5908258", "revid": "47767", "url": "https://it.wikipedia.org/wiki?curid=5908258", "title": "Lutgardo", "text": ""}
{"id": "5908267", "revid": "1227494", "url": "https://it.wikipedia.org/wiki?curid=5908267", "title": "The Swiss Family Robinson (romanzo)", "text": ""}
{"id": "5908270", "revid": "767487", "url": "https://it.wikipedia.org/wiki?curid=5908270", "title": "Geografia del Bangladesh", "text": "Il Bangladesh confina con gli stati indiani del Bengala Occidentale a ovest e a nord, dell'Assam a nord, del Meghalaya a nord e a nord-est, e del Tripura e del Mizoram a est. A sud-est, confina con il Myanmar (Birmania). La regione meridionale del Bangladesh si apre sul golfo del Bengala.\nMorfologia.\nAllungandosi verso nord dal golfo del Bengala, il Bangladesh coincide all'incirca con i due terzi orientali della piana deltizia dei fiumi Padma (Gange) e Jamuna (Brahmaputra). Fatta eccezione per piccole superfici poco elevate costituite da antichi suoli alluvionali (che si innalzano per circa 30 m) ricoperti da giungla nelle aree nord-occidentali e centro-settentrionali - rispettivamente nelle regioni del Barind e del Madhupur -, la piana \u00e8 una piatta superficie di suoli alluvionali recenti leggermente inclinata e con un'altitudine generalmente inferiore ai 9 m sul livello del mare. Nel nord-est e nel sud-est - rispettivamente nelle aree di Sylhet e delle colline di Chittagong - le piane alluvionali cedono il passo a crinali, allungati generalmente da nord a sud, che formano parte delle montagne che separano il Bangladesh dal Myanmar e dall'India. Nella parte meridionale, il Bangladesh \u00e8 contornato dalle Sundarbans, una vasta distesa di foresta deltizia paludosa.\nIl Barind \u00e8 una fetta di terra leggermente elevata, di forma triangolare, situata tra le pianure alluvionali del Padma superiore e dello Jamuna nel Bangladesh nord-occidentale. Una depressione chiamata bacino di Bhar si estende a sud-est del Barind per circa 160\u00a0km fino alla confluenza del Padma con lo Jamuna. Durante la stagione del monsone estivo questa regione viene inondata, e in alcuni luoghi la terraferma scompare sotto oltre 3 m d'acqua. L'idrografia della parte occidentale del bacino \u00e8 incentrata sulla vasta area palustre chiamata palude di Chalan, detta anche lago Chalan. Le pianure alluvionali dello Jamuna, poste a nord del bacino di Bhar e a est del Barind, si allungano dal confine con l'Assam a nord fino alla confluenza del Padma con lo Jamuna a sud. L'area \u00e8 dominata dallo Jamuna, che frequentemente fuoriesce dagli argini in devastanti inondazioni. A sud del bacino di Bhar vi \u00e8 la pianura alluvionale del Padma inferiore.\nNel Bangladesh centro-settentrionale, a est delle pianure alluvionali dello Jamuna, vi \u00e8 la regione del Madhupur. \u00c8 costituita da un altopiano sopraelevato in cui collinette di 9\u201318 m di altezza contornano vallate coltivate. Nel Madhupur crescono alberi di \"sal\", il cui legno duro \u00e8 paragonabile in valore e utilit\u00e0 a quello del teak. A est del Madhupur, nel Bangladesh nord-orientale, vi \u00e8 una regione chiamata bassopiano nord-orientale. Comprende le parti meridionali e sud-occidentali della divisione di Sylhet (compresa la piana della valle del Surma) e la parte settentrionale della divisione di Mymensingh, e ospita un gran numero di laghi. Le colline di Sylhet nell'estremo nord-est della regione sono costituite da un certo numero di collinette e colline la cui altezza varia dai 30 agli oltre 330 m.\nNel Bangladesh centro-orientale il Brahmaputra, con il suo antico corso (il Vecchio Brahmaputra), and\u00f2 a formare il bacino alluvionale del Meghna, la regione che comprende il basso e fertile Doab (regione tra due fiumi) Meghna-Sitalakhya. Quest'area \u00e8 ulteriormente arricchita dalle acque di un affluente del Meghna, il Titas, e le zone di terraferma si sono formate e hanno mutato aspetto grazie alla deposizione di limo e sabbia nei letti fluviali del Meghna, specialmente tra Bhairab Bazar e Daudkandi. In questa regione sorge Dacca.\nNel Bangladesh meridionale il bacino centrale del delta comprende i vasti laghi della parte centrale del delta del Bengala, a sud del Padma superiore. La superficie totale del bacino \u00e8 di circa 3100\u00a0km\u00b2. La fascia di terra del Bangladesh sud-occidentale che circonda il golfo del Bengala costituisce il cosiddetto delta immaturo. Questa fascia, un bassopiano di circa 7800\u00a0km\u00b2, contiene, oltre alla vasta foresta di mangrovie nota come Sundarbans, le terre bonificate e coltivate a nord di essa. L'area pi\u00f9 prossima al golfo del Bengala \u00e8 intersecata da una rete di canali che scorrono attorno a isole dalla forma grossomodo allungata. Il delta attivo, situato a nord del bacino centrale del delta e a est del delta immaturo, comprende il Doab Dhaleswari-Padma e le isole estuarine di varie dimensioni comprese tra il fiume Pusur a sud-ovest e l'isola di Sandwip presso Chittagong a sud-est.\nSituata a sud del fiume Feni nel Bangladesh sud-orientale vi \u00e8 la regione di Chittagong, che comprende molte colline, collinette, vallate e foreste, e ha un aspetto totalmente differente rispetto ad altre parti del paese. La piana costiera \u00e8 in parte sabbiosa e in parte costituita da argilla salina; si estende verso sud dal fiume Feni fino alla citt\u00e0 di Cox's Bazar e varia in ampiezza da 1,6 a 16\u00a0km. La regione ha un gran numero di isole costiere e una barriera corallina, quella di St. Martin's, al largo della costa del Myanmar. L'area collinare nota come colline di Chittagong, nell'estremit\u00e0 sud-orientale del paese, \u00e8 costituita da basse colline di roccia tenera, soprattutto argilla e scisto. I crinali che si allungano da nord a sud non superano generalmente i 600 m di altezza.\nIdrografia.\nL'aspetto pi\u00f9 significativo del paesaggio del Bangladesh \u00e8 costituito dai suoi fiumi, che hanno plasmato non solo la fisiografia ma anche lo stile di vita degli abitanti. I fiumi del Bangladesh, tuttavia, sono soggetti a costanti e talvolta rapidi mutamenti di corso, che possono influire sull'idrologia di una vasta regione; di conseguenza, nessuna descrizione della topografia del Bangladesh mantiene a lungo un'assoluta precisione. Uno spettacolare esempio di questi mutamenti avvenne nel 1787, quando il fiume Tista dette luogo a una straordinaria inondazione; le sue acque allora iniziarono improvvisamente a scorrere verso est, dove andarono ad alimentare ulteriormente il Brahmaputra. Il Brahmaputra, rigonfio di acque, a sua volta inizi\u00f2 a scavarsi un letto pi\u00f9 piccolo, che a partire dai primi del XIX secolo divenne il suo corso inferiore, ora noto come Jamuna. Nell'antico corso del Brahmaputra scorre ora solo un fiume molto pi\u00f9 piccolo (il Vecchio Brahmaputra).\nOgni anno tra giugno e ottobre, i fiumi rompono gli argini e inondano la campagna, specialmente in settembre od ottobre, per poi ritirarsi velocemente in novembre. Le inondazioni sono sia una benedizione che una sventura. Senza di esse, i fertili depositi di limo non verrebbero arricchiti, ma le inondazioni pi\u00f9 estese danneggiano regolarmente i raccolti e le costruzioni e talvolta esigono un pesante costo di vite umnane e animali.\nI fiumi possono essere suddivisi in cinque sistemi principali:\nL'imponente Gange \u00e8 il fulcro del sistema deltizio della regione storica del Bengala. Il vasto delta del Gange ricopre circa 60.000\u00a0km\u00b2, e la maggior parte di esso \u00e8 situata entro i confini del Bangladesh sud-occidentale. In Bangladesh il Gange \u00e8 conosciuto come Padma, ed \u00e8 suddiviso in due segmenti, il Padma superiore e il Padma inferiore. Il fiume entra in Bangladesh provenendo da ovest e forma, per circa 145\u00a0km, il confine tra il Bangladesh e il Bengala Occidentale. Man mano che procede attraverso il Bangladesh, il Padma superiore si suddivide in numerosi effluenti e canali e raggiunge la sua confluenza con lo Jamuna a ovest di Dacca, dopo la quale le loro acque unite insieme vanno a formare il Padma inferiore - che, dal punto di vista idrologico, costituisce il Padma vero e proprio. Il Padma inferiore scorre verso sud-est per congiungersi al Meghna nei pressi di Chandpur e sfociare nel golfo del Bengala attraverso l'estuario del Meghna e una serie di canali minori. Fatta eccezione per le zone in cui il suo letto scorre tra alti argini, il canale principale del Padma superiore muta il corso ogni due o tre anni. Le sue acque appaiono melmose a causa dell'elevato volume di limo trasportato dal fiume. I depositi di limo vanno a formare temporanee isole che, pur riducendo la navigabilit\u00e0, sono anche estremamente fertili, tanto da costituire per decenni motivo di faide tra i contadini che accorrevano a occuparle.\nIl Meghna \u00e8 formato dall'unione dei fiumi Sylhet-Surma e Kusiyara. Questi due fiumi sono ramificazioni del fiume Barak, che nasce in India dallo spartiacque Nagar-Manipur. Il ramo principale del Barak, il Surma, si congiunge presso Azmiriganj nel Bangladesh nord-orientale con il Kalni e pi\u00f9 a valle con il ramo del Kusiyara. Il Dhaleswari, un effluente dello Jamuna, si unisce al Meghna pochi chilometri a monte della confluenza del Padma inferiore con il Meghna. Snodandosi verso sud, il Meghna si ingrossa sempre pi\u00f9 dopo aver ricevuto le acque di vari fiumi, tra cui il Buriganga e il Sitalakhya.\nLo Jamuna e i suoi canali adiacenti ricoprono una vasta area compresa tra il Bangladesh centro-settentrionale e il Meghna a sud-est. Un gran numero di fiumi si uniscono allo Jamuna, provenendo soprattutto da ovest, e, con i loro canali notoriamente mutevoli, non solo impediscono qualsiasi tipo di insediamento permanente lungo le sponde dello Jamuna, ma bloccano anche la comunicazione tra l'area settentrionale del Bangladesh e quella orientale, dove \u00e8 situata Dacca.\nIl Tista \u00e8 il corso d'acqua pi\u00f9 importante del Bangladesh nord-occidentale. Nasce sull'Himalaya nei pressi del Sikkim, in India, e scorre verso sud, svoltando a sud-est presso Darjiling (Darjeeling) per entrare in Bangladesh, dove infine si congiunge con lo Jamuna. I banchi e le sabbie mobili che circondano la confluenza dei due fiumi rendono difficile la navigazione del corso inferiore del Tista.\nQuattro fiumi principali - il Feni, il Karnaphuli, il Sangu e il Matamuhari - costituiscono il sistema idrografico delle colline di Chittagong e delle pianure a esse collegate. Scorrendo generalmente verso ovest e sud-ovest attraverso la piana costiera, sfociano nel golfo del Bengala. Tra questi fiumi il pi\u00f9 lungo \u00e8 il Karnaphuli, sul quale \u00e8 stata costruita una diga a Kaptai, circa 50\u00a0km a monte dalla sua foce nei pressi della citt\u00e0 di Chittagong.\nNessuno dei principali fiumi del Bangladesh nasce entro i confini del paese. I rami sorgentizi del Surma sono in India; il Padma superiore nasce in Nepal e lo Jamuna in Cina, ma anch'essi raggiungono il Bangladesh dopo aver attraversato il territorio indiano. Cos\u00ec, il Bangladesh non ha il pieno controllo su nessuno dei corsi d'acqua che lo irrigano. La costruzione di uno sbarramento a monte di Farakka nel Bengala Occidentale ha portato alla deviazione di un considerevole volume di acque dal Gange in India, e la quantit\u00e0 che giunge nel Bangladesh occidentale diviene insufficiente durante la stagione secca, da novembre ad aprile. L'equa distribuzione delle acque del fiume \u00e8 stata, gi\u00e0 a partire dagli anni '70, una fonte di attrito tra India e Bangladesh.\nSuoli.\nIn Bangladesh vi sono tre principali categorie di suoli: quelli alluvionali antichi, quelli alluvionali recenti e quelli collinari, che hanno una base di arenaria e scisto. I fertili suoli alluvionali recenti, presenti soprattutto nelle aree inondate, sono costituiti generalmente da argille e limo, e possono essere di tipo marrone chiaro, sabbioso, calcareo o ricco di mica. Sono carenti di acido fosforico, azoto e humus, ma non di potassa e ossido di calcio. I suoli alluvionali antichi delle giungle delle regioni del Barind e del Madhupur sono costituiti da argille e limo di colore marrone scuro - quindi ricchi di ferro - o rossastro. Sono umidi durante la stagione delle piogge e duri durante i periodi asciutti. I suoli collinari sono generalmente permeabili e possono sostentare una fitta copertura forestale.\nClima.\nIl Bangladesh ha un clima tipicamente monsonico caratterizzato da venti apportatori di pioggia, temperature moderatamente calde ed elevata umidit\u00e0. In generale, le temperature massime nei mesi estivi, da aprile a settembre, si aggirano sui 30\u00a0\u00b0C. Aprile \u00e8 il mese pi\u00f9 caldo nella maggior parte del paese. La variabilit\u00e0 delle temperature massime registrata durante i mesi invernali, da novembre a marzo, \u00e8 maggiore di quella dei mesi estivi. Gennaio \u00e8 il mese pi\u00f9 fresco, con temperature massime che si aggirano sui 20\u00a0\u00b0C.\nLe condizioni di pi\u00f9 bassa pressione atmosferica si registrano nel Bangladesh in giugno e luglio, la stagione delle tempeste. I venti provengono soprattutto da nord e da nord-est in inverno, soffiando leggermente nelle aree settentrionali e centrali e con maggior potenza nei pressi della costa. Durante il periodo dei forti venti di nord-ovest tra marzo e maggio, tuttavia, la velocit\u00e0 dei venti pu\u00f2 raggiungere i 65\u00a0km all'ora.\nSul Bangladesh cade una grande quantit\u00e0 di pioggia; fatta eccezione per alcune regioni occidentali, sul paese cadono ogni anno oltre 1500\u00a0mm di pioggia. Vaste aree del sud, del sud-est, del nord e del nord-est ricevono generalmente tra i 2000 e i 2500\u00a0mm di pioggia, e le regioni settentrionali e nord-occidentali della divisione di Sylhet ricevono normalmente tra i 3800 e i 5000\u00a0mm di pioggia. La massima piovosit\u00e0 si registra durante il periodo dei monsoni, tra giugno e settembre o i primi di ottobre.\nTempeste di grande intensit\u00e0 si registrano spesso agli inizi dell'estate (in aprile e maggio) e verso la fine della stagione dei monsoni (tra settembre e ottobre, e talvolta a novembre). Questi fenomeni possono produrre venti che soffiano a oltre 160\u00a0km all'ora, e generare onde nel golfo del Bengala le cui creste si innalzano anche fino a 6 m prima di infrangersi con forza tremenda sulle aree costiere e sulle isole al largo, provocando danni a uomini e propriet\u00e0. A partire dagli inizi del XVIII secolo, quando vennero effettuate le prime registrazioni, queste tempeste hanno provocato pi\u00f9 di un milione di vittime, delle quali ben 815.000 in appena tre episodi, nel 1737, nel 1876 e nel 1970.\nFlora e fauna.\nIn generale possiamo affermare che il Bangladesh possegga una vegetazione lussureggiante, con villaggi che sembrano seppelliti da manghi, jackfruit, bamb\u00f9 e palme di betel, da cocco e da dattero. Tuttavia, solamente una piccola parte della superficie del paese \u00e8 ricoperta da foreste.\nNel Bangladesh si trovano quattro differenti aree di vegetazione. La zona orientale, che comprende parte delle divisioni di Sylhet e di Chittagong, occupata da molte colline poco elevate ricoperte da giungle di bamb\u00f9 e rattan (una specie di palma rampicante). La specie vegetale qui pi\u00f9 comune \u00e8 un grosso tipo di bamb\u00f9 che forma la base dell'industria cartaria del paese. La zona centrale, che ricopre la parte del paese a nord di Dacca, contiene molti laghi e sostenta una vegetazione palustre; sul suolo di parte di questa zona si sviluppano le giungle del Madhupur. L'area situata a nord-ovest dello Jamuna e a sud-ovest del Padma forma una piatta pianura, la cui vegetazione \u00e8 costituita soprattutto da piante coltivate e da frutteti. Il babul (\"Vachellia nilotica\") \u00e8 l'albero pi\u00f9 caratteristico di questa zona. La zona meridionale lungo il golfo del Bengala comprende la vasta zona umida delle Sundarbans, con la loro caratteristica vegetazione di mangrovie. Alcune specie di mangrovie hanno un importante valore commerciale, come il \"sundari\" (\"Heritiera fomes\" o \"H. minor\"), da cui le Sundarbans prendono il nome, e il \"goran\" (\"Ceriops decandra\"). Grande valore hanno anche gli alberi di \"gewa\" o \"gengwa\" (\"Excoecaria agallocha\"), dai quali si ricava un legno dolce usato per fabbricare carta di giornale. Tra la straordinaria variet\u00e0 di fiori ricordiamo le ninfee (chiamate localmente \"shapla\", fiore nazionale del paese), le calendule, le tuberose e l'ibisco cinese. Il \"bokul\" (\"Mimusops elengi\") \u00e8 un comune arbusto che produce piccole bacche rosse.\nIl Bangladesh offre dimora a numerosi animali selvatici, tra cui pi\u00f9 di 100 specie di mammiferi, nonostante la popolazione di alcune specie sia diminuita sensibilmente gi\u00e0 a partire dagli inizi del XX secolo. Gli elefanti, che vivono in mandrie che possono essere composte da meno di una dozzina a quasi 100 esemplari, sono diffusi sulle colline di Chittagong e nel settore nord-orientale della divisione di Sylhet. Bufali asiatici (\"Bubalus bubalis\") domestici vengono impiegati per arare e per tirare i carri. Tra le varie specie di cervo, sono ben rappresentati il piccolo muntjac (genere \"Muntiacus\"; detto anche cervo abbaiatore) e il grosso cervo sambar (\"Rusa unicolor\"), dal collo ricoperto da una folta criniera. Quest'ultimo vive nelle giungle orientali del paese. Il cervo pomellato (\"Axis axis\"), di medie dimensioni, un tempo era comune in molte parti del paese, ma a partire dagli inizi del XXI secolo si incontra solamente nella regione delle Sundarbans. Nelle Sundarbans un tempo era presente anche il barasinga (\"Rucervus duvaucelii\"), ma questa specie \u00e8 scomparsa dal Bangladesh nel XX secolo. Allo stesso modo, anche il cervo porcino (\"Axis porcinus\") \u00e8 scomparso dal paese.\nTra i carnivori, la tigre del Bengala (\"Panthera tigris tigris\") \u00e8 il rappresentante pi\u00f9 noto. Il leopardo comune (\"P. pardus\") \u00e8 originario della regione, cos\u00ec come un suo parente pi\u00f9 piccolo, il raro leopardo nebuloso (\"Neofelis nebulosa\"), dalla pelliccia coperta da macchie oblunghe color grigio scuro. Il feroce gatto leopardo (\"Prionailurus bengalensis\") ha all'incirca le dimensioni di un gatto domestico, ma ha zampe pi\u00f9 lunghe.\nGli orsi in Bangladesh sono rappresentati dall'orso labiato (\"Melursus ursinus\"), dall'orso dal collare (\"Ursus thibetanus\"; detto anche orso tibetano) e dall'orso malese (\"Helarctos malayanus\"). Tra questi, l'orso labiato \u00e8 il pi\u00f9 comune. Gli sciacalli (\"Canis aureus\"), i cui inquietanti ululati notturni costituiscono un suono familiare in Bangladesh, sono numerosi, cos\u00ec come varie specie di mangusta. Il macaco Rhesus (\"Macaca mulatta\") \u00e8 la scimmia pi\u00f9 comune nel paese.\nNel Bangladesh vivono centinaia di specie di uccelli. La comune cornacchia delle case \u00e8 diffusa ovunque, e il suo gracchiare \u00e8 detestato da molti abitanti del Bangladesh, che considerano le cornacchie un cattivo auspicio. Sono presenti anche bulbul, pettirossi gazza e un'intera variet\u00e0 di silvie; altre specie sono migratori che compaiono solamente in inverno. Vi sono alcune specie di pigliamosche e maine di vari tipi. Tra le altre specie ricordiamo vari galliformi, parrocchetti, cuculi, sparvieri, gufi, martin pescatori, buceri, upupe, picchi e avvoltoi. Tra le aquile, il serpentario crestato e l'aquila di mare di Pallas sono le specie pi\u00f9 comuni. Vi \u00e8 anche una stupefacente variet\u00e0 di uccelli acquatici, tra cui aironi, cicogne, anatre e oche selvatiche."}
{"id": "5908272", "revid": "287204", "url": "https://it.wikipedia.org/wiki?curid=5908272", "title": "Saronno Foot-Ball Club 1923-1924", "text": "Questa voce raccoglie le informazioni riguardanti il Saronno Foot-Ball Club nelle competizioni ufficiali della stagione 1923-1924.\nBibliografia.\nLibri\nGiornali"}
{"id": "5908276", "revid": "287204", "url": "https://it.wikipedia.org/wiki?curid=5908276", "title": "Risorsa anonima", "text": "Una risorsa anonima (chiamata anche in inglese \"blank node\", abbreviato in \"bnode\") \u00e8 un nodo di un grafo RDF rappresentante una risorsa per la quale non \u00e8 assegnato un percorso IRI. Secondo lo standard RDF, una risorsa anonima pu\u00f2 essere utilizzata solo come soggetto o oggetto di una tripla RDF, e non come predicato.\nI linguaggi facenti utilizzo di risorse anonime seguono necessariamente una logica di tipo OWA. Tramite blank node, infatti, non si garantisce la completezza della base di conoscenza.\nIl concetto di risorsa anonima \u00e8 ripreso anche in OWL per rappresentare classi anonime, come unioni o intersezioni fra classi, o restrizioni di classi tramite determinati vincoli sulle propriet\u00e0.\nSintassi.\nLe risorse anonime possono essere denotate tramite identificatori blank node in RDF/XML, Turtle, N3 e N-Triples.\nSegue un esempio in RDF/XML:\n&lt;rdf:Description rdf:about=\"http://www.csd.uoc.gr/~hy561\" dc:title=\"Web Data Management\"&gt;\n &lt;ex:professor rdf:nodeID=\"_:b\"/&gt;\n&lt;/rdf:Description&gt;\n&lt;rdf:Description rdf:nodeID=\"_:b\" ex:fullName=\"Adam Smith\"&gt;\n &lt;ex:homePage rdf:resource=\"http://www.csd.uoc.gr/~smith/\"/&gt;\n&lt;/rdf:Description&gt;\nGli identificatori dei blank node sono utilizzabili nella serializzazione di un singolo grafo RDF, ovvero il nodo codice_1 in un grafo non \u00e8 lo stesso nodo identificato da codice_1 in un altro grafo. Da questo punto di vista \u00e8 affine ad una variabile locale, visibile solo all'interno di uno specifico modulo.\nLe risorse anonime possono essere identificate anche tramite elementi nidificati (in RDF/XML, Turtle and N3). Ecco un esempio:\n&lt;rdf:Description rdf:about=\"http://www.csd.uoc.gr/~hy561\" dc:title=\"Web Data Management\"&gt;\n &lt;ex:professor&gt;\n &lt;rdf:Description ex:fullName=\"Adam Smith\"&gt;\n &lt;ex:homePage rdf:resource=\"http://www.csd.uoc.gr/~smith/\"/&gt;\n &lt;/rdf:Description&gt;\n &lt;/ex:professor&gt;\n&lt;/rdf:Description&gt;\nSegue lo stesso esempio in Turtle:\n&lt;http://www.csd.uoc.gr/~hy561&gt; dc:title \"Web Data Management\" ;\n ex:professor [ ex:fullName \"Adam Smith\" ;\n ex:homePage &lt;http://www.csd.uoc.gr/~smith/&gt; ] .\nQuery.\nIl concetto di risorsa anonima \u00e8 usato anche nell'interrogazione delle ontologie. In SPARQL, ad esempio, presa una base di dati come:\n@prefix foaf: &lt;http://xmlns.com/foaf/0.1/&gt; .\n_:a foaf:name \"Alice\" .\n_:b foaf:name \"Bob\" .\ne una query come:\nPREFIX foaf: &lt;http://xmlns.com/foaf/0.1/&gt;\nSELECT ?x ?nome\nil risultato di quest'ultima potrebbe essere fra i seguenti:\nTali risultati sono tutti equivalenti fra loro, in quanto il nome del blank node non \u00e8 importante in s\u00e9, ma serve solo per sapere quando due asserzioni si riferiscono necessariamente alla stessa risorsa.\nI blank node possono essere indicati anche all'interno della query. In SPARQL esistono due sintassi per farlo: con codice_3 si assegna un nome al blank node (in modo da poterlo utilizzare di nuovo per riferirsi alla stessa risorsa), mentre scrivendo codice_4 non viene specificato alcun nome, quindi non ci si potr\u00e0 pi\u00f9 riferire esplicitamente a quella risorsa. Spesso i blank node possono essere sottintesi tramite le sintassi abbreviate: ad esempio, per chiedere tutti gli studenti che hanno superato un certo esame con 30 e lode, si potrebbe interrogare il sistema con la seguente query:\nSELECT ?s\nWHERE { ?s :esame _:e .\nche \u00e8 equivalente alla semplice:\nSELECT ?s\nEsiste inoltre una funzione (chiamata \"isBlank\") per controllare se un certo nodo sia o meno una risorsa anonima. Ad esempio, scrivendo si forza il sistema a restituire solo risultati per i quali la variabile \u00e8 una risorsa anonima all'interno della base di dati."}
{"id": "5908278", "revid": "584834", "url": "https://it.wikipedia.org/wiki?curid=5908278", "title": "Bnode", "text": ""}
{"id": "5908280", "revid": "1305772", "url": "https://it.wikipedia.org/wiki?curid=5908280", "title": "DJ Puff", "text": "DJ Puff \u00e8 un videogioco pubblicato nel 1992 per Amstrad CPC, Commodore 64, ZX Spectrum e MS-DOS da Codemasters. A seconda delle edizioni, a volte viene presentato anche come DJ Puff's Capers (interpretato come \"Volcanic\" dalle riviste) o DJ Puff's Volcanic Eruption (o ).\n\u00c8 il seguito di \"Little Puff\" del 1990 e il protagonista \u00e8 nuovamente il piccolo drago Puff, qui divenuto un DJ che deve recuperare i suoi dischi rubati. Si tratta di un videogioco a piattaforme abbastanza ordinario, in particolare la rivista lo giudica molto simile a \"CJ's Elephant Antics\" e a \"Stuntman Seymour\", tutti della stessa Codemasters.\nModalit\u00e0 di gioco.\nIl gioco \u00e8 ambientato negli scenari dell'isola tropicale dove vive Puff. I livelli sono grandi ambienti bidimensionali con visuale laterale e scorrimento in tutte le direzioni, da esplorare passando sulle piattaforme, spesso molto piccole. Il giocatore controlla Puff che pu\u00f2 camminare, saltare, sparare saette orizzontalmente e, quando disponibili, lanciare bombe con traiettoria a parabola o soffiare fuoco. Le bombe e il soffio di fuoco sono pi\u00f9 potenti, ma non si possono avere entrambi contemporaneamente e hanno munizioni limitate.\nPuff deve evitare il contatto con terreni pericolosi, come spine e acqua, e con i vari tipi di nemici, perlopi\u00f9 animali e indigeni, alcuni anche in grado di lanciare proiettili. I nemici uccisi rilasciano bonus sotto forma di frutta.\nA ogni contatto si perde una delle cinque vite, che vengono tutte ripristinate quando si comincia un nuovo livello.\nPer superare un livello bisogna recuperare tutti i dischi e raggiungere l'uscita. Solo all'ultimo livello c'\u00e8 un boss finale, il gorilla Capitan Krips."}
{"id": "5908289", "revid": "287204", "url": "https://it.wikipedia.org/wiki?curid=5908289", "title": "Padma (fiume)", "text": "Il Padma \u00e8 il canale principale del Gange (Ganga) in Bangladesh. Per circa 145 km il Gange forma il confine occidentale tra India e Bangladesh prima di entrare in quest'ultimo paese lungo il margine settentrionale del distretto di Kushtia sotto forma di tratto superiore del fiume Padma. Il Padma superiore scorre verso sud-est per ricevere le acque del maestoso fiume Jamuna (nome con il quale in Bangladesh \u00e8 noto il Brahmaputra) nei pressi di Rajbari. Il corso combinato di questi due fiumi costituisce il segmento inferiore del Padma, che continua a scorrere verso sud-est attraverso il Bangladesh centrale per andare a congiungersi con il Meghna nei pressi di Chandpur e sfociare nel golfo del Bengala.\nIl Padma \u00e8 noto per continuit\u00e0 con il quale erode gli argini, i canali mutevoli e i banchi di sabbia che emergono continuamente lungo il suo corso. Suo affluente principale \u00e8 il Mahananda; suo principale effluente il Madhumati (chiamato Garai nel suo tratto superiore). Il corso del Padma \u00e8 controllato stagionalmente dallo sbarramento di Farakka, situato pochi chilometri a monte nel Bengala Occidentale, in India. Lungo il Padma sorgono numerosi grandi centri urbani, tra cui Rajshahi e Pabna. Il fiume costituisce un'affollata via di comunicazione e una ricca fonte di pesce."}
{"id": "5908291", "revid": "767487", "url": "https://it.wikipedia.org/wiki?curid=5908291", "title": "Anthony Ashley-Cooper, V conte di Shaftesbury", "text": "Anthony Ashley-Cooper, V conte di Shaftesbury Bt DL FRS (17 settembre 1761\u00a0\u2013\u00a014 maggio 1811) fu un Pari d'Inghilterra.\nAshley-Cooper era il figlio di Anthony Ashley-Cooper, IV conte di Shaftesbury e di Mary Pleydell-Bouverie. Fu educato a Winchester e serv\u00ec come Deputy Lieutenant del Dorset. Fu eletto Fellow della Royal Society nel 1785.\nLord Shaftesbury spos\u00f2 Barbara Webb, figlia di Sir John Webb, V Baronetto e di Mary Salvain, di Odstock House, Wiltshire, il 17 luglio 1786. Ebbe solo una figlia, Lady Barbara Ashley-Cooper (19 ottobre 1788\u00a0\u2013\u00a05 giugno 1844), che spos\u00f2 il Barone de Mauley.\nLord Shaftesbury mor\u00ec il 14 maggio 1811 all'et\u00e0 di 49 anni e fu sepolto al St Giles Parish a Wimborne St Giles nel Dorset. Alla sua morte, non avendo un erede maschio, il titolo pass\u00f2 al fratello pi\u00f9 giovane, l'Onorevole Cropley Ashley-Cooper."}
{"id": "5908294", "revid": "1703207", "url": "https://it.wikipedia.org/wiki?curid=5908294", "title": "Episodi de Il Trono di Spade (sesta stagione)", "text": "La sesta stagione della serie televisiva Il Trono di Spade (\"Game of Thrones\"), composta da 10 episodi, \u00e8 stata trasmessa sul canale statunitense HBO dal 24 aprile al 26 giugno 2016.\nIn Italia, la stagione \u00e8 andata in onda in prima visione in lingua italiana sul canale satellitare Sky Atlantic dal 2 maggio al 4 luglio 2016. \u00c8 stata trasmessa in lingua originale sottotitolata in italiano dal 25 aprile al 27 giugno 2016, in simulcast con HBO. \u00c8 stata trasmessa in chiaro dal 30 ottobre al 27 novembre 2017 su Rai 4.\nDurante questa stagione entra nel cast principale Jonathan Pryce, mentre ne escono Natalie Dormer, Iwan Rheon, Michiel Huisman, Dean-Charles Chapman, Tom Wlaschiha, Michael McElhatton e lo stesso Pryce. \nJoe Dempsie non \u00e8 accreditato e non appare. \n\"La Donna Rossa\".\nTrama.\nAl Castello Nero, ser Davos, Edd e gli altri Guardiani della notte ancora fedeli a Jon Snow vegliano sul suo cadavere insieme a Spettro. Successivamente, ser Davos viene raggiunto da Melisandre, la quale gli dice di aver visto nelle fiamme del Signore della Luce Jon trionfante a Grande Inverno. Melisandre, alle fine, lascia la stanza visibilmente afflitta. Alliser Thorne prende il controllo del castello, confessando di essere implicato nell'assassinio del Lord Comandante ma giustificandosi. Edd fugge dal castello in cerca di aiuto, mentre Thorne d\u00e0 un ultimatum entro sera a ser Davos e agli altri Guardiani fedeli a Jon Snow, asserragliati dentro una stanza. Nella sua stanza personale, intanto, Melisandre si spoglia per coricarsi e si toglie cos\u00ec sia l'abito che la sua preziosa collana con il rubino, ammirando in uno specchio le sue vere sembianze: una donna vecchia di centinaia di anni.\nA Grande Inverno, informato della morte di Myranda, Ramsay Bolton giura di vendicarla e si confronta con suo padre Roose, che lo rimprovera per essersi fatto sfuggire Sansa Stark. La ragazza, in fuga con Theon Greyjoy, viene salvata da Brienne e Podrick, che uccidono alcuni soldati dei Bolton. Brienne giura nuovamente fedelt\u00e0 a Sansa, che questa volta accetta di rimanere sotto la sua protezione.\nAd Approdo del Re, nell'apprendere della morte di Myrcella da Jaime, appena tornato da Dorne, Cersei \u00e8 sempre pi\u00f9 convinta della veridicit\u00e0 della profezia di Maggy, la quale predisse la morte di tutti e tre i suoi figli. Jaime allora le promette vendetta e il suo pieno appoggio. Nel frattempo, Margaery Tyrell, rinchiusa nelle segrete del Tempio di Baelor, chiede di poter vedere suo fratello Loras. L'Alto Passero le ricorda che il sentiero verso la redenzione \u00e8 ancora lungo ma che \u00e8 sulla buona strada. Sulla nave dorniana ancorata nella Baia delle Acque Nere, Obara e Nymeria Sand raggiungono e uccidono il principe Trystane Martell.\nA Dorne, Ellaria e sua figlia Tyene uccidono l'impopolare principe Doran e il suo Capo delle Guardie, Areo Hotah, di fronte all'indifferenza delle altre guardie del corpo.\nA Meereen, Tyrion e Varys passeggiano per le strade della citt\u00e0 cercando di ambientarsi e di conoscere meglio il popolo meereenense. Una serie di grida attira la loro attenzione: i due salgono sulle mura della citt\u00e0 e assistono al rogo della flotta di Daenerys ancorata nella baia.\nNel Mare Dothraki, Jorah e Daario trovano l'anello che Daenerys aveva lasciato cadere al momento della sua cattura. Prigioniera di un khalasar, la Madre dei Draghi viene scortata da Khal Moro, ex luogotenente di Drogo, il quale sentenzia che la donna debba essere portata a Vaes Dothrak, per vivere fino alla morte assieme alle altre vedove Khaleesi.\nA Braavos, Arya Stark non riesce ad adattarsi alla cecit\u00e0 e subisce le angherie dell'Orfana.\n\"Uomini di Ferro\".\nTrama.\nOltre la Barriera, nella grotta del Corvo a tre occhi, Bran Stark ha una visione del passato: i giovani fratelli Stark, ovvero Eddard, Benjen e Lyanna, che giocano nel cortile di Grande Inverno, mentre lo stalliere Wyllis, Hodor da ragazzo, viene richiamato dalla Vecchia Nan, la sua bisnonna. Ritornato nel presente, Bran raggiunge Meera Reed, seduta all\u2019entrata della caverna del Corvo a tre occhi. Dopo una breve discussione, Meera resta sola con Foglia, la quale le ricorda che Bran ha bisogno di lei e che presto ci sar\u00e0 una guerra.\nAd Approdo del Re, re Tommen impedisce a Cersei di assistere al funerale di Myrcella, temendo possibili ritorsioni del Credo Militante. Dinanzi al corpo della sorella, Tommen confessa a Jaime di essere stato un debole e quest'ultimo gli consiglia di parlare con sua madre. Rimasto solo e raggiunto dall'Alto Passero, lo Sterminatore di Re ha un piccolo dibattito con lui, ma rinuncia ad ucciderlo perch\u00e9 circondato dal Credo Militante.\nA Grande Inverno, Roose e Ramsay vengono informati dal nuovo lord Karstark della morte dei soldati Bolton in cerca di Sansa e Theon. Il Maestro Wolkan porta a Roose la notizia che sua moglie Walda ha partorito un maschio, cos\u00ec Ramsay finge di congratularsi col padre, lo abbraccia e lo pugnala a tradimento, poi fa uccidere Walda e il neonato dai suoi cani. Nella foresta, Brienne informa Sansa che Arya \u00e8 ancora viva e, decisa come destinazione il Castello Nero, Theon si congeda da loro e decide di tornare a Pyke dalla sua famiglia.\nA Pyke, re Balon Greyjoy e la principessa Yara vengono informati della perdita di Deepwood Motte, la loro ultima piazzaforte rimasta nel Nord. I due hanno una discussione e il re lascia la stanza. Sul ponte sospeso che collega le torri di Pyke, Balon assiste al ritorno di suo fratello minore Euron: i due si scontrano, ma Euron prevale e lo getta nel vuoto. Al funerale del padre, Yara viene informata dall\u2019altro suo zio, il sacerdote Aeron, che la sua salita al potere non sar\u00e0 automatica e che dovr\u00e0 guadagnarsi il Trono di Sale delle Isole di Ferro durante l'Acclamazione del Re.\nA Braavos, Arya viene nuovamente percossa e messa alla prova dall'Orfana. Successivamente, Jaqen H'ghar chiede ad Arya se sia finalmente diventata \"nessuno\", cos\u00ec la ragazza risponde alle domande di Jaqen in modo corretto e quest'ultimo le chiede di seguirlo.\nA Meereen, Tyrion decide di liberare i draghi Rhaegal e Viserion dai loro collari d'acciaio e si reca dunque nelle catacombe con Varys. Il Folletto riesce nel suo intento parlando spontaneamente con le creature.\nAl Castello Nero, gli uomini di ser Alliser sono pronti a fare irruzione nella stanza dove sono rifugiati ser Davos e gli altri Guardiani della notte fedeli a Jon Snow, ma giungono al castello Tormund ed Edd, i quali fermano Thorne e gli altri Guardiani della notte con l'aiuto di un gruppo di bruti. I Guardiani della notte traditori si arrendono, mentre gli ufficiali ed Olly vengono arrestati. Ser Davos convince Melisandre a compiere il rituale magico della resurrezione sul corpo di Jon Snow, il quale torna improvvisamente in vita solo dopo che tutti hanno lasciato la stanza.\n\"Giuramento infranto\".\nTrama.\nDurante la Ribellione di Robert, Bran Stark assiste in una visione all'arrivo di suo padre Eddard ed altri cinque alleati, tra cui Howland Reed, il padre di Meera e Jojen, alla \"Torre della Gioia\" di Dorne, un luogo isolato e sperduto, dove incontrano due membri della ex Guardia Reale Targaryen: ser Arthur Dayne, detto \"Spada dell'alba\", e ser Gerold Hightower, che spiegano di essere a protezione del luogo su ordine diretto del principe ereditario Rhaegar Targaryen. Tra gli otto scoppia un combattimento in cui il solo Arthur Dayne sovverchia tutti gli uomini del Nord tranne Ned e Howland Reed. Arthur si trova a duellare con Eddard, che riesce a sovrastare grazie alle sue incredibili abilit\u00e0, proprio mentre sta per sferrare il colpo finale per\u00f2 viene pugnalato alle spalle da Howland Reed, diversamente da come viene narrato nelle storie comuni. Lord Stark, alla fine, entra nella Torre attirato dalle urla di una donna e Bran fa per seguirlo, ma il Corvo a tre occhi interrompe la visione.\nSamwell Tarly \u00e8 in viaggio con Gilly ed il piccolo Sam. L'uomo confessa alla ragazza che nella Cittadella di Vecchia Citt\u00e0 non sono ammesse le donne e le comunica che li sta portando alla sua dimora di famiglia, Collina del Corno.\nA Braavos, Arya \u00e8 tornata alla Casa del Bianco e del Nero e continua ad esercitarsi per diventare \u201cnessuno\u201d; alla fine sembra riuscire nel suo intento e Jaqen le restituisce la vista.\nDaenerys raggiunge Vaes Dothrak assieme al khalasar. Qui, Khal Moro la conduce dal Dosh Khaleen, la congrega di Vedove Khaleesi, dove l\u2019anziana del gruppo le comunica che le sar\u00e0 concesso di restare con loro a vita, in alternativa alla schiavit\u00f9 e alla prostituzione.\nA Meereen, Varys scopre che i finanziatori dei Figli dell'Arpia sono i Buoni Padroni di Astapor e i Saggi Padroni di Yunkai, con l'appoggio dei Padroni di Volantis, e lo comunica a Tyrion, Missandei e Verme Grigio.\nAd Approdo del Re, Cersei visita Qyburn, ora al comando delle spie di Varys, e gli ordina di farle ricevere ogni informazione possibile. Pi\u00f9 tardi, durante una seduta del Concilio Ristretto, Kevan Lannister, Pycelle, Olenna e Mace Tyrell si rifiutano di partecipare alla riunione insieme a Cersei e Jamie. Re Tommen visita l'Alto Septon e ha un duro confronto con lui.\nA Grande Inverno, Ramsay accetta la sottomissione del nuovo lord Umber, irritato dal fatto che Jon Snow abbia fatto entrare i bruti al di qua della Barriera; l\u2019uomo, per dimostrargli fedelt\u00e0, gli ha portato dei doni: Osha, Rickon Stark e la testa del suo meta-lupo.\nAl Castello Nero, ser Davos e Melisandre scoprono della resurrezione di Jon Snow. La Donna Rossa si convince del fatto che il ragazzo \u00e8 il principe promesso della profezia del Signore della Luce, dietro lo scetticismo di Davos. Pi\u00f9 tardi, dopo aver incontrato Tormund, i bruti ed i suoi confratelli, Jon condanna a morte per impiccagione i suoi assassini e, alla fine, rassegna le dimissioni da Lord Comandante consegnando il ruolo a Edd.\n\"Il Libro dello Straniero\".\nTrama.\nAd Approdo del Re, la regina Margaery viene portata al cospetto dell'Alto Passero, il quale le racconta di come abbia imparato a riconoscere i peccati umani solo dopo averne commessi molti, cos\u00ec le viene concesso di incontrare il fratello Loras. Nella Fortezza Rossa, Cersei e Jaime si uniscono al Concilio Ristretto e convincono i membri di quest'ultimo a usare l'Esercito Reale contro i Passeri, per evitare ai giovani Tyrell la stessa penitenza subita dalla regina madre.\nNella Valle di Arryn, Petyr Baelish si ricongiunge a Robin Arryn e accusa lord Royce di aver rivelato ai Bolton alcune informazioni su di lui e Sansa. Tuttavia, lord Royce ha salva la vita dopo aver promesso a Baelish di aiutarlo in un\u2019imminente guerra futura.\nA Pyke, Theon Greyjoy raggiunge sua sorella Yara, la quale gli fa notare il disprezzo che prova per lui e la sua codardia. Il ragazzo \u00e8 mortificato per averla delusa e per essere tornato poco prima dell'imminente Acclamazione del Re. Theon, per\u00f2, afferma di non desiderare il Trono di Sale e di essere tornato solo per aiutarla a diventare regina delle Isole di Ferro.\nA Grande Inverno, Ramsay riceve Osha, la quale tenta di sedurlo per cercare di ucciderlo. Tuttavia, Ramsay le rivela che Theon Greyjoy gli ha confessato la verit\u00e0, infatti fu lei a far fuggire Rickon e Bran Stark distraendo Theon, poi la anticipa pugnalandola alla gola.\nAl Castello Nero, Edd ha un duro confronto con Jon in cui lo rimprovera per volerli abbandonare pur consapevole del pericolo che rappresentano gli Estranei, ma Jon risponde che non sta infrangendo il suo giuramento poich\u00e9 il suo dovere \u00e8 finito con la sua morte e che non potrebbe comunque restare al comando quando molti confratelli hanno appoggiato la decisione di ucciderlo. Ad interromperli \u00e8 l'arrivo di Sansa Stark, Podrick e Brienne, i quali vengono accolti da Jon, che abbraccia con calore la sorellastra. Sansa chiede perdono a Jon per non averlo mai trattato con affetto e afferma di voler riconquistare Grande Inverno, ma Jon si dimostra riluttante. Pi\u00f9 tardi, Brienne confessa a Melisandre e ser Davos di aver giustiziato Stannis dopo averlo sentito ammettere la sua responsabilit\u00e0 nell\u2019omicidio del fratello minore Renly. Successivamente, un messaggero dei Bolton raggiunge il Castello Nero, portando una lettera carica di minacce da parte di Ramsay, cosa che spinge Jon ad appoggiare Sansa a scendere in guerra contro la Casa Bolton, nonostante i bruti in grado di combattere siano in numero molto inferiore rispetto ai soldati dei Bolton.\nA Meereen, Tyrion incontra i rappresentanti degli schiavisti di Astapor, Yunkai e Volantis, e propone loro di abolire la schiavit\u00f9 gradualmente, in un periodo di sette anni. Missandei e Verme Grigio, per\u00f2, sono contrari.\nA Vaes Dothrak, Jorah Mormont e Daario Naharis sono pronti per salvare Daenerys e, calata la notte, i due si infiltrano tra i vicoli della citt\u00e0 trovando la Madre dei Draghi, che per\u00f2 chiede loro di darle tempo per attuare il suo piano: ella entra come prigioniera nel tempio sacro alla presenza di tutti i Khal, autodichiarandosi Khaleesi ed unica persona in grado di guidare i Dothraki nelle future battaglie, poi appicca un incendio uscendone indenne ed ergendosi imponente tra le fiamme, il tutto dinanzi alla folla allibita. Tutti i Dothraki si inginocchiano di fronte a lei, inclusi Daario e Jorah, riconoscendola come loro unica sovrana.\n\"Il tempo \u00e8 giunto\".\nTrama.\nA Citt\u00e0 della Talpa, Sansa accusa Petyr Baelish di averla \"venduta\" a Ramsay Bolton e rifiuta l'aiuto che Baelish vuole offrirle donandole l'esercito della Valle, infine gli ordina di andarsene. Petyr, prima di andar via, rivela a Sansa che il suo prozio Brynden, recentemente ricomparso, potrebbe aiutarla nella sua causa.\nAl Castello Nero, Sansa, Jon e Davos discutono una strategia per riunire quanti pi\u00f9 vassalli a loro ancora fedeli e creare cos\u00ec un grande esercito. In seguito, Sansa invia Brienne alla volta di Delta delle Acque, dove cercher\u00e0 di ottenere l'aiuto militare del prozio di Sansa, Brynden Tully, il Pesce Nero, il quale al momento \u00e8 asserragliato a Delta delle Acque sotto l\u2019assedio dall'esercito Frey.\nA Meereen, visti gli scarsi progressi in seguito alle riforme contro-schiavit\u00f9, Tyrion e Varys stringono un'alleanza con la sacerdotessa rossa Kinvara, la quale crede fermamente che Daenerys sia \"il principe che fu promesso\" della profezia del culto di R\u2019hllor. Alla fine, la sacerdotessa riesce a vincere le perplessit\u00e0 di Varys.\nA Braavos, Jaqen H'ghar racconta ad Arya la storia dei primi Uomini senza Volto e le affida poi la missione di assassinare un'attrice facente parte di un gruppo di teatranti. Durante uno spettacolo di questi ultimi, la ragazza assiste ad una comica rappresentazione della morte di suo padre, Eddard Stark. Pi\u00f9 tardi, Arya chiede il permesso di poter utilizzare una delle facce per compiere la missione, ma non le viene accordato.\nA Vaes Dothrak, Jorah Mormont confessa a Daenerys di aver contratto il Morbo Grigio e la ragazza gli ordina di trovare una cura per poi tornare da lei.\nA Pyke, Aeron Greyjoy presiede l'Acclamazione di Re. In un primo momento, Yara \u00e8 la sola pretendente al Trono di Sale e sembra ottenere il favore dei Lord di Ferro e di suo fratello, ma l'improvviso arrivo di suo zio Euron ribalta la situazione. L'uomo viene eletto nuovo Re delle Isole di Ferro con la proposta di offrire le navi Greyjoy a Daenerys Targaryen per permetterle l'invasione di Westeros, mentre Yara e Theon fuggono di soppiatto con alcuni fedelissimi rubando alcune navi. Alla fine, Euron ordina a tutti gli uomini presenti di costruire un'immensa flotta.\nOltre la Barriera, Bran e il Corvo a tre occhi stanno avendo una visione nella quale scoprono che il primo Estraneo \u00e8 stato creato dai Figli della Foresta per proteggersi dagli attacchi dei Primi Uomini. Quella notte, il giovane Stark, annoiato, decide di avere una visione senza la supervisione del Corvo: si ritrova cos\u00ec in mezzo all'esercito degli Estranei e al Re della Notte, il quale riesce a notare la sua presenza e ad afferrarlo per un braccio. Uscito dalla visione, il Corvo spiega a Bran che il Re degli Estranei lo ha marchiato e che ora sa dove si trova. Bran successivamente rimane intrappolato insieme al Corvo a tre occhi in una visione che gli mostra suo padre da bambino e la sua dipartita da Grande Inverno. Nel presente, l'esercito degli Estranei raggiunge la caverna del Corvo a tre occhi e alcuni di loro, tra cui il Re della Notte, riescono ad entrare e ad uccidere il Corvo. Meera cerca di far rinvenire Bran, ma il ragazzo riesce ad udirla solo nella visione, pur riuscendo nell'intento di aiutarla ed entrando in Hodor. Lo stalliere carica quindi Bran su un carro e i tre fuggono attraverso un tunnel segreto, mentre Estate e tutti gli ultimi Figli della Foresta si sacrificano per far guadagnare tempo ai tre. Giunti alla porta esterna, Meera fugge con Bran, supplicando Hodor di trovare un modo per rallentare gli Estranei. Lui ovviamente le ubbidisce, sempre controllato da Bran, ma anche il suo corrispettivo giovane nella visione riesce a udirla e, scosso da quell\u2019evento, inizia ad avere gravi convulsioni e ad esclamare ripetutamente \"trova un modo!\" (nell'originale inglese \"hold the door!\", \"trattieni la porta!\"), che contrae poi in \"modo\" e, infine, in \"hodor\", parola che ripeter\u00e0 per il resto di tutta la sua vita proprio mentre, nel presente, Hodor adulto viene sopraffatto dai non-morti.\n\"Sangue del mio sangue\".\nTrama.\nA Braavos, Arya assiste alla seconda parte dello spettacolo avente come tema le vicende di Approdo del Re. Durante il finale della rappresentazione, la ragazza sgattaiola nel sottopalco per avvelenare la bevanda dell\u2019attrice, lady Crane. Tuttavia, nell'allontanarsi, la ragazza viene sorpresa proprio da quest'ultima, con la quale ha una conversazione che la spinger\u00e0 a non assassinarla. L'Orfana, che ha spiato Arya nel suo fallimento della missione, chiede ed ottiene da Jaqen il permesso di poter assassinare la collega. Arya recupera quindi Ago e trascorre la notte lontano dalla Casa del Bianco e del Nero.\nAd Approdo del Re, l'Alto Passero concede a Tommen il permesso di parlare con la moglie Margaery, la quale sembra, almeno in apparenza, aver trovato la fede e aver preso una via pi\u00f9 penitente. Pi\u00f9 tardi, Jaime Lannister, accompagnato da Mace, Olenna Tyrell e dal suo esercito, impedisce all'Alto Passero di dare inizio alla Camminata della Vergogna della regina, tuttavia il religioso rivela che i peccati di Margaery sono gi\u00e0 stati espiati e mostra il marito Tommen come nuovo \"adepto\" della Fede. Una volta ricongiuntisi nella Sala del Trono, Tommen invia Jaime ad aiutare l\u2019esercito Frey per riconquistare Delta delle Acque.\nOltre la Barriera, Bran e Meera stanno ancora fuggendo dall'orda di Estranei che li inseguono sin dalla grotta del Corvo a tre occhi. La ragazza \u00e8 esausta nel trainare la slitta, mentre Bran ha continue visioni nelle quali rivive le morti dei suoi cari, lo scontro tra Jon Snow e gli Estranei ad Aspra Dimora, la sua caduta paralizzante dalla torre e gli ultimi istanti di vita del Re Folle, Aerys Targaryen, il padre di Daenerys ucciso da Jaime Lannister. I non-morti raggiungono i due fuggitivi, ma vengono uccisi da un uomo a cavallo che si riveler\u00e0 poi essere Benjen Stark, zio di Bran rimasto disperso durante una spedizione dei Guardiani della notte molto tempo prima. Il Guardiano della notte rivela di essere stato vittima degli Estranei e di essere stato salvato dal processo di \"zombificazione\" dai Figli della Foresta, grazie all\u2019inserimento di una scheggia di vetro di drago nel cuore; poi rivela a Bran che ora il Corvo a tre occhi vive in lui e che dovr\u00e0 trovarsi a Grande Inverno quando il Re della Notte arriver\u00e0.\nA Collina del Corno, Samwell Tarly e Gilly vengono calorosamente accolti dalla madre e dalla sorella del ragazzo. Pi\u00f9 tardi, durante la cena, il padre ed il fratello di Sam, Randyll e Dickon Tarly, si uniscono a loro. Il capofamiglia scopre le vere origini della bruta, insultando il figlio e accusandolo di aver disonorato la loro famiglia, pur concedendo alla ragazza di essere accolta in casa. Sam si rifiuta di lasciare Gilly in balia di suo padre: decide dunque di portarla con s\u00e9 a Vecchia Citt\u00e0, rubando anche la spada in acciaio di valyria di famiglia, chiamata Veleno del Cuore.\nAlle Torri Gemelle, Walder Frey \u00e8 infuriato per la perdita di Delta delle Acque, quindi ordina ai suoi uomini di riconquistare il castello, concedendo loro di usare Edmure Tully come merce di scambio, ancora loro prigioniero.\nNel Mare Dothraki, sulla via per Meereen, Daenerys ritrova il suo drago Drogon e convince tutto il suo nuovo khalasar a seguirla nella conquista dei Sette Regni.\n\"Alleanze\".\nTrama.\nNelle Terre dei Fiumi, Sandor Clegane \u00e8 miracolosamente sopravvissuto allo scontro con Brienne di Tarth e fa ora parte di un gruppo di costruttori pacifisti. Quando trova i suoi compagni brutalmente massacrati, il Mastino intuisce come responsabili la Fratellanza senza Vessilli, quindi afferra la sua ascia da taglialegna e parte alla ricerca di vendetta.\nA Delta delle Acque, Jaime Lannister e Bronn arrivano all'accampamento dei Frey, i quali stanno mettendo in atto un ridicolo tentativo di risolvere l'assedio minacciando di sgozzare Edmure, lasciando per\u00f2 del tutto indifferente Brynden. Lo Sterminatore di Re irrompe nel campo con il suo esercito e prende il controllo dell'assedio. Una delle prime misure di Jaime \u00e8 quella di incontrare ser Brynden di persona per discutere della resa dei Tully, ma deve sottostare all'irremovibilit\u00e0 del Pesce Nero, che conta sulla possibilit\u00e0 di resistere, asserragliato nel castello, anche per lunghissimo tempo.\nAd Approdo del Re, Olenna Tyrell incontra sua nipote Margaery in presenza di Septa Unella. La nipote la prega di lasciare la Capitale prima che l'Alto Passero possa arrestarla e, nel chiederglielo, la ragazza conversa come un Passero, ma riesce a testimoniare in segreto la sua mai persa fedelt\u00e0 nei confronti della Casa Tyrell. Prima di partire, Olenna ha un duro confronto con Cersei, ritenendola responsabile degli eventi recenti e reputandola ormai sconfitta.\nNel Nord, Jon Snow, Sansa Stark e Davos Seaworth visitano alcuni castelli dove cercano di reclutare uomini per la battaglia contro i Bolton. Dopo aver ottenuto l'appoggio dei bruti, i tre ricevono un piccolo contingente di uomini da lady Lyanna Mormont dell'Isola dell'Orso e un netto rifiuto da lord Glover di Deepwood Motte. Pi\u00f9 tardi, Jon afferma che dovranno marciare alla volta di Grande Inverno con gli uomini che hanno, sapendo che non basteranno. Sansa allora, di nascosto, scrive una misteriosa lettera.\nA Volantis, Yara spiega a Theon che il loro piano \u00e8 quello di sfuggire a Euron, anticiparlo, raggiungere Meereen e unirsi a Daenerys. La ragazza chiede poi al fratello se lui sia dalla sua parte, ottenendo una risposta positiva.\nA Braavos, Arya Stark compra da un marinaio di Westeros un passaggio verso casa per il giorno successivo. La ragazza passeggia per l'ultima volta nelle strade della citt\u00e0, quando viene raggiunta da una vecchia che si rivela poi essere un volto dell'Orfana, che la accoltella ripetutamente al ventre. Arya si getta in acqua, facendo perdere le sue tracce, per poi aggirarsi per le strade della citt\u00e0 sanguinando vistosamente e guardandosi attorno impaurita, conscia che chiunque potrebbe essere un Uomo senza Volto.\n\"Nessuno\".\nTrama.\nAd Approdo del Re, nella Fortezza Rossa, Lancel Lannister ed alcuni membri del Credo Militante accolti da re Tommen ordinano a Cersei di seguirli al Tempio di Baelor, ma vengono messi in fuga dalla Montagna, che uccide uno di loro con estrema leggerezza. Nella Sala del Trono, Tommen bandisce i processi per singolar tenzone: Cersei \u00e8 cos\u00ec costretta a dover essere giudicata, nell\u2019imminente processo, da Sette Septon e non poter pi\u00f9 fare affidamento sulla Montagna come suo campione in un processo per combattimento.\nA Delta delle Acque, Brienne raggiunge Jaime: gli confida di aver ritrovato Sansa e di essere al suo servizio, restituendogli Giuramento, in quanto lo scopo per cui le era stata affidata \u00e8 compiuto, ma Jaime le risponde che la spada apparterr\u00e0 sempre a lei. Brienne gli rivela infine che se la fortezza sar\u00e0 assediata lei diverr\u00e0 sua nemica e combatter\u00e0 al fianco dei Tully, la famiglia della madre di Sansa, cos\u00ec gli chiede di poter parlare col Pesce Nero per convincerlo ad una resa in cambio della salvezza dei suoi uomini, i quali andrebbero ad aggiungersi all'esercito di Jon e Sansa. La donna entra nella fortezza e consegna a Brynden il messaggio scritto dalla nipote, ma egli rifiuta e decide di rimanere asserragliato nel castello. Quella stessa notte, Edmure Tully viene minacciato e ricattato con successo dallo Sterminatore di Re, che lo obbliga ad entrare nella fortezza, contro il volere di Brynden, dove ordina poi la resa del castello e l'apertura dei cancelli. Brienne e Podrick vengono fatti scappare su una barca da Brynden, che tuttavia non li segue rimanendo al castello, dove morir\u00e0 combattendo. Lo Sterminatore di Re viene informato della morte di Brynden, quindi scorge allontanarsi la barca di Brienne dalla cima della fortezza e i due si rivolgono un ultimo saluto.\nNelle Terre dei Fiumi, il Mastino riesce a trovare il capo della Fratellanza senza Vessilli, Beric Dondarrion, in compagnia del prete rosso Thoros di Myr. I due stanno per giustiziare i tre uomini responsabili della strage della comunit\u00e0 di costruttori pacifisti cui apparteneva Sandor. Clegane ottiene da loro il permesso di impiccarne due e, una volta compiuta la sua vendetta, il Mastino viene invitato ad unirsi a Beric e Thoros nella guerra contro gli Estranei.\nA Meereen, Tyrion accompagna lord Varys al porto, da dove quest\u2019ultimo parte per una missione segreta. Poco dopo, mentre il Folletto si diletta in compagnia di Missandei e Verme Grigio, la citt\u00e0 viene attaccata dalle navi schiaviste. La sera stessa, mentre i tre cercano una soluzione per difendere la Grande Piramide, qualcosa scuote l'intera struttura: \u00e8 Daenerys, tornata a Meereen a cavallo di Drogon.\nA Braavos, Arya viene medicata da lady Crane, che le offre un rifugio portandola a casa sua, dove le d\u00e0 del latte di papavero per il dolore, facendo addormentare la ragazza. La mattina seguente, Arya trova lady Crane morta, uccisa dall'Orfana, la quale le comunica che ora anche lei \u00e8 nella lista del Dio dei Mille Volti. L'Orfana insegue Arya per le strade di Braavos, fino al rifugio segreto della ragazza, luogo in cui aveva nascosto Ago. Arya impugna la spada e spegne la candela, portando il combattimento al buio. Poco dopo, nella Sala dei Volti, Jaqen nota comparire un nuovo viso, quello dell'Orfana. Arya lo minaccia quindi alle spalle e Jaqen ammette di essere il mandante del suo assassinio ma, compiaciuto, comunica ad Arya che ora \u00e8 finalmente diventata \u201cnessuno\u201d. La ragazza risponde invece di essere Arya Stark di Grande Inverno e che presto torner\u00e0 a casa.\n\"La battaglia dei bastardi\".\nTrama.\nA Meereen, Daenerys affronta Tyrion, ritenendolo in parte colpevole dell'assedio che stanno subendo: il nano riesce a giustificarsi dicendo di aver agito solo per il bene della citt\u00e0. Daenerys vorrebbe massacrare tutti i padroni degli schiavi per l'affronto subito, ma Tyrion riesce a farla desistere, rammentandole la pazzia di suo padre e rivelandole la vera ragione per cui Jaime uccise il Re Folle. La regina cos\u00ec incontra pacificamente i tre padroni degli schiavi con cui Tyrion aveva stretto l'accordo, per negoziare i termini della resa. Quando questi rifiutano, Daenerys, proclamatasi unica vera regina, grazie ai suoi tre draghi brucia alcune navi degli schiavisti. Mentre la cavalleria dei Dothraki, guidata da Daario Naharis, travolge i Figli dell'Arpia che stavano massacrando i cittadini di Meereen, Tyrion fa uccidere due dei tre padroni degli schiavi da Verme Grigio e lascia il terzo in vita, come monito per chi provasse a contrastare Daenerys, ottenendo anche, in segno di resa, l\u2019intera flotta dei Padroni. Dopo la battaglia, Daenerys incontra e accetta la sottomissione di Theon e Yara Greyjoy, che le offrono cento navi e i loro equipaggi per la riconquista dei Sette Regni in cambio del riconoscimento di Yara come regina delle Isole di Ferro e dell'indipendenza di queste ultime dalla corona, riuscendo cos\u00ec ad anticipare Euron, il quale \u00e8 indicato dalla stessa Yara a Daenerys come bersaglio da eliminare. La regina, convinta da Tyrion, sembra apprezzare la risolutezza di Yara, dalla quale ottiene la promessa che le razzie e gli stupri per i quali sono noti gli abitanti delle Isole di Ferro avranno fine con la sua ascesa.\nA Grande Inverno, Jon Snow e Ramsay Bolton si incontrano prima della battaglia: Jon propone un duello per singolar tenzone come alternativa all'imminente massacro, ma Ramsay rifiuta. Quella stessa notte, Jon e Sansa hanno una breve discussione sulle tattiche della battaglia, poich\u00e9 Sansa \u00e8 convinta che Jon non possa vincere non solo per la netta superiorit\u00e0 numerica dell'esercito nemico, ma perch\u00e9 sa che Ramsay trover\u00e0 il modo di ingannare il fratello con i suoi metodi sadici, cui segue l'abbandono dell'accampamento da parte di Sansa. Davos, guardando tra le braci di una pira ormai spenta, trova il cervo di legno che regal\u00f2 a Shireen Baratheon tempo prima e cos\u00ec intuisce che la bambina vi fu bruciata viva, sospettando Melisandre del fatto. La mattina seguente inizia la battaglia, inaugurata dalla sadica uccisione di Rickon Stark, usato come esca da Ramsay. Jon cade nella trappola e costringe i suoi uomini ad uscire allo scoperto per salvarlo dalla cavalleria avversaria: Jon \u00e8 l'unico a sopravvivere. Nonostante il loro valore, i soldati rimanenti degli Stark vengono accerchiati dai lancieri Bolton, dai soldati Umber e dagli arcieri. Sopraggiunge poi la carica corpo a corpo degli arcieri guidati da Davos, che purtroppo finiscono anche loro nell'accerchiamento. Ad un passo dalla sconfitta, per\u00f2, giunge loro l'inaspettato aiuto dei Cavalieri della Valle guidati da lord Petyr Baelish e Sansa, che sconfiggono definitivamente tutto l'esercito Bolton. Ramsay riesce a fuggire e a rifugiarsi dentro Grande Inverno, ordinando ai suoi uomini superstiti di prepararsi all'assedio, ma il gigante Wun Wun amico di Jon, pur severamente ferito e debilitato, riesce a sfondare il portone d'ingresso, per poi soccombere. I bruti fanno irruzione nel castello e Jon, accecato dall'ira, rischia di uccidere Ramsay con le proprie mani, ma riesce a fermarsi dopo aver visto Sansa, desiderosa di prendersi personalmente la sua vendetta. I lealisti Bolton vengono sottomessi e sulle mura di Grande Inverno viene sostituito il vessillo dell'uomo scuoiato dei Bolton con il meta-lupo degli Stark, mentre Ramsay viene preso prigioniero e dato in pasto ai suoi stessi cani da una soddisfatta Sansa. \n\"I venti dell'inverno\".\nTrama.\nAd Approdo del Re ha inizio il processo di ser Loras e della regina Cersei presso il Tempio di Baelor. Il giovane Tyrell confessa i suoi peccati e sceglie di unirsi ai Passeri per espiarli. Cersei e Tommen invece non si presentano, cosa che insospettisce la regina Margaery. Lancel Lannister viene incaricato di andare a prenderli per poi scortarli al Tempio, mentre il resto del pubblico rimane in attesa del suo ritorno. Lungo la strada, Lancel nota e insegue un uccelletto, ovvero una spia di Qyburn, diretto nei sotterranei del Tempio. Nel frattempo, Margaery avverte l'Alto Passero che Cersei potrebbe mettere in atto qualcosa di terribile e cerca di far evacuare il Tempio, ma l'Alto Passero non l'ascolta e i suoi guerrieri bloccano le uscite. Lancel scopre nelle catacombe un immenso deposito di casse contenenti Altofuoco, ma viene ferito gravemente dall\u2019uccelletto di Qyburn. Il ragazzo, strisciando sanguinante, tenta ugualmente di scongiurare la catastrofe, ma non fa in tempo: l'Altofuoco esplode, causando la distruzione del Tempio di Baelor e la morte di tutti i presenti, compresi Kevan Lannister, l'Alto Passero, Mace Tyrell e i suoi figli Margaery e Loras. Nel frattempo, gli uccelletti di Qyburn assassinano il Gran Maestro Pycelle. Tommen, confinato nelle sue stanze dalla Montagna, osserva il disastro dall'alto della Fortezza Rossa e, informato delle vittime, si toglie la vita gettandosi da una finestra. Cersei fa visita a Septa Unella, precedentemente catturata e portata nelle segrete, e la affida alle torture di ser Gregor Clegane. Venuta poi a sapere della morte del figlio, Cersei ordina che il suo corpo venga bruciato e le sue ceneri sotterrate nel luogo dove si trovava il Tempio.\nAlle Torri Gemelle, Jaime Lannister e il suo esercito festeggiano l'esito dell'assedio a Delta delle Acque, assieme a Walder Frey e ai suoi uomini. Il vecchio lord Frey parla felicemente con Jaime della vittoria conseguita ma, con un accenno di disprezzo, gli viene ricordato come il suo \"nuovo\" potere sia tutto merito dei Lannister e che il suo governo come Lord delle Terre dei Fiumi sia unicamente un vassallaggio. Pi\u00f9 tardi, lord Walder cena da solo, con del pasticcio di carne servitogli da una ragazza. Il vecchio, che sta aspettando il ritorno dei suoi due figli, Lothar e Walder il Nero, chiede alla servetta dove si siano cacciati ed ella risponde indicando il pasticcio che gli sta servendo. Walder si rende cos\u00ec conto che nel pasto si trovano i pezzi dei corpi dei suoi figli, mentre la servetta cambia volto, rivelandosi Arya Stark, per poi tagliargli la gola mentre sorride soddisfatta, vendicando cos\u00ec sua madre, suo fratello, sua cognata e tutti i morti delle Nozze Rosse.\nSamwell Tarly e Gilly raggiungono Vecchia Citt\u00e0 e si recano alla Cittadella, dove Sam ottiene il permesso di accedere alla biblioteca, ma non ancora quello di intraprendere gli studi per diventare Maestro, mentre a Gilly e al piccolo Sam non viene concesso di entrare.\nA Dorne, lady Olenna Tyrell incontra Ellaria Sand e le Serpi delle Sabbie per discutere di una possibile alleanza contro i Lannister: l'ultima visita di un Tyrell a Dorne risale a pi\u00f9 di 300 anni prima. Olenna, dapprima titubante, viene persuasa dall'ingresso di Varys, che offre all'anziana donna vendetta per i lutti della sua famiglia al grido di \"Fuoco e Sangue\", motto di casa Targaryen. Grazie alla mediazione di Varys, Daenerys ottiene cos\u00ec l'alleanza di Dorne e dei Tyrell alla sua causa.\nOltre la Barriera, Benjen \u00e8 costretto a congedarsi da Bran e Meera, affermando che nessun morto come lui pu\u00f2 oltrepassarla grazie alla magia di cui \u00e8 impregnata. Poco dopo, Bran si proietta nuovamente nel passato alla Torre della Gioia: lord Eddard Stark entra nella fortezza e trova sua sorella Lyanna in un letto di sangue, accerchiata da alcune levatrici. La ragazza \u00e8 in fin di vita per aver appena partorito Jon Snow, e prima di morire sussurra qualcosa ad Eddard supplicandogli di proteggere l\u2019infante, temendo che Robert Baratheon possa ucciderlo.\nA Grande Inverno, ser Davos accusa Melisandre di fronte a Jon Snow di aver bruciato viva la principessa Shireen. Melisandre ammette le sue colpe, affermando per\u00f2 di averlo fatto in nome del Signore della Luce e riconoscendo di aver sbagliato nel credere che il prescelto fosse Stannis. Davos chiede per lei la pena di morte, ma Jon semplicemente la bandisce dal Nord minacciando di giustiziarla qualora dovesse fare ritorno. Sansa chiede perdono a Jon per avergli taciuto dell'alleanza che aveva stretto con la Valle e Jon accetta ribadendole, per\u00f2, che ora devono fidarsi l'uno dell'altra. Nel Parco degli Dei, Petyr Baelish ribadisce a Sansa il suo sogno: il Trono di Spade, con lei al suo fianco come regina. Nonostante le sue rassicurazioni, Sansa lo respinge e se ne va senza concedergli nulla, Petyr allora afferma che la gente del Nord non seguir\u00e0 mai Jon, in quanto bastardo. Pi\u00f9 tardi, gli alfieri degli Stark tra cui lord Manderly, lord Glover e lord Cerwyn, i bruti e i Cavalieri della Valle tra cui lord Royce, spronati dalla giovane Lyanna Mormont, giurano piena fedelt\u00e0 a Jon Snow e lo acclamano come nuovo Re del Nord. Petyr rimane nell'ombra e lancia uno sguardo ambiguo di sfida a Sansa che, dapprima esultante, alla fine si adombra.\nJaime Lannister ritorna ad Approdo del Re, giusto in tempo per la visione apocalittica delle rovine del Tempio di Baelor ancora fumanti. Una volta entrato nella Sala del Trono affollata, Jamie assiste furente alla cerimonia di incoronazione di Cersei a Regina dei Sette Regni sul Trono di Spade. La sua gemella e amante \u00e8 riuscita a compiere la follia che quasi realizz\u00f2 anche re Aerys e per impedire la quale Jaime comp\u00ec il terribile regicidio.\nA Meereen, Daenerys impone a Daario Naharis di restare a proteggere la citt\u00e0 e la baia finch\u00e9 la situazione non sar\u00e0 pi\u00f9 stabile: ella non pu\u00f2 portare con s\u00e9 in Occidente il suo amante, dovendo rimanere libera per un matrimonio dinastico. Daario accetta di rimanere, seppur con forte riluttanza. La regina incontra poi Tyrion e lo nomina suo Primo Cavaliere. Cos\u00ec, Daenerys e il suo seguito salpano verso il Continente Occidentale con l'esercito di Immacolati e Dothraki su un'immensa flotta d'invasione, comprendente anche le navi degli schiavisti, dei Martell, dei Tyrell e dei Greyjoy, mentre i suoi tre draghi ormai adulti volano liberi nel cielo."}
{"id": "5908299", "revid": "767487", "url": "https://it.wikipedia.org/wiki?curid=5908299", "title": "Kushtia", "text": "Kushtia \u00e8 una citt\u00e0 del Bangladesh appartenente alla divisione di Khulna, nel Bangladesh centro-occidentale. \u00c8 situata poco a sud del fiume Padma (Gange).\nLa citt\u00e0 \u00e8 collegata dalla ferrovia a Saidpur e Kolkata (Calcutta; in India) ed \u00e8 un centro commerciale che ospita un cotonificio, uno zuccherificio e un'industria di prodotti di ceramica. A Kushtia vi sono vari college governativi, tra cui spicca il Kushtia Government University College (1947).\nL'area circostante \u00e8 costituita da un'ampia e fertile pianura alluvionale situata all'inizio del delta del Gange-Brahmaputra. La sua rete di corsi d'acqua navigabili, come i fiumi Bhagirathi e Matabhanga, \u00e8 utilizzata per il trasporto di merci. I principali prodotti agricoli della regione sono riso, grano, iuta, zucchero, patate, tabacco e betel."}
{"id": "5908302", "revid": "228587", "url": "https://it.wikipedia.org/wiki?curid=5908302", "title": "Distretto di Kushtia", "text": "Il distretto di Kushtia \u00e8 un distretto del Bangladesh situato nella divisione di Khulna. La citt\u00e0 principale \u00e8 Kushtia.\nSuddivisioni.\nIl distretto di Kushtia si suddivide nei seguenti sottodistretti (\"upazila\"):"}
{"id": "5908310", "revid": "481666", "url": "https://it.wikipedia.org/wiki?curid=5908310", "title": "A Man of Honor", "text": ""}
{"id": "5908311", "revid": "852776", "url": "https://it.wikipedia.org/wiki?curid=5908311", "title": "Ana C\u0103ta-Chi\u0163iga", "text": ""}
{"id": "5908320", "revid": "767487", "url": "https://it.wikipedia.org/wiki?curid=5908320", "title": "The Woman Next Door (film 1919)", "text": "The Woman Next Door \u00e8 un film muto del 1919 diretto da Robert G. Vignola. Prodotto dalla Famous Players-Lasky Corporation e distribuito dalla Paramount Pictures, aveva come interpreti Ethel Clayton, Emory Johnson, Noah Beery, Jane Wolfe, Katherine Griffith, Genevieve Blinn.\nLa sceneggiatura di Marion Fairfax si basa su \"Vicky Van\", romanzo di Carolyn Wells pubblicato a Filadelfia nel 1918 che usc\u00ec anche a puntate su \"New York Globe\" e su \"Argosy Magazine\".\nTrama.\nA New York, Ruth Endicott sposa Randolph Schuyler, un miliardario di mezza et\u00e0 ma, ben presto, si rende conto del fallimento del suo matrimonio: il marito le mostra molta freddezza e, in casa, la giovane moglie viene tiranneggiata dalle cognate, le sorelle zitelle di Schuyler. Cos\u00ec, quando eredita cinquantamila dollari, Ruth tiene nascosta l'eredit\u00e0 e compera con quel denaro la casa adiacente dove potr\u00e0 essere padrona di s\u00e9 stessa. Approfittando dell'assenza del marito che si \u00e8 recato a Chicago con l'amante, Ruth apre le porte della sua nuova residenza sotto il nome di Miss Victoria Allen o \"Vicky Van\". Tra i suoi ospiti, c'\u00e8 anche Chester Calhoun, gi\u00e0 corteggiatore di Ruth che ora si innamora di \"Vicky\". Al suo ritorno, Schuyler sente parlare del nuovo salotto al suo club e visita la vicina di casa, solo per scoprire che si tratta della moglie. La sua reazione \u00e8 estremamente violenta. Quando, qualche ora pi\u00f9 tardi, il miliardario viene trovato morto, l'investigatore Stone, che indaga sul delitto, viene condotto involontariamente da Chester davanti alla porta di comunicazione tra le due case. La vera identit\u00e0 di \"Vicky Van\" viene cos\u00ec scoperta e la donna \u00e8 accusata dell'omicidio del marito. Ma la vera colpevole \u00e8 Tibbetts, la cameriera, che ha ucciso Schuyler per salvare la padrona. Stone assicura la cameriera che sar\u00e0 assolta, mentre Ruth e Chester possono coronare la loro storia d'amore.\nProduzione.\nIl film - girato con i titoli di lavorazione \"The Girl Next Door\" e \"Vicky Van\" - fu prodotto dalla Famous Players-Lasky Corporation.\nDistribuzione.\nIl copyright del film, richiesto dalla Famous Players-Lasky Corp, fu registrato con il titolo \"Vicky Van\" il 5 aprile 1919 con il numero LP13591.&lt;br&gt;\nDistribuito dalla Famous Players-Lasky Corporation e dalla Paramount Pictures, il film - presentato da Jesse L. Lasky - usc\u00ec nelle sale cinematografiche degli Stati Uniti il 18 maggio 1919.\nNon si conoscono copie ancora esistenti della pellicola che viene considerata presumibilmente perduta."}
{"id": "5908321", "revid": "1473186", "url": "https://it.wikipedia.org/wiki?curid=5908321", "title": "Audi Q2", "text": "L'Audi Q2 \u00e8 un SUV compatto sviluppato e prodotto dalla casa automobilistica tedesca Audi a partire dal 2016. \nNome.\nDurante lo sviluppo, questo modello si sarebbe dovuto chiamare \"Q1\" visto che il nome \"Q2\" era gi\u00e0 stato utilizzato dall'Alfa Romeo e dalla Maserati, ma essendo stato dismesso dai due marchi italiani, Audi ha potuto utilizzarlo.\nProfilo.\nDebutto.\n\u00c8 stata presentata per la prima volta al pubblico il 1\u00ba marzo 2016 al Salone di Ginevra per essere commercializzata dall'autunno successivo. Il veicolo, che viene prodotto presso la sede Audi di Ingolstadt, si basa sulla piattaforma Volkswagen MQB, condivisa con la Volkswagen Tiguan di seconda generazione.\nDesign.\nIl frontale della Q2 ha una forma piatta con uno sviluppo e un'inclinazione verso l'alto, come sugli altri modelli della serie Q. L'interno \u00e8 dotato di un display da 7 o 8,3 pollici per il sistema di infotainment chiamato Audi MMI e di un display che riproduce la strumentazione virtuale da 12,3 pollici per il cruscotto.\nCaratteristiche tecniche.\nIl peso a vuoto \u00e8 di 1230\u00a0kg. La lunghezza \u00e8 di 4190 millimetri, la larghezza di 1790 millimetri, l'altezza di 1510 millimetri, l'interasse di 2600 millimetri. La capacit\u00e0 di carico va da 405 litri a 1050 litri con i sedili posteriori abbattuti.\nLa gamma motori prevede: la versione base dotata di un 1.0 a tre cilindri TFSI da 116 CV, un 1.5 TFSI turbo a quattro cilindri benzina da 150 CV e un 2.0 TFSI da 190 CV. I diesel sono equipaggiati con un 1.6 TDI da 116 CV e un 2.0 TDI da 150 o 190. La potenza viene trasmessa alle ruote anteriori da un cambio manuale a sei marce e viene offerto come optional un cambio sette marce \"S tronic\" a doppia frizione. Le versioni 2.0 TFSI e 2.0 TDI hanno un sistema di trazione integrale \"quattro\" coadiuvato da un cambio sette marce \"S tronic\".\nEvoluzione.\nSQ2.\nA fine del 2018 ha esordito una versione sportiva della Q2 in allestimento \"S\", denominata \"Audi SQ2\". Il modello \u00e8 stato presentato in anteprima al pubblico al salone di Parigi nell'ottobre 2018. Questa versione si caratterizza per la presenza di un propulsore da 2,0 litri a quattro cilindri in linea turbocompresso con una potenza massima di 221 kW (300 CV), abbinato ad un sistema di trazione integrale \"quattro\" con frizione Haldex ed ad una trasmissione composta da cambio a doppia frizione a sette marce.\nQ2L e-tron.\nL'Audi Q2L e-tron \u00e8 stata presentata il 16 aprile al salone Shanghai 2019. \u00c8 una versione appositamente progettata per il mercato cinese e prodotta in loco dalla jont-venture da FAW-Volkswagen nello stabilimento di Foshan. Questa versione della Q2 presenta un passo allungato con dimensioni esterne maggiori ed \u00e8 alimentata da un motore elettrico con una potenza di 100 kW (136 CV) a 290 Nm di coppia posizionato sull'asse anteriore. L'autonomia della batteria che ha una capacit\u00e0 di 38 kWh \u00e8 di circa 265 chilometri secondo il ciclo di omologazione NEDC.\nRestyling 2021.\nAd inizio 2021 ha debuttato una versione rivista della Q2, sia per quanto riguarda la carrozzeria che gli interni, con modifiche anche alle motorizzazioni."}
{"id": "5908322", "revid": "1543377", "url": "https://it.wikipedia.org/wiki?curid=5908322", "title": "Scuderie Sanvitale", "text": "Le scuderie Sanvitale sono un edificio dalle forme gotiche, situato in piazza Garibaldi, di fronte all'ingresso della Rocca Sanvitale di Fontanellato, in provincia di Parma; in continuit\u00e0 con esse sorgono l'ottocentesca Villa Gandini e l'annesso giardino romantico.\nStoria.\nL'edificio fu innalzato nel XV secolo in stile gotico lombardo per volere dei conti Sanvitale; la struttura, posizionata all'esterno della rocca, sorse probabilmente per motivi difensivi, ma fu trasformata successivamente nelle scuderie a servizio del castello.\nNel 1678 il conte Alessandro III Sanvitale redasse il progetto e diresse i lavori di costruzione di un teatro con pianta a ferro di cavallo sviluppato su tre ordini di palchi, che fu innalzato direttamente alle spalle delle scuderie, in perfetta continuit\u00e0 stilistica con esse; queste furono modificate con l'aggiunta del porticato in cotto sulla facciata nord-ovest, che probabilmente nacque come ingresso al teatro adiacente; quest'ultimo, capace di contenere fino a 1200 persone, fu decorato internamente dal pittore Felice Boselli, che affresc\u00f2 con gli episodi delle favole di Ovidio i palchi reali e con le allegorie dell\"'Architettura\" e della \"Fama\" la volta della sala.\nIntorno al 1800 il conte Jacopo Sanvitale fece demolire il teatro, di cui si salvarono soltanto alcune tracce dei dipinti oggi conservate nella rocca; al suo posto fece edificare le serre neoclassiche annesse al grande parco, all'epoca costituito da una serie di giardini botanici. Pochi anni dopo accanto ad esse fu innalzato, nell'ottica illuminista di creare una scuola di arti e mestieri, il conservatorio femminile, trasformato dopo il 1815 in residenza privata, oggi nota come Casa di San Napoleone.\nIntorno alla met\u00e0 del XIX secolo gli orti furono trasformati per volere del conte Luigi Sanvitale nell'attuale grande parco romantico, con accesso attraverso la cancellata neogotica posta a fianco delle scuderie; il giardino fu arricchito nel 1882 con una meridiana a funzionamento meccanico e con la Rocchetta, piccola riproduzione in scala della Rocca Sanvitale nata con funzioni ludiche.\nNel 1935 il conte Giovanni Sanvitale, ultimo erede dell'antica famiglia, vendette il parco e gli edifici a Remo Gandini, che due anni dopo avvi\u00f2 i lavori di parziale modifica e restauro del complesso.\nAgli inizi del XX secolo la famiglia Toscani rilev\u00f2 la propriet\u00e0 della Villa Gandini e del parco, che restaur\u00f2 e trasform\u00f2 nella struttura ricettiva oggi nota come \"In Villa\".\nDescrizione.\nLe scuderie si sviluppano su una pianta rettangolare all'angolo fra piazza Garibaldi e piazza Matteotti; a est si innalza la Villa Gandini, circondata su due lati dal vasto parco all'inglese, che occupa quasi un quinto del centro storico fontanellatese.\nL'edificio delle scuderie, interamente rivestito in laterizio, si eleva su due livelli fuori terra, con un porticato che corre su entrambe le facciate aperte verso la piazza.\nIl prospetto ovest verso la Rocca Sanvitale si distingue in due porzioni: quella pi\u00f9 antica verso sud si innalza su tre strette arcate a tutto sesto rette da pilastri a pianta quadrata, privi di capitello, a livello terreno, mentre al primo piano si aprono due leggere nicchie ad arco ogivale, che, decorate esternamente con un motivo a mattoni, contengono altrettante finestre ad arco ribassato; quella pi\u00f9 recente, risalente al XVII secolo, \u00e8 caratterizzata dall'ampia arcata a tutto sesto del portico, i cui pilastri sono arricchiti internamente da paraste a pianta poligonale, a sostegno di capitelli a cubo scantonato; al livello superiore \u00e8 presente una piccola monofora ad arco a tutto sesto. Chiude la facciata un elaborato cornicione aggettante in laterizio, decorato con dentellature, mentre superiormente si innalzano sul tetto i merli guelfi, coronati da tegole.\nIl prospetto nord, innalzato nel XVII secolo, \u00e8 caratterizzato dalle ampie arcate a tutto sesto del porticato, rette da pilastri a pianta ottagonale coronati da capitelli a cubo scantonato; in corrispondenza di esse, si aprono superiormente numerose strette finestre, coronate oltre le piattabande da archi ogivali e inquadrate esternamente da decorazioni in mattoni sottili posti di costa; l'ultima apertura a est \u00e8 costituita da una nicchia ad arco ogivale contenente una portafinestra con balconcino, con ringhiera in ferro battuto; in sommit\u00e0 non \u00e8 presente alcun cornicione n\u00e9 merlatura.\nVilla Gandini e parco.\nL'edificio si innalza su tre livelli fuori terra, con pregevole facciata ottocentesca, interamente intonacata, rivolta verso la piazza. In adiacenza alla villa si sviluppa verso sud la neoclassica orangerie, aperta su due lati verso il parco attraverso ampie vetrate, intervallate da pilastri con lesene coronate da capitelli dorici in cotto.\nIl giardino romantico, ricco di alberi secolari, \u00e8 arricchito dalla presenza della meridiana risalente al 1882 e della coeva Rocchetta, collocate scenograficamente tra le alte alberature."}
{"id": "5908326", "revid": "729019", "url": "https://it.wikipedia.org/wiki?curid=5908326", "title": "Unitel", "text": "Unitel S.A. \u00e8 la pi\u00f9 grande compagnia di telecomunicazioni in Angola. Sebbene operi principalmente in Angola e S\u00e3o Tom\u00e9 e Pr\u00edncipe, grazie alla sua grande quota di mercato, Unitel \u00e8 considerata de facto monopolista nella telefonia fissa nel paese."}
{"id": "5908339", "revid": "1924342", "url": "https://it.wikipedia.org/wiki?curid=5908339", "title": "Ain't Your Mama", "text": "Ain't Your Mama \u00e8 un singolo della cantante statunitense Jennifer Lopez, pubblicato il 7 aprile 2016.\nDescrizione.\nLa canzone \u00e8 stata scritta da Meghan Trainor, Gamal Lewis, Lukasz Gottwald, Jacob Kasher Hindlin, Henry Walter e Theron Thomas. \u00c8 stata prodotta da Dr. Luke e Cirkut. La produzione di Dr. Luke per la canzone non \u00e8 stata ben vista dai suoi fan, mentre la critica elogia la composizione del brano.\nVideo musicale.\nIl video musicale \u00e8 stato diretto da Cameron Duddy e pubblicato il 6 maggio 2016 su Vevo. Il video inizia con Jennifer Lopez che discute con il suo compagno al telefono dicendo: \"Davvero? Sono stanca. Ho lavorato tutta la giornata\", poi dopo \"No, non posso! Dovresti! No!\" In altre scene del video \u00e8 vista fare la casalinga, la segretaria e una dipendente in una fabbrica con catena di montaggio. A giugno 2016 il video ha ricevuto la certificazione VEVO per aver superato il numero di 100 milioni di visualizzazioni. Si possono notare alcuni evidenti \"product placement\": ad esempio a inizio video \u00e8 posta ben in vista una tazza di una bevanda Lavazza.\nNel video si pu\u00f2 ascoltare parte del famoso discorso di Gloria Steinem, \"Messaggio alle donne d'America\", in particolare, la frase: \"Questa non \u00e8 una semplice riforma, \u00e8 davvero una rivoluzione.\""}
{"id": "5908349", "revid": "1543377", "url": "https://it.wikipedia.org/wiki?curid=5908349", "title": "Berenice (H\u00e4ndel)", "text": "Berenice (HWV 38) \u00e8 un'opera in tre atti di Georg Friedrich H\u00e4ndel basata su un libretto di Antonio Salvi in italiano, scritto in Italia nel 1709 ed originariamente intitolato \"Berenice, regina d'Egitto\".\nLa prima fu eseguita al Covent Garden Theatre di Londra il 18 maggio 1737. Non ebbe successo e fu replicata solo quattro volte.\nLa storia \u00e8 basata sulla vita di Cleopatra Berenice III, figlia di Tolomeo IX (il ruolo principale nell'opera di H\u00e4ndel Tolomeo) ed \u00e8 ambientata attorno all'81 a.C.\nStoria.\nH\u00e4ndel, di origine tedesca, dopo aver trascorso una parte della sua carriera iniziale in Italia, componendo opere ed altra musica, si stabil\u00ec a Londra, dove nel 1711 aveva portato l'opera italiana per la prima volta con il \"Rinaldo\", un enorme successo, che cre\u00f2 a Londra una vera e propria mania per l'opera seria italiana, una forma musicale che all'epoca era incentrata quasi esclusivamente sulle arie solistiche per i cantanti di prima grandezza. H\u00e4ndel per anni present\u00f2 nuove opere a Londra con grande successo. Una delle principali attrazioni nelle opere di H\u00e4ndel era il castrato Senesino il cui rapporto con il compositore era spesso burrascoso e che alla fine abbandon\u00f2 la compagnia del compositore per esibirsi con la rivale Opera della Nobilt\u00e0, istituita nel 1733. H\u00e4ndel si spost\u00f2 in un altro teatro, il Covent Garden, e ingaggi\u00f2 diversi cantanti, ma non c'erano abbastanza ascoltatori di opera a Londra e nemmeno sostenitori aristocratici per tenere in piedi due teatri d'opera in una sola volta, ed entrambe le compagnie si trovarono in difficolt\u00e0. Nessuna delle tre nuove opere di H\u00e4ndel nella stagione 1736-1737 ripet\u00e9 il successo delle sue precedenti ed egli ebbe un crollo nel suo stato di salute, come riportato dal suo amico Lord Shaftesbury:\nAnche se non \u00e8 stata mai pi\u00f9 eseguita di nuovo durante la vita di H\u00e4ndel ed anche per molti anni dopo, con la rinascita di interesse per la musica barocca ed il nuovo concetto di esecuzioni storicamente consapevoli a partire dagli anni 1960, \"Berenice\", come tutte le opere di H\u00e4ndel, viene eseguita al giorno d'oggi in festival e teatri d'opera di tutto il mondo. Fra le altre esecuzioni nel 2011 \"Berenice\" fu messa in scena al Theater an der Wien.\nTrama.\nAtto 1.\nLa scena \u00e8 l'Egitto, intorno all'anno 80 a.C. La regina Berenice \u00e8 da tempo innamorata di un principe di Macedonia, Demetrio, ma \u00e8 stata informata che per il bene del suo paese deve formare un'alleanza con Roma attraverso il matrimonio ed a malincuore ha acconsentito a mettere da parte i sentimenti personali per il dovere. Demetrio \u00e8 un alleato del nemico dell'Egitto, Mitridate del Ponto. Fabio, l'ambasciatore Romano, presenta la regina all'uomo scelto da loro per essere suo marito, il principe Alessandro di Roma. Alessandro, a prima vista si innamora follemente di Berenice, ma lei non \u00e8 molto colpita da lui e si risente di essere costretta ad avere un marito in questo modo forzato. \nFabio dice ad Alessandro che se Berenice rifiuta di sposarlo, egli dovr\u00e0 al suo posto sposare la sorella, la principessa Selene.\nAll'insaputa della regina, per\u00f2, la sorella Selene e Demetrio sono segretamente innamorati l'uno dell'altro e non solo, stanno complottando per chiamare Mitridate in loro aiuto per rovesciare Berenice e mettere Selene sul trono al suo posto. \nBerenice dice alla sorella che dovr\u00e0 sposare il principe Arbace (che in realt\u00e0 \u00e8 innamorato di Selene, ma non lei di lui). Alessandro salva Demetrio da un tentativo di assassinio nel palazzo reale, dopo di che Berenice \u00e8 pi\u00f9 convinta che mai che Demetrio \u00e8 l'uomo per lei.\nAtto 2.\nRoma continua a premere perch\u00e9 Alessandro sposi Selene, ora che Berenice lo ha rifiutato, ma la regina sostiene che questo \u00e8 impossibile dato che Selene \u00e8 ormai promessa sposa di Arbace. La avvertono che questo significher\u00e0 la guerra con Roma. Selene spiega a Demetrio che lei non ha alcun desiderio di sposare Arbace ma che non ha scelta. Demetrio vuole uccidere Arbace per vendetta. Arbace si offre di cedere Selene ad Alessandro per evitare la guerra, ma Alessandro non ha interesse a sposare nessuna se non la sua amata Berenice. La regina sente l'uomo che ama, Demetrio, fare fuoco e fiamme per la sua innamorata, la sorella Selene, mentre non si \u00e8 mai curato nemmeno un po' per la regina, tanto che sta tramando di rovesciarla, allora ordina che Demetrio sia gettato in prigione.\nAtto 3.\nLa Regina Berenice, sconvolta per la consapevolezza che l'uomo del suo cuore, Demetrio, non \u00e8 mai importato nulla di lei e per di pi\u00f9 \u00e8 un traditore, dichiara all'inviato romano Fabio che non le importa pi\u00f9 chi si sposer\u00e0, si toglie un anello dal dito e lo d\u00e0 a lui, dicendogli di dare l'anello a chi vuole e chi ritorner\u00e0 a lei con l'anello sar\u00e0 l'uomo che lei sposer\u00e0. Fabio dona l'anello ad Alessandro. Selene dispera che Demetrio venga mai liberato dalla prigione e promette ad Arbace di sposarlo se lui riuscir\u00e0 a far rilasciare Demetrio. Alessandro accetta la richiesta di Arbace di aiutarlo nel rilascio di Demetrio e Arbace decide di cercare di convincere la regina dell'amore sincero di Alessandro per lei. Berenice, tuttavia, \u00e8 ancora furiosa ed emotivamente sconvolta. Ordina che Demetrio sia decapitato e la sua testa mozzata presentata a lei, dopo di che ha intenzione di suicidarsi. Selene supplica la sorella di avere misericordia per Demetrio, ed anche la richiesta di Alessandro e Arbace sollecita la Regina. Alessandro ammette che gli \u00e8 stato dato l'anello di Berenice da Fabio, ma non voleva usarlo per avere la mano della Regina, perch\u00e9 desidera che lei lo ami per se stesso. Sentendo questo, Berenice \u00e8 commossa e si rende conto di essere veramente innamorata di Alessandro, dopo tutto. Ordina che Demetrio venga rilasciato dalla prigione e lo perdona, permettendogli di sposare Selene, mentre lei avr\u00e0 Alessandro come marito.\nCaratteristiche musicali.\nLa partitura dell'opera \u00e8 piuttosto ridotta, essendo composta solo per archi, oboi e basso continuo. Nonostante le poche repliche che \"Berenice\" ha ricevuto, la parte lenta dall'ouverture, che divenne nota come \"Il Minuetto da Berenice\", \u00e8 divenuta popolare al di fuori del contesto dell'opera, cos\u00ec come l'aria di Demetrio nel secondo atto, \"Si, tra i ceppi \". H\u00e4ndel utilizz\u00f2 il tema della sinfonia che apre il terzo atto, nella ouverture per la Musica dei fuochi d'artificio Reali."}
{"id": "5908363", "revid": "329581", "url": "https://it.wikipedia.org/wiki?curid=5908363", "title": "Maestro della Sagra di Carpi", "text": "Maestro della Sagra di Carpi \u00e8 il nome di convenzione per designare un maestro attivo a una data precedente il 1431 nella cappella di Santa Caterina della Sagra di Carpi.\nIl piccolo ciclo, la cui definizione critica ha suscitato non poche controversie, si inserisce bene nell'ambiente carpigiano del primo Quattrocento, in larghissima misura tributario di Ferrara, ma aperto a sollecitazioni culturali bolognesi per il tramite di Giovanni da Modena, che sembra essere stato attivo in prima persona sulla scena locale. Anche il Maestro della Sagra lo richiama esplicitamente, come accenni che sembro esasperarne qualche volta il tratto espressivo visionario, in una variante pi\u00f9 rustica e accesa; altre volte sembrano ricondurlo ad un ordito spaziale e sintattico pi\u00f9 calibrato e studiato, in sintonia con l'evoluzione della pittura ferrarese coeva. Proprio questi scarti stilistici hanno indotto parte cospicua della critica a distinguere due maestri nell'ambito dello stesso ciclo pittorico, privilegiando quello pi\u00f9 espressionistico attivo dell'ordine inferiore detto, \"Secondo Maestro di Carpi\".\nAnche alcune opere su carta e pi\u00f9 recentemente un codice miniato sono stati riferiti al medesimo maestro."}
{"id": "5908364", "revid": "62748", "url": "https://it.wikipedia.org/wiki?curid=5908364", "title": "Legamento ileo lombare", "text": "Il legamento ileo-lombare \u00e8 un fascio di connettivo fibroso che contribuisce alla stabilit\u00e0 dell'articolazione lombosacrale. Le sue fibre si portano dal margine inferiore del processo costiforme delle ultime due vertebre lombari (4\u00b0 e 5\u00b0) alla parte pi\u00f9 mediana della fossa iliaca e alla cresta iliaca dove si intrecciano, confondendosi con le fibre del legamento sacroiliaco anteriore.\nBibliografia.\nGiuseppe Anastasi, Carlo Tacchetti (a cura di), \"Anatomia Umana - Volume 1\", Edizioni Ermes, 2013, ISBN 9788870513936"}
{"id": "5908378", "revid": "486946", "url": "https://it.wikipedia.org/wiki?curid=5908378", "title": "Voce scream", "text": ""}
{"id": "5908383", "revid": "1546219", "url": "https://it.wikipedia.org/wiki?curid=5908383", "title": "Legamento arcuato laterale", "text": "Il legamento arcuato laterale del muscolo diaframma \u00e8 un fascio tendineo che, insieme al legamento arcuato mediano, costituisce il pilastro laterale, uno dei tre fasci tendinei della parte lombare del diaframma. Esso si inserisce, in corrispondenza dell'estremit\u00e0 superiore del muscolo quadrato dei lombi, ovvero alla dodicesima costa. Lateralmente \u00e8 separato dalla parte costale del diaframma da un interstizio di forma triangolare chiamato trigono lombocostale. \nBibliografia.\nGiuseppe Anastasi, \"Trattato di anatomia umana\", Volume 1, 2013"}
{"id": "5908389", "revid": "124123", "url": "https://it.wikipedia.org/wiki?curid=5908389", "title": "Michele Cruciani", "text": "Carriera.\nAppartenente alla sezione AIA di Pesaro; debutt\u00f2 in Serie B nella stagione 2001-2002, il 30 settembre 2001 nella partita Sampdoria-Palermo.\nEsord\u00ec in Serie A nella stagione 2003-2004, il 30 novembre 2003 nella partita Brescia-Udinese.\nL'ultima partita arbitrata in Serie A, risalente alla stagione 2004-2005, \u00e8 Lazio-Sampdoria del 23 gennaio 2005.\nSmise di arbitrare al termine della stagione 2004-2005.\nHa un consuntivo finale di 2 presenze in Serie A e di 67 presenze in Serie B."}
{"id": "5908409", "revid": "61051", "url": "https://it.wikipedia.org/wiki?curid=5908409", "title": "Forza di autodifesa marittima giapponese", "text": ""}
{"id": "5908411", "revid": "110157", "url": "https://it.wikipedia.org/wiki?curid=5908411", "title": "Opernhaus Halle", "text": "LOpernhaus Halle \u00e8 un teatro d'opera sito ad Halle (Saale), Sassonia-Anhalt, costruito secondo un progetto dell'architetto Heinrich Seeling e dell'ingegnere Stumpf.\nStoria.\nIn origine denominato Stadttheater von Halle, il teatro fu costruito nel 1886. Un bombardamento aereo il 31 marzo 1945 distrusse gran parte dell'edificio originale, in particolare l'area del palco.\nQualche anno pi\u00f9 tardi seguirono lavori di restauro; la ricostruzione avvenne sotto la direzione di Kurt Hemmerling. L'edificio ricostruito era intonacato molto semplicemente. Le finestre ad arco al piano superiore della porta d'ingresso modernizzata sono state eliminate ed al loro posto sono state installate finestre rettangolari. Il timpano triangolare ha perso la decorazione scultorea. L'auditorium \u00e8 stato in gran parte cambiato. Il teatro riapr\u00ec nel 1951, come teatro multi-genere, con il nome di Landestheater Halle, con l'opera Fidelio.\nDopo un'ampia modernizzazione, l'Opernhaus ha ricevuto la sua consacrazione musicale il 24 aprile 1968 con un concerto sinfonico per il 65\u00ba compleanno del direttore musicale e direttore principale Horst-Tanu Margraf.\nTra gli altri che hanno lavorato nel teatro citiamo: lo Scenografo Rudolf Heinrich, il direttore Heinz R\u00fcckert, il direttore Horst-Tanu Margraf e il drammaturgo Waldtraut Lewin. Hanno lavorato nel 1950 con le opere di H\u00e4ndel \"Ezio\", \"Radamisto\", \"Deidamia\", \"Poro, re delle Indie\", \"Rinaldo\" (solo per citarne alcune), lavori fondamentali nel Festival H\u00e4ndel di Halle. La squadra ha vinto il Premio Halle Handel. Nel 1980 ci fu un successivo periodo di massimo splendore per quanto concerne H\u00e4ndel sotto il Direttore generale Christian Kluttig ed il regista Peter Konwitschny nel 1980.\nL'Opera House offre tutte le linee ed i generi di teatro musicale. Dalla stagione 2011/2012, \u00e8 artisticamente diretto da Axel K\u00f6hler, conosciuto come controtenore e direttore. Con le nuove produzioni annuali delle opere di Georg Friedrich H\u00e4ndel, il figlio pi\u00f9 illustre della citt\u00e0, definisce gli standard internazionali di esecuzione. L'ensemble si esibisce anche al Teatro Goethe a Bad Lauchst\u00e4dt.\nNel complesso, la sala dell'Opernhaus ha 672 posti a sedere, si sviluppa su un piano, con primi e secondi posti e ci sono anche zone riservate ai portatori di handicap.\nNel gennaio del 1992 il nome fu cambiato in quello attuale. Il teatro \u00e8 attualmente utilizzato per spettacoli di opera, balletto, spettacoli teatrali e concerti orchestrali.\n\u00c8 anche la sede principale delle esecuzioni estive annuali del Festival di H\u00e4ndel che si tiene in citt\u00e0."}
{"id": "5908426", "revid": "599013", "url": "https://it.wikipedia.org/wiki?curid=5908426", "title": "Jorge Bentivegna", "text": "Carriera.\nBentivegna inizia a giocare con l' con cui nelle stagioni 1961 e 1962 ottiene due quattordicesimi posti.\nNel 1964 \u00e8 in Canada per giocare nel , sodalizio militante nella Eastern Canada Professional Soccer League. Bentivegna diventa il capocannoniere del campionato 1964 con ventuno reti.\nNel 1967 passa al con cui ottiene il quarto posto nella Western Division della NPSL 1967."}
{"id": "5908431", "revid": "71155", "url": "https://it.wikipedia.org/wiki?curid=5908431", "title": "Storia di Teseo e Piritoo", "text": ""}
{"id": "5908440", "revid": "729019", "url": "https://it.wikipedia.org/wiki?curid=5908440", "title": "Muscolo palmare lungo", "text": "Il muscolo palmare lungo \u00e8 un muscolo incostante nell'uomo avente origine dalla faccia anteriore dell'epitroclea dell'omero e dalla profondit\u00e0 della fascia antibrachiale. Portandosi verso la mano trapassa in un tendine che decorre al davanti del legamento trasverso del carpo, continuandosi poi con l'aponeurosi palmare della mano.\nManca in circa il 14% della popolazione, tuttavia questa percentuale varia notevolmente nelle popolazioni africane, asiatiche e dei nativi americani. L'assenza di questo muscolo non si accompagna ad un deficit di forza.\nll tendine del muscolo palmare lungo pu\u00f2 essere messo in evidenza unendo il pollice con il mignolo, e flettendo leggermente il polso. Se presente, il tendine sar\u00e0 visibile come una rilevatezza lungo la faccia anteriore del polso.\nStruttura.\n\u00c8 un muscolo sottile e fusiforme, situato lungo il margine mediale del muscolo flessore radiale del carpo.\nOrigina dalla faccia anteriore dall'epitroclea dell'omero, dalla profondit\u00e0 della fascia antibrachiale e dai setti intermuscolari dei muscoli adiacenti.\nTermina in un tendine sottile e appiattito che decorre davanti al legamento trasverso del carpo, continuandosi poi con l'aponeurosi palmare, e frequentemente anche con i muscoli brevi del pollice.\nInnervazione.\nIl muscolo palmare lungo \u00e8 innervato dal nervo mediano.\nVariabilit\u00e0 individuale.\nIl muscolo palmare lungo \u00e8 un muscolo incostante soggetto a notevole variabilit\u00e0 individuale. In alcuni soggetti pu\u00f2 mancare in uno o entrambi gli arti. Svariati studi hanno documentato l'assenza del tendine del muscolo palmare lungo in differenti gruppi etnici. In particolare, il muscolo palmare lungo manca in una percentuale compresa tra il 5,5% e il 24% degli individui di etnia caucasica (Europa e Nord America) e tra il 4,6% e il 26,6% degli individui asiatici (Cina, Giappone, India, Turchia, Malaysia).\nAnche la forma del muscolo palmare lungo \u00e8 soggetta a variabilit\u00e0 individuale: la porzione muscolare potrebbe trovarsi vicina al gomito o pi\u00f9 spostata in direzione del polso; talvolta sono presenti due ventri muscolari, altre volte non \u00e8 presente alcuna porzione muscolare ma soltanto la porzione tendinea. In alcuni individui il muscolo palmare lungo pu\u00f2 essere doppio o anche del tutto mancante (mono o bilateralmente).\nSignificato clinico.\nUtilizzo nel trapianto di tendini.\nIl muscolo palmare lungo \u00e8 molto utilizzato nella creazione di graft tendinei a causa della lunghezza e del diametro del suo tendine e in considerazione del fatto che la sua rimozione non determina deficit funzionali: \u00e8 un muscolo debole e non fornisce quasi nessuna forza aggiuntiva alla flessione del polso. I tendini pi\u00f9 comunemente sostituiti o rinforzati con il tendine del muscolo palmare lungo sono quelli del muscolo flessore lungo delle dita e del flessore lungo del pollice.\nSe il muscolo palmare lungo non dovesse essere disponibile all'asportazione, potrebbe essere utilizzato l'analogo muscolo plantare della gamba. L'utilizzo di tendini autologhi \u00e8 vantaggioso in quanto permette di evitare l'introduzione di materiali estranei nel corpo del paziente."}
{"id": "5908441", "revid": "71155", "url": "https://it.wikipedia.org/wiki?curid=5908441", "title": "Movimento cultura libera", "text": ""}
{"id": "5908448", "revid": "71155", "url": "https://it.wikipedia.org/wiki?curid=5908448", "title": "Movimento della cultura libera", "text": ""}
{"id": "5908475", "revid": "155634", "url": "https://it.wikipedia.org/wiki?curid=5908475", "title": "Campionato mondiale di hockey su ghiaccio maschile 2016", "text": "L'80\u00ba Campionato mondiale di hockey su ghiaccio \u00e8 stato assegnato dall'International Ice Hockey Federation alla Russia, che lo ha ospitato nelle citt\u00e0 di Mosca e San Pietroburgo nel periodo tra il 6 e il 22 maggio 2016. Questa \u00e8 la terza volta che la Russia ha ospitato la fase finale del torneo dopo le edizioni del 2000 e del 2007, mentre quando esisteva l'Unione Sovietica il campionato mondiale vi si era svolto in quattro occasioni, nel 1957, nel 1973, nel 1979 e nel 1986. Tale data coincide con il 60\u00ba anniversario dalla prima competizione ufficiale disputata dall'URSS, la vittoria nel torneo olimpico di Cortina d'Ampezzo 1956.\nLa nazionale canadese era la detentrice del titolo in virt\u00f9 del successo conseguito nel 2015 grazie alla vittoria in finale per 6-1 contro la nazionale russa.\nIl torneo \u00e8 stato vinto dal , il quale ha conquistato il suo ventiseiesimo titolo, nonch\u00e9 secondo consecutivo, sconfiggendo in finale la per 2-0. Invece la , padrona di casa, ha ottenuto la medaglia di bronzo, sconfiggendo gli per 7-2.\nScelta della sede.\nPer il mondiale del 2016 erano state lanciate tre candidature: la Russia, che gi\u00e0 aveva ospitato l'evento per l'ultima volta nel 2007, la Danimarca che non aveva mai ospitato i Mondiali e che li avrebbe organizzati a Copenaghen e a Herning, e infine l'Ucraina, anch'essa alla ricerca del primo mondiale casalingo da tenersi a Kiev. Il 13 maggio 2011 era stata la data nella quale si sarebbe dovuta votare la sede dei mondiali, tuttavia prima del voto sia la Danimarca che l'Ucraina si ritirarono assegnando cos\u00ec automaticamente l'organizzazione dell'evento alla Russia.\nPartecipanti.\nAl via si presentano sedici squadre, tredici provenienti dall'Europa, due dal Nordamerica e una dall'Asia. Il roster di ciascuna nazionale si compone di almeno 15 elementi fra attaccanti e difensori, oltre a 2 portieri, e al massimo pu\u00f2 contare 22 giocatori di movimento con 3 portieri. Tutte e sedici le squadre, attraverso le varie federazioni nazionali, hanno dovuto diramare la lista dei giocatori convocati prima della riunione preliminare della IIHF.\nCopertura televisiva.\nA livello globale l'evento \u00e8 stato trasmesso in oltre 160 nazioni. Di seguito sono riportate le emittenti televisive delle nazioni partecipanti al campionato mondiale che si sono aggiudicate i diritti a trasmettere le partite dell'avvenimento nel proprio ambito territoriale. Fu aggiunta inoltre la possibilit\u00e0 di vedere lo streaming degli incontri sul sito YouTube.\nRaggruppamenti.\nI gruppi del turno preliminare sono stati stabiliti in base alla Classifica mondiale IIHF stilata al termine del Campionato mondiale di hockey su ghiaccio 2015.\nArbitri.\nLa IIHF ha selezionato 16 arbitri e 16 giudici di linea per il Campionato mondiale di hockey su ghiaccio maschile 2016:\nGironi preliminari.\nLe sedici squadre partecipanti sono state suddivise in due gruppi. Al termine del raggruppamento le prime quattro squadre di ciascun gruppo avanzano ai quarti di finale, mentre l'ultima classificata viene retrocessa in Prima Divisione - Gruppo A.\nIl gruppo A si \u00e8 giocato a Mosca, mentre quello B a San Pietroburgo.\nClassifica finale.\nIl piazzamento finale \u00e8 stabilito dai seguenti criteri:\nRiconoscimenti.\nRiconoscimenti individuali\nAll-Star Team"}
{"id": "5908487", "revid": "121963923", "url": "https://it.wikipedia.org/wiki?curid=5908487", "title": "Apatoraptor", "text": "Apatoraptor (il cui nome significa \"ladro Apate\" o \"ladro ingannatore\") \u00e8 un genere estinto di dinosauro oviraptoride caenagnathide vissuto nel Cretaceo superiore, circa 74 milioni di anni fa, nell'odierna Formazione Horseshoe Canyon, in Alberta. L'unica specie ascritta a questo genere \u00e8 \"A. pennatus\".\nDescrizione.\nL\u2019\"Apatoraptor\" era un dinosauro di medie dimensioni, con una lunghezza di circa 2 metri (6,6\u00a0ft) per un peso di circa 180\u00a0kg. L'anatomia dell'animale non era molto diversa da quella di altri caenagnathidi, come \"Anzu\" e \"Chirostenotes\": il corpo era fornito di un lungo collo che terminava con una piccola testa provvista in becco e una cresta ossea, le braccia erano lunghe e dotate di mani a tre dita artigliate, le gambe erano lunghe e slanciate mentre la coda era relativamente pi\u00f9 corta. Tutto il corpo, come dimostrato da alcune tracce sulle ossa del braccio dell'animale, era ricoperto da uno strato di piume e protopiume, mentre sulle braccia e sulla coda erano presenti delle penne remiganti pi\u00f9 elaborate.\nCi\u00f2 che colpisce maggiormente gli scienziati \u00e8 la forte muscolatura degli arti anteriori dell'animale. Essendo l'animale troppo pesante per il volo, e non potendo sollevare o afferrare pensati carichi con le braccia, si pensa che la sviluppata muscolatura dall'animale servisse per sostenere e muovere le piume presenti sulle braccia. Si pensa quindi che l'animale utilizzasse le lunghe penne delle braccia come display sessuale per attrarre le femmine. I forti muscoli delle braccia avrebbero quindi permesso all'animale di muovere e forse far vibrare o ondeggiare le penne delle braccia, come fanno oggi alcuni uccelli.\nClassificazione.\nL\u2019\"Apatoraptor\" fa parte dell'infraordine degli Oviraptorosauria e della famiglia dei Caenagnathidae, inoltre si pensa possa essere un \"sister taxon\" di \"Elmisaurus rarus\".\nStoria della scoperta.\nNel 1993, a Drumheller in Alberta, tre chilometri ad ovest del \"Royal Tyrrell Museum\", fu ritrovato uno scheletro di un dinosauro teropode. I fossili vennero identificati come appartenenti a una specie di dinosauro ornithomimide. La preparazione inizi\u00f2 solo nel 2002 ma fu quasi subito abbandonata perch\u00e9 sembrava non ci fosse traccia del cranio, cos\u00ec il fossile venne di nuovo ricoperto di intonaco e archiviato. Solo nel 2008, il fossile fu riesaminato dai paleontologi, che lo considerarono come una specie nuova per la scienza.\nNel 2016, la specie tipo \"Apatoraptor pennatus\" \u00e8 stata nominata e descritta da Gregory F. Funston e Philip John Currie . Il nome generico \"Apatoraptor\" deriva dal nome della dea greca della menzogna, Apate, e dalla parola latina \"raptor\", \"ladro\", in riferimento alla vera identit\u00e0 del fossile, rimasta nascosta per anni. Il nome specifico \"pennatus\" fa riferimento al ritrovamento di papille ulnari (piccole protuberanze ossee sull'ulna), che indicano che l'animale possedeva penne sulle braccia.\nL'olotipo, TMP 1993.051.0001, \u00e8 stato trovato in uno strato della Formazione Horseshoe Canyon, risalente al Campaniano. \u00c8 costituito da uno scheletro parziale provvisto di cranio. Il fossile al suo ritrovamento era in gran parte articolato ed \u00e8 uno degli scheletri di oviraptorosauride pi\u00f9 completi mai ritrovati. Lo scheletro comprende un osso palatino, la mandibola, un osso ioide, l'intera colonna vertebrale dell'animale, le costole, il cingolo scapolare destro, il braccio destro, la parte destra dello sterno, le costole ventrali, un ileo destro e un femore destro. Lo scheletro \u00e8 stato studiato anche mediante la CAT-scan.\nPaleoecologia.\nL\u2019\"Apatoraptor\" visse 74 milioni di anni, in quella che \u00e8 oggi la Formazione Horseshoe Canyon, che all'epoca era un ambiente umido e paludoso e costiero simile a quello del Delta del Mississippi, in Louisiana. L'animale condivideva questo habitat con altri grandi dinosauri come gli hadrosauridi \"Edmontosaurus\", \"Saurolophus\" e \"Hypacrosaurus\", il tirannosauride \"Albertosaurus\", i ceratopsidi \"Anchiceratops\" e \"Pachyrhinosaurus\" e alcuni maniraptoridi. Secondo gli esperti l\u2019\"Apatoraptor\", probabilmente si comportava come un airone moderno vivendo lungo i corsi d'acqua, catturando piccole prede con il suo becco o con gli arti anteriori. Potrebbe addirittura essersi nutrito di piante acquatiche, anche se la sua dieta non doveva essere dissimile da quella di altri oviraptorosauri, che si nutrivano prevalentemente di i vegetali, piccoli animali e forse anche uova."}
{"id": "5908512", "revid": "71433", "url": "https://it.wikipedia.org/wiki?curid=5908512", "title": "King Cobra", "text": ""}
{"id": "5908513", "revid": "767487", "url": "https://it.wikipedia.org/wiki?curid=5908513", "title": "King Cobra (film 2016)", "text": "King Cobra \u00e8 un film del 2016 scritto e diretto da Justin Kelly.\nBasato su fatti realmente accaduti, il film racconta gli eventi che portarono al brutale omicidio del produttore di film pornografici gay Bryan Kocis, fondatore della casa di produzione Cobra Video. Tra gli interpreti principali figurano Christian Slater, Garrett Clayton, Keegan Allen e James Franco, quest'ultimo anche produttore del film.\nTrama.\nSean Paul Lockhart, noto con lo pseudonimo di Brent Corrigan, \u00e8 un attore pornografico in ascesa. Dopo aver litigato con il produttore che lo ha scoperto e reso famoso, Lockhart decide di essere indipendente. Ma una coppia di produttori spiantati \u00e8 pronta a tutto per accaparrarsi la stella del porno, anche organizzare l'omicidio del produttore rivale.\nDistribuzione.\nIl film \u00e8 stato presentato in anteprima mondiale, nella sezione \"Midnight\", al Tribeca Film Festival il 16 aprile 2016. Il trailer del film \u00e8 uscito il 26 settembre, mentre il film verr\u00e0 distribuito nelle sale cinematografiche americane a partire dal 21 ottobre.\n\u00c8 stato presente nella sezione After Hours del 34\u00b0 Torino Film Festival.\n\u00c8 disponibile sottotitolato in italiano su Netflix dal 25 febbraio 2017 al 13 febbraio 2022."}
{"id": "5908514", "revid": "729019", "url": "https://it.wikipedia.org/wiki?curid=5908514", "title": "4\u00aa Divisione carri della Guardia &quot;Kantemirovskaja&quot;", "text": "La 4\u00aa Divisione carri della Guardia \"Kantemirovskaja\", in russo \"4-\u044f \u0433\u0432\u0430\u0440\u0434\u0435\u0439\u0441\u043a\u0430\u044f \u041a\u0430\u043d\u0442\u0435\u043c\u0438\u0440\u043e\u0432\u0441\u043a\u0430\u044f \u0442\u0430\u043d\u043a\u043e\u0432\u0430\u044f \u0434\u0438\u0432\u0438\u0437\u0438\u044f\", \u00e8 una famosa formazione corazzata dell'Esercito della Federazione russa, costituita originariamente dall'Armata Rossa nel 1945, dopo la fine della seconda guerra mondiale. La divisione corazzata discendeva direttamente dal 4\u00ba Corpo carri della Guardia \"Kantemirovskij\" che aveva combattuto con grande valore sul Fronte orientale nel periodo 1942-1945, ottenendo numerose vittorie.\nLa 4\u00aa Divisione carri della Guardia \"Kantemirovskaja\" rimase durante il lungo periodo della Guerra fredda nel Distretto militare di Mosca come formazione di riserva da impiegare in situazioni di emergenza, e prese parte quasi ogni anno alla tradizionale parata del 7 novembre sulla Piazza Rossa in ricordo della Rivoluzione d'ottobre. Dopo lo scioglimento dell'Unione Sovietica, la Divisione \"Kantemirovskaja\" \u00e8 divenuta una delle unit\u00e0 di punta, completamente equipaggiata con mezzi moderni, del nuovo Esercito russo; dopo un breve scioglimento nel 2009-2012, nel 2013 \u00e8 stata ricostituita e assegnata alla 1\u00aa Armata carri della Guardia, la formazione pi\u00f9 potente dell'esercito, schierata nel Distretto militare occidentale."}
{"id": "5908521", "revid": "128334", "url": "https://it.wikipedia.org/wiki?curid=5908521", "title": "2\u00aa Divisione motorizzata della Guardia &quot;Tamanskaja&quot;", "text": "La 2\u00aa Divisione motorizzata della Guardia \"Tamanskaja\", in russo \"2-\u044f \u0433\u0432\u0430\u0440\u0434\u0435\u0439\u0441\u043a\u0430\u044f \u0422\u0430\u043c\u0430\u043d\u0441\u043a\u0430\u044f \u043c\u043e\u0442\u043e\u0441\u0442\u0440\u0435\u043b\u043a\u043e\u0432\u0430\u044f \u0434\u0438\u0432\u0438\u0437\u0438\u044f\", \u00e8 una famosa formazione meccanizzata dell'Esercito della Federazione russa che discende direttamente dalla 2\u00aa Divisione motorizzata fucilieri della Guardia dell'Armata Rossa che prese parte con distinzione alla Seconda guerra mondiale contribuendo a numerosi successi sovietici.\nConosciuta anche come \"Divisione Tamanskaja\" o \"Divisione Taman\", \u00e8 considerata una delle unit\u00e0 pi\u00f9 preparate e meglio equipaggiate dell'Esercito russo, e fa parte della 1\u00aa Armata carri della Guardia. Schierata dopo la seconda guerra mondiale nel Distretto militare di Mosca, ha preso parte alla maggior parte delle parate militari sulla Piazza Rossa e ha svolto anche un ruolo politico-militare importante nel turbolento periodo storico caratterizzato dal collasso dell'Unione Sovietica e dalla formazione della Federazione russa."}
{"id": "5908527", "revid": "415140", "url": "https://it.wikipedia.org/wiki?curid=5908527", "title": "Divisione Tamanskaja", "text": ""}
{"id": "5908529", "revid": "125382484", "url": "https://it.wikipedia.org/wiki?curid=5908529", "title": "M\u00e1rcio Greyck", "text": "Biografia.\nGreyck ha esordito nel 1967, subito dopo aver concluso l'istituto tecnico commerciale, col lancio di un album contenente cover dei Beatles pi\u00f9 una canzone propria, \"Venha Sorrindo\". Per qualche tempo ha alternato l'attivit\u00e0 musicale a quella di interprete di fotoromanzi.\nNegli anni 70 Greyck ha toccato l'apice del successo con la canzone \"Imposs\u00edvel Acreditar Que Perdi Voc\u00ea\": il singolo vender\u00e0 500.000 copie, restando sei mesi consecutivi nella hit parade brasiliana relativa. Ne saranno poi realizzate pi\u00f9 di 60 cover, la pi\u00f9 nota delle quali \u00e8 quella eseguita da F\u00e1bio Jr..\nHa inciso altri brani fortunati come \"O Mais importante \u00e9 O Verdadeiro Amor\" (cover in portoghese di \"Tanta voglia di lei\" dei Pooh), \"Apar\u00eancias\", \"O Travesseiro\", \"Reencontro\", \"O Infinito\" (altra cover di una canzone italiana, \"L'infinito\" di Massimo Ranieri).\nApprezzatissimo in patria e in Portogallo, \u00e8 molto amato anche nell'area ispanofona, avendo egli tradotto alcune sue canzoni in castigliano, con ottimi riscontri di vendite.\nGreyck \u00e8 uno degli artisti brasiliani col maggior numero di apparizioni nei programmi televisivi del Paese: ne ha anche condotto uno, \"O mundo \u00e9 dos jovens\", su Tv Tupi. Vanta inoltre numerose partecipazioni a festival musicali sudamericani, compreso il Festival di Vi\u00f1a del Mar, nel 1983, cui ha fatto seguito la pubblicazione dell'album \"M\u00e1rcio Greyck VI\" in vari Paesi come Stati Uniti, Canada, Messico, Cuba, Panama, El Salvador, Spagna, Portogallo, Italia.\nNel 2021, dopo ben 34 anni, ha inciso un nuovo disco con soli brani inediti, \"Envolver\".\nVita privata.\nHa due figli maschi, Raffael e Bruno Miguel, anche loro personaggi di spettacolo."}
{"id": "5908530", "revid": "729019", "url": "https://it.wikipedia.org/wiki?curid=5908530", "title": "Cygnus Solutions", "text": "Cygnus Solutions, originariamente Cygnus Support, \u00e8 un'azienda fondata nel 1989 da John Gilmore, Michael Tiemann e David Henkel-Wallace, che si occupa di fornire supporto commerciale per il software libero. Il suo slogan \u00e8 infatti \"Rendere il software libero a prezzi accessibili\". Fra i prodotti pi\u00f9 celebri sviluppati dalla Cygnus si pu\u00f2 citare il celebre Cygwin."}
{"id": "5908531", "revid": "154893", "url": "https://it.wikipedia.org/wiki?curid=5908531", "title": "Don Quixote", "text": ""}
{"id": "5908534", "revid": "37401", "url": "https://it.wikipedia.org/wiki?curid=5908534", "title": "Don Chisciotte (personaggio)", "text": ""}
{"id": "5908543", "revid": "61051", "url": "https://it.wikipedia.org/wiki?curid=5908543", "title": "Qualificazioni al campionato europeo di calcio femminile Under-19 2009", "text": "Le qualificazioni al Campionato europeo di calcio femminile Under-19 2009 previdero due fasi. Nella prima, 44 squadre furono divise in 11 gironi di 4. Le prime due classificate di ogni girone e la migliore terza si qualificarono per la seconda fase, a cui fu ammessa direttamente la , prima nel ranking.\nLe 24 squadre rimaste furono divise in 6 gironi di 4. Le vincitrici di ogni girone e la migliore seconda classificata si qualificarono per la fase finale.\nRaffronto tra le terze classificate.\nSi tiene conto solo dei risultati ottenuti contro le prime due classificate del girone.\nSecondo turno.\nRaffronto tra le seconde classificate.\nSi tiene conto solo dei risultati ottenuti contro la prima e la terza classificata del girone."}
{"id": "5908569", "revid": "1123126", "url": "https://it.wikipedia.org/wiki?curid=5908569", "title": "Sede titolare di Citt\u00e0 Ducale", "text": ""}
{"id": "5908570", "revid": "1123126", "url": "https://it.wikipedia.org/wiki?curid=5908570", "title": "Diocesi di Citt\u00e0 Ducale", "text": ""}
{"id": "5908571", "revid": "363629", "url": "https://it.wikipedia.org/wiki?curid=5908571", "title": "Vaccino anti-febbre tifoide", "text": "I vaccini per la febbre tifoide sono vaccini atti a prevenire la febbre tifoide. Ne sono comunemente disponibili due tipi: il Ty21a (un vaccino vivo somministrato per via orale) ed il vaccino polisaccaridico Vi (un vaccino a subunit\u00e0 iniettabile). La loro efficacia durante i primi due anni varia dal 30 al 70% in base al vaccino specifico.\nL'Organizzazione Mondiale della Sanit\u00e0 (OMS) raccomanda di vaccinare tutti i bambini nelle aree in cui questa malattia \u00e8 comune, o quantomeno soltanto i soggetti ad alto rischio. Le campagne vaccinali possono anche essere utilizzate per controllare le epidemie. In relazione alla gravit\u00e0 della situazione possono essere raccomandate ulteriori somministrazioni ogni 1-7 anni. Negli Stati Uniti il vaccino \u00e8 raccomandato unicamente nei soggetti ad alto rischio, come i viaggiatori che si recano in aree geografiche dove la malattia \u00e8 particolarmente comune.\nI vaccini utilizzati correntemente sono molto sicuri. Gli unici effetti collaterali si possono manifestare come reazioni minori nel sito di inoculazione. Il vaccino iniettabile non comporta rischio di infezione da HIV/AIDS, e quello orale pu\u00f2 essere utilizzato fintanto che non siano gi\u00e0 presenti sintomi della malattia. I dati sulla sicurezza in gravidanza sono limitati.\nI primi vaccini per la febbre tifoide sono stati sviluppati nel 1896 da Almroth Edward Wright, Richard Pfeiffer, e Wilhelm Kolle. Sono raccomandate le formulazioni pi\u00f9 nuove per via del minor numero di effetti collaterali. I vaccini della febbre tifoide fanno parte della Lista dei Farmaci Essenziali dell'Organizzazione Mondiale della Sanit\u00e0, ovvero i farmaci di maggiore importanza richiesti in un sistema sanitario di base. Il costo all'ingrosso \u00e8 di circa 4.44 dollari statunitensi per dose nel 2014. Negli Stati Uniti il prezzo di vendita oscilla fra i 25 ed i 50 dollari statunitensi.\nUsi clinici.\nIl Ty21a ed il vaccino polisaccaridico Vi sono efficaci nel ridurre la febbre tifoide pur con un basso tasso di reazioni avverse. I vaccini pi\u00f9 nuovi come il Vi-rEPA sembrano inoltre particolarmente promettenti.\nIl vaccino orale Ty21a \u00e8 stato in grado di prevenire da un terzo alla met\u00e0 dei casi di febbre tifoide durante i primi due anni dopo la vaccinazione, ma non ha mostrato alcun beneficio durante il terzo anno. Il vaccino polisaccaridico Vi iniettabile \u00e8 stato in grado di prevenire circa due terzi dei casi di febbre tifoide durante il primo anno dopo la vaccinazione, e ha mostrato un'efficacia cumulativa del 55% durante il terzo anno. Nessuno dei due vaccini \u00e8 efficace nei bambini al di sotto dei 5 anni di et\u00e0. Il vaccino Vi-rEPA, una nuova forma coniugata del vaccino iniettabile Vi, potrebbe risultare pi\u00f9 efficace nel prevenire la malattia nei bambini al di sotto dei 5 anni di et\u00e0. In un trial clinico effettuato in Vietnam su un campione di bambini di et\u00e0 compresa fra i 2 e i 5 anni, il vaccino ha mostrato un'effiacia superiore al 90 percento durante il primo anno, ed una protezione efficace di durata pari ad almeno 4 anni.\nCalendario vaccinale.\nIn base alla formulazione, il vaccino pu\u00f2 essere somministrato a partire dall'et\u00e0 di due o cinque anni. Vengono normalmente somministrate tre o quattro dosi una volta ogni due giorni. Le diverse autorit\u00e0 nazionali raccomandano dosi aggiuntive ogni 1-7 anni.\nIl Ty21a pu\u00f2 essere utilizzato a partire dai due anni di et\u00e0. Negli Stati Uniti \u00e8 raccomandato il richiamo ogni 5 anni. Il vaccino polisaccaridico Vi \u00e8 utilizzato a partire dai due anni di et\u00e0."}
{"id": "5908606", "revid": "661526", "url": "https://it.wikipedia.org/wiki?curid=5908606", "title": "Live from Maida Vale", "text": "Live from Maida Vale \u00e8 un EP del gruppo musicale britannico Bring Me the Horizon, pubblicato il 22 novembre 2016 dalla Columbia Records.\nDescrizione.\nRealizzato in esclusiva per il Record Store Day, contiene due dei brani suonati durante l'esibizione dei Bring Me the Horizon, ospiti di Annie Mac, ai Maida Vale Studios della BBC il 9 settembre 2015. Il brano \"Drown\" \u00e8 realizzato in un'inedita versione con violini, gi\u00e0 resa disponibile per il download digitale dal 26 dicembre 2015."}
{"id": "5908608", "revid": "1774874", "url": "https://it.wikipedia.org/wiki?curid=5908608", "title": "Us (Nick Kamen)", "text": "Us \u00e8 il secondo album del cantante britannico Nick Kamen, pubblicato dall'etichetta discografica Sire e distribuito dalla WEA nel 1988.\nDal disco vengono tratti i singoli \"Tell Me\" e \"Bring Me Your Love\"."}
{"id": "5908613", "revid": "94983343", "url": "https://it.wikipedia.org/wiki?curid=5908613", "title": "La ricetta perfetta", "text": "La ricetta perfetta \u00e8 stato un programma televisivo andato in onda su Canale 5 dal 17 aprile al 12 giugno 2016 la domenica mattina alle 10.50 con la conduzione di Cristina Chiabotto assieme ai giudici Davide Scabin, Maurizio Pisani e Margherita Contin, in collaborazione con la catena di alimentari LIDL.\nFormat.\nIl programma era composto da 21 concorrenti provenienti da varie regioni italiane, i quali preparavano delle portate per i giudici che assaggiavano e giudicavano il piatto migliore.\nSolo un concorrente vinceva il programma e di conseguenza, vinceva 100.000 \u20ac in gettoni d'oro e la commercializzazione da parte di LIDL del proprio prodotto che viene considerato identificativo della regione di appartenenza."}
{"id": "5908615", "revid": "1543377", "url": "https://it.wikipedia.org/wiki?curid=5908615", "title": "Tiro ai Giochi della XVI Olimpiade - Pistola 25 metri", "text": "La competizione della pistola 25 metri di tiro a segno ai Giochi della XVI Olimpiade si \u00e8 svolta i giorni 4 e 5 dicembre 1956 al \"Merrett Rifle Range\" a Williamstown.\nRisultato.\nLa gara consisteva in due serie da 30 colpi in posizione eretta."}
{"id": "5908625", "revid": "599013", "url": "https://it.wikipedia.org/wiki?curid=5908625", "title": "Carlo Marzorati", "text": "Carriera.\nHa esordito giovanissimo nel 1914 in Prima Categoria nel centrocampo del Como, nel dopoguerra ha disputato altre cinque stagioni con la maglia dei lariani. Disputa a Busto Arsizio con la Pro Patria la stagione 1925-26."}
{"id": "5908626", "revid": "729019", "url": "https://it.wikipedia.org/wiki?curid=5908626", "title": "Oronsay", "text": "Oronsay (in lingua gaelica scozzese: \"Orasaigh\", pronuncia IPA /\u02c8\u0254\u027e\u0259s\u032aaj/), a volte detta e pronunciata come Oransay dalla comunit\u00e0 locale, \u00e8 una piccola isola tidale situata a sud di Colonsay, nell'arcipelago delle Ebridi Interne in Scozia, e si estende per 519 ettari.\nSi innalza fino ad una altezza di 93 metri sul livello del mare presso Beinn Orasaigh (Beinn Oronsay) ed \u00e8 collegata a Colonsay da una strada rialzata tidale chiamata \"An Traigh\" (\"il filo\"), consistente di sabbia e piana di marea. Al censimento del 2001, Oronsay fu registrata con una popolazione di cinque persone, che vivono presso la fattoria vicina al Priorato di Oronsay. L'isola non ha servizi di per s\u00e9, e pertanto dipende interamente dall'accesso tidale da e per Colonsay. Le rocce e gli scogli di Eilean nan R\u00f2n (\"isola delle foche\") a sud-ovest sono una importante colonia di riproduzione della foca grigia. Per conservare la popolazione dei gracchi residenti e delle gallinelle terrestri, Oronsay e la parte meridionale di Colonsay sono divenute un'Area di Protezione Speciale nel dicembre 2007.\nVi sono due teorie per spiegare le origini del nome dall'antico norreno: una afferma che provenga da \"Isola di Otterano (Oran)\"; Otterano fu il fondatore del priorato dell'isola nel 563. L'altra teoria afferma che il nome potrebbe provenire dalla parola norrena \"\u00d6rfirisey\" che significa \"isola della marea calante\".\nStoria.\nDurante una visita a Colonsay nel XVIII secolo, Joseph Banks fu informato che \"Macdufie era un fattore o il gestore per conto di Macdonald, Signore delle Isole per le isole di Oransay e Colonsay, e per la sua cattiva gestione e tirannia fu giustiziato per ordine del principe\".\nOggi l'isola \u00e8 posseduta dalla famiglia Colburn.\nArcheologia.\nL'isola \u00e8 molto conosciuta per via del Priorato di Oronsay, un priorato agostiniano del XIV secolo, oggi in rovina, ma situato probabilmente nello stesso luogo dell'edificio originario del 563, ed \u00e8 noto anche per la Croce di Oronsay, in origine lavorata su Iona. Le dimensioni del priorato erano modeste, ma ha uno dei chiostri quadrati pi\u00f9 completi (anche se in parte \u00e8 stato restaurato) di ogni altro edificio religioso scozzese medievale. Nel tardo Medioevo nacque su Oronsay una scuola di scultura monumentale, che lasci\u00f2 diverse lastre con effigi e incisioni presso il priorato stesso, o presso altri luoghi religiosi in tutte le Ebridi, dove furono esportati. La produzione di sculture ebbe fine con la riforma scozzese.\nOronsay \u00e8 una delle molte isole delle Ebridi che hanno fornito agli archeologi informazioni inestimabili riguardo al periodo Mesolitico della Preistoria, in particolare relativamente alla dieta degli esseri umani."}
{"id": "5908629", "revid": "71433", "url": "https://it.wikipedia.org/wiki?curid=5908629", "title": "La Ricetta Perfetta", "text": ""}
{"id": "5908631", "revid": "767487", "url": "https://it.wikipedia.org/wiki?curid=5908631", "title": "Un'estate in Provenza", "text": "Un'estate in Provenza (\"Avis de mistral\") \u00e8 un film del 2014 diretto da Rose Bosch.\nTrama.\nL\u00e9a, Adrien ed il fratellino Th\u00e9o, nato sordo, vanno a passare le vacanze estive in Provenza nella fattoria del nonno Paul, che non hanno mai incontrato a causa di una rottura con la loro madre, avvenuta quando era giovanissima. Oltretutto, la nonna Irene non ha avvisato il marito, e perci\u00f2 l'arrivo dei nipoti con il TGV alla stazione di Avignone avviene in una situazione di imbarazzo e gelo affettivo. Le vacanze sono forzate perch\u00e9 il padre dei ragazzi, poco prima della partenza, ha comunicato che intende divorziare dalla loro madre, che nel frattempo, in piena crisi esistenziale, si \u00e8 trasferita a Montr\u00e9al per uno stage di specializzazione.\nAll'arrivo, la casa dei nonni appare ai ragazzi inospitale e selvaggia. Lea e Adrien si sentono isolati per la scarsa ricezione dei telefoni cellulari. L'unico simpatico \u00e8 il cane meticcio di nome Goa. Ma a poco a poco il clima affettivo si rasserena, tanto che finalmente Paul mette il wi-fi e Adrien, a sua insaputa, crea un profilo su Facebook per il nonno, grazie al quale si rifanno vivi i suoi amici di giovent\u00f9 del periodo New Age, quando si rec\u00f2 in India a Goa, per la cremazione di suo fratello che l\u00ec era morto e dove conobbe Irene, al tempo fidanzata proprio del fratello.\nI tre fratelli si inseriscono a poco a poco nella vita agreste e frequentano gli abitanti del vicino villaggio: Lea prende una cotta per l'affascinante Tiago, un giovane ambulante che vende pizze con il suo furgone, nonch\u00e9 guardiano di cavalli in Camargue e baldo partecipante alle incruente corride locali. Adrien si d\u00e0 da fare con le giovani turiste svedesi e inglesi, pur essendo fortemente attratto da Magali, la venditrice di gelati, di ben venti anni pi\u00f9 grande di lui. E Th\u00e9o prende molta confidenza con il nonno, nonostante egli non conosca la lingua dei segni francese, ma quella dei sorrisi e degli sguardi. Arrivano poi i vecchi amici hippies di Paul e Irene, grazie a Facebook, cos\u00ec i nipoti \"scoprono\" che i nonni sono stati dei giovani liberi e trasgressivi.\nI toni si fanno drammatici quando il nonno, che si scopre essere da tempo alcolizzato, ha un incidente in automobile, ma soprattutto quando Lea fugge in Camargue con Tiago, che in realt\u00e0 arrotonda i suoi guadagni di pizzaiolo spacciando droga. Il nonno Paul inforca quindi la sua vecchia moto da hippy, raggiunge la coppia su una spiaggia e, minacciando Tiago a colpi di fucile, lo induce a fuggire dalla Francia, quindi soccorre la nipote L\u00e9a, intossicata dalle anfetamine, e la riporta a casa.\nLe vacanze giungono al termine e i ragazzi si preparano al ritorno a Parigi. Prima della partenza, il nonno dice al piccolo Th\u00e9o che quella \u00e8 stata la pi\u00f9 bella estate della sua vita. Infine Paul incontra la figlia, che \u00e8 venuta a prendere i ragazzi presso la stazione di Avignon TGV, e per merito del piccolo Th\u00e9o, che prende per mano sua madre e la conduce accanto al nonno, i due riprendono a parlarsi.\nDistribuzione.\nIl film \u00e8 stato distribuito nelle sale cinematografiche francesi il 2 aprile 2014 e in quelle italiane il 13 aprile 2016."}
{"id": "5908632", "revid": "88740", "url": "https://it.wikipedia.org/wiki?curid=5908632", "title": "Terremoto di Kumamoto del 2016", "text": "Il ebbe luogo dal 14 al in Giappone tra il centro di Kumamoto e le pendici del monte Aso, il pi\u00f9 grande vulcano dell'isola di Ky\u016bsh\u016b.\nIl terremoto consist\u00e9 in due scosse principali: una di magnitudo 6,2 MMS il alle 21:26 UTC+9 alla profondit\u00e0 di , l'altra di magnituto 7 il alle 01:25 UTC+9 alla profondit\u00e0 di .\nNel mese successivo alla prima scossa se ne registrarono ulteriori nella zona.\nIl sisma caus\u00f2 complessivamente 49 morti, feriti e un disperso.\nUlteriori 16 decessi furono dovuti, come causa indiretta del sisma, ai disagi subiti a seguito delle scosse telluriche.\nIngenti danni strutturali si registrarono in tutta la prefettura, e anche numerosi inneschi di incendi.\nLe persone evacuate furono in totale .\nScossa del 14 aprile.\nL'epicentro della prima scossa di terremoto, avvenuta alle 21:26 UTC+9 del , fu N-NE dal centro di Kumamoto, il cui quartiere di Mashiki fu la zona maggiormente affetta: ivi infatti morirono 9 delle 10 vittime registrate durante tale evento.\nSi tratt\u00f2 del primo sisma di grado superiore al settimo rilevato a Ky\u016bsh\u016b dall'agenzia meteorologica giapponese.\nNelle ore successive si verificarono almeno altre 11 scosse di assestamento con una magnitudo minima di 4,5 gradi e una di magnitudo 6.\nIn totale le scosse minori, in due giorni, furono pi\u00f9 di 140.\nIl sisma fu percepito chiaramente anche nelle propaggini occidentali dell'isola di Honsh\u016b.\nEntro 24 ore dal sisma furono evacuate persone dalle zone maggiormente colpite, mentre il treno ad alta velocit\u00e0 Ky\u016bsh\u016b Shinkansen fu sospeso per un deragliamento causato dalla scossa tellurica.\nIl primo ministro Shinz\u014d Abe dispose la mobilitazione di effettivi del Jieitai, le forze di difesa nazionale, per assistere le autorit\u00e0 locali nelle operazioni di primo soccorso.\nScossa del 16 aprile.\nAlle 01:25 UTC+9 del una nuova scossa di terremoto di 7 gradi MMS colp\u00ec la zona settentrionale della prefettura di Kumamoto a causa dello scorrimento di una faglia a lieve profondit\u00e0.\nUlteriori danni si registrarono sia presso le aree gi\u00e0 colpite dalla scossa di due giorni prima, sia in quelle in precedenza risparmiate come la citt\u00e0 di Beppu, a est di Kumamoto, nella limitrofa prefettura di \u014cita, in cui si dovettero evacuare persone.\nSubito dopo fu emesso allarme tsunami (poi rientrato senza ulteriori danni) lungo le coste dei mari Ariake e Yatsushiro con onde previste da 0,2 a 1 metro.\nCirca alle 08:30 UTC+9 il monte Aso inizi\u00f2 a eruttare con emissione di ceneri e lapilli a d'altezza, ma non \u00e8 appurato se tale attivit\u00e0 vulcanica fosse o meno in relazione con il sisma.\nLa seconda scossa port\u00f2 il numero totale dei deceduti a 49 e dei feriti a .\nLa polizia ricevette oltre 300 chiamate di soccorso dalla sola Kumamoto e circa 100 dalla prefettura di \u014cita.\nMolte furono le persone rimaste intrappolate sotto le macerie e altre costrette a dormire nella propria autovettura.\nFu inoltre disposto l'arrivo di ulteriori elementi del Jieitai per i soccorsi.\nLa scossa del 16 aprile fu percepita fino a Pusan, in Corea del Sud, con un'intensit\u00e0 del terzo grado della scala Mercalli e internamente fino alla prefettura di Niigata, con magnitudo 1 della scala sismica giapponese.\nDanni.\nL'intera citt\u00e0 di Kumamoto sub\u00ec l'interruzione dell'acqua corrente.\nTutti i residenti di Nishihara furono evacuati per timore del cedimento di una diga nelle vicinanze.\nNella zona colpita furono i nuclei familiari senz'acqua, senza gas e senza energia elettrica.\nLe piogge dei giorni successivi complicarono le operazioni di soccorso e misero a rischio la stabilit\u00e0 degli edifici pericolanti, costringendo molti a evacuare le proprie abitazioni.\nL'agenzia statunitense United States Geological Survey stim\u00f2 i danni in 10 miliardi di dollari.\nGli edifici distrutti o danneggiati furono oltre , tra i quali l'antico castello di Kumamoto.\nIl santuario di Aso sub\u00ec il crollo del \"r\u014dmon\" (la torre portale di ingresso al santuario), classificato come \"importante propriet\u00e0 culturale\", e dello \"haiden\" (la sala delle preghiere).\nTra i centri pi\u00f9 colpiti il villaggio di Minamiaso, dove morirono 15 persone per il sisma e le frane che ad esso fecero seguito.\nIl sisma provoc\u00f2 danni all'intera rete stradale dell'area, tra cui il Grande ponte Aso della statale 325, crollato nel sottostante fiume Kurokawa.\nTra gli altri danni, l'ostruzione di un tunnel stradale e numerose strade danneggiate da frane.\nIn misura precauzionale furono fermati i servizi ferroviari e chiuso l'aeroporto di Kumamoto."}
{"id": "5908637", "revid": "1354930", "url": "https://it.wikipedia.org/wiki?curid=5908637", "title": "Vuelta a Castilla y Le\u00f3n 2016", "text": "La Vuelta a Castilla y Le\u00f3n 2016, trentunesima edizione della corsa, si \u00e8 svolta in tre tappe dal 15 al 17 aprile 2016, per un percorso totale di 498,3\u00a0km. La vittoria finale and\u00f2 allo spagnolo Alejandro Valverde il quale termin\u00f2 il percorso in 13h04'55\"."}
{"id": "5908638", "revid": "110157", "url": "https://it.wikipedia.org/wiki?curid=5908638", "title": "Charade and Other Top Themes", "text": "Charade and Other Top Themes \u00e8 un album discografico di Ray Anthony, pubblicato dalla casa discografica Capitol Records nell'aprile del 1964.\nIn quest'album Ray Anthony esegue una selezione dei migliori temi di colonne sonore del periodo (1963).\nSi parte da \"Charade\", tema dell'omonimo film interpretato da Cary Grant e Audrey Hepburn.\n\"The Song of Tom Jones\", tratto dal film commedia inglese \"Tom Jones\", ruolo cinematografico ricoperto da Albert Finney.\n\"Theme from The Toys in the Attic\" e il tema guida del film diretto da George Roy Hill, in Italia usc\u00ec con il titolo \"La porta dei sogni\".\n\"Theme from The Cardinal\" \u00e8 un brano firmato da Jerome Moross del film The Cardinal diretto da Otto Preminger.\n\"The Stolen Hours\" \u00e8 la canzone principale del film di produzione anglo-americano con la regia di Daniel Petrie.\n\"Jose Ol\u00e9\" \u00e8 una sigla della serie televisiva umoristica \"The Bill Dana Show\" (trasmessa negli Stati Uniti dal 1963 al 1965) con Bill Dana e Jonathan Harris.\n\"Theme from The Prize\" composizione del veterano Jerry Goldsmith \u00e8 la colonna sonora del film famosissimo anche in Italia noto come \"Intrigo a Stoccolma\" interpretato da Paul Newman e Elke Sommer.\nLa sigla \"Theme from Mr. Novak\" della serie televisiva Mr. Novak fu familiare ai telespettatori statunitensi della NBC dal 1963 al 1965.\nHenry Mancini compose la famosa \"Days of Wine and Roses\" per l'omonimo film di Blake Edwards.\n\"Lilies of the Field\" \u00e8 un altro brano di Jerry Goldsmith per il film interpretato (e grazie al quale vinse il premio Oscar) da Sidney Poitier I gigli del campo.\n\"Theme from Taras Bulba\" composta da Franz Waxman fu la colonna sonora del film del 1962 Taras il magnifico (titolo originale: Taras Bulba) diretto da John Lee Thompson ed interpretato da Yul Brynner e Tony Curtis.\nChiude l'album il brano di Ray Anthony \"Theme for Trumpet\".\nMusicisti.\nNote aggiuntive"}
{"id": "5908642", "revid": "869710", "url": "https://it.wikipedia.org/wiki?curid=5908642", "title": "Cavo timpanico", "text": ""}
{"id": "5908652", "revid": "2036644", "url": "https://it.wikipedia.org/wiki?curid=5908652", "title": "Fernando Henrique da Concei\u00e7\u00e3o", "text": "Carriera.\nMuove i primi passi calcistici nell'Atl\u00e9tico Sorocaba. Nel 2012 passa al Flamengo, dove colleziona soltanto 5 presenze e 0 reti.\nVisto le poche presenze nel Flamengo nel 2014 decide di trasferirsi al Madureira squadra di Rio de Janeiro. In tutto nel Campionato Carioca gioca 6 partite e segna un solo gol.\nDopo aver militato solo in Brasile decide di trasferirsi in Portogallo all'Estoril Praia. Qui a fine anno in tutto colleziona 22 presenze ed un gol.\nIl 26 giugno 2015 viene mandato in prestito nella Chinese Super League al Chongqing Lifan fino alla fine dell'anno collezionando 14 presenze e 3 goal.\nTornato inizialmente in Portogallo, l'8 gennaio 2016 si trasferisce, questa volta a titolo definitivo, al Chongqing Lifan, rimanendoci per 3 anni e mezzo, collezionando 84 presenze e 22 goal.\nIl 16 luglio 2019 si trasferisce al Guangzhou Evergrande e viene girato subito in prestito all'Hebei China Fortune, in quanto non tesserabile a causa dei posti riservati agli stranieri gi\u00e0 occupati.\nSempre nello stesso anno ottiene la cittadinanza cinese, diventando convocabile per la nazionale di calcio a partire da luglio 2020, al compimento dei 5 anni di residenza in Cina."}
{"id": "5908653", "revid": "729019", "url": "https://it.wikipedia.org/wiki?curid=5908653", "title": "The Blade (wrestler)", "text": "Carriera.\nTotal Nonstop Action (2015\u20132018).\nIl 15 febbraio 2015 Jesse Guilmette ha fatto la sua prima apparizione nella Total Nonstop Action (TNA), partecipando al \"pay-per-view\" X-Travaganza, dove ha perso un Triple Threat match contro Kenny King e Jay Rios. Il 7 gennaio 2016 ha fatto ritorno in TNA, venendo sconfitto da Drew Galloway in pochi minuti e il mese successivo \u00e8 stato ufficializzato il suo ingaggio da parte della federazione. Nella puntata del 7 giugno ha cambiato ring-name in Braxton Sutter e ha sconfitto facilmente Bill Callous.\nVita privata.\nIl 21 settembre 2016 si \u00e8 sposato con la collega Laura Dennis, meglio conosciuta come Allie."}
{"id": "5908656", "revid": "486946", "url": "https://it.wikipedia.org/wiki?curid=5908656", "title": "Jesse Guilmette", "text": ""}
{"id": "5908660", "revid": "1494169", "url": "https://it.wikipedia.org/wiki?curid=5908660", "title": "Io sto qui", "text": ""}
{"id": "5908661", "revid": "71433", "url": "https://it.wikipedia.org/wiki?curid=5908661", "title": "The Beautiful Lie", "text": ""}
{"id": "5908677", "revid": "1347902", "url": "https://it.wikipedia.org/wiki?curid=5908677", "title": "Eroe della Repubblica di Cuba", "text": "il titolo di Eroe della Repubblica di Cuba \u00e8 un'onorificenza concessa dalla Repubblica di Cuba istituita nel 1978.\nStoria.\nL'onorificenza \u00e8 stata istituita nel 1978 per premiare gli atti eroici in favore della societ\u00e0 e della nazione cubana, \u00e8 stata ricevuta da pochi individui, come Arnaldo Tamayo M\u00e9ndez, Juan Almeida Bosque, Leonid Il'i\u010d Bre\u017enev e i cinque cubani arrestati a Miami."}
{"id": "5908679", "revid": "122353969", "url": "https://it.wikipedia.org/wiki?curid=5908679", "title": "Barcelona Open Banc Sabadell 2016 - Singolare", "text": "Kei Nishikori \u00e8 il detentore del titolo da due anni, ma \u00e8 stato sconfitto in finale da Rafael Nadal con il punteggio di 6-4, 7-5.\nTeste di serie.\nTutte le teste di serie ricevono un bye per il secondo turno."}
{"id": "5908681", "revid": "278015", "url": "https://it.wikipedia.org/wiki?curid=5908681", "title": "Palazzo della Cassa di Risparmio di Firenze (Prato)", "text": ""}
{"id": "5908686", "revid": "57342", "url": "https://it.wikipedia.org/wiki?curid=5908686", "title": "Alberto Verdi", "text": "Biografia.\nCondusse la sua vita politica come membro del PNF.\nVenne eletto la prima volta alla Camera dei deputati del Regno d'Italia con la XXVII legislatura, nel 1924, e fu rieletto sino alla XXX legislatura, alla Camera dei Fasci e delle Corporazioni.\nVenne nominato podest\u00e0 di Ferrara quando Renzo Ravenna, per evitare di essere esautorato dall'applicazione delle Leggi razziali fasciste che sarebbero state da l\u00ec a poco emanate, nel settembre del 1938, si dimise dalla carica. Durante la sua amministrazione ricopr\u00ec le cariche istituzionali entrate nella tradizione locale, ad esempio fu presidente dell'Opera del Duomo.\nA sua volta venne costretto alle dimissioni da podest\u00e0 della citt\u00e0 per alcuni mesi, dall'agosto 1943, su richiesta drl prefetto Giovanni Dolfin. In seguito, col trasferimento del rappresentante del Governo, riassunse la carica, dalla fine dello stesso anno sino al 1945.\nMor\u00ec nel 1962"}
{"id": "5908690", "revid": "767487", "url": "https://it.wikipedia.org/wiki?curid=5908690", "title": "Simocetus rayi", "text": "Il simoceto (Simocetus rayi) \u00e8 un cetaceo estinto, appartenente agli odontoceti. Visse nell'Oligocene inferiore (circa 32 milioni di anni fa) e i suoi resti fossili sono stati ritrovati in Nordamerica (Oregon). \u00c8 uno dei pi\u00f9 antichi odontoceti noti.\nDescrizione.\nQuesto animale \u00e8 noto grazie a un singolo cranio, sufficiente tuttavia a ipotizzarne l'aspetto. \"Simocetus\" doveva essere un piccolo cetaceo simile a un delfino, dotato di un cranio corto; il rostro era particolarmente breve e dotato di un'estremit\u00e0 rivolta verso il basso e priva di denti. I denti nella parte posteriore della bocca erano deboli e, quando la bocca era chiusa, andavano a occupare spazi tra un dente e l'altro. Era inoltre presente il primo incisivo superiore, bench\u00e9 vestigiale. \"Simocetus\" possedeva un parietale molto esposto sul vertice cranico, un processo ascendente della mascella piuttosto stretto, narici esterne in posizione anteriore e denti ancora diversificati.\nClassificazione.\n\"Simocetus rayi\" \u00e8 noto grazie a un singolo cranio, trovato in depositi di origine marina nella formazione Alsea sulle rive del fiume Yaquina (Oregon) nel 1977 da un cercatore di fossili della regione, Douglas Emlong. Fu il paleontologo Ewan Fordyce a descriverlo formalmente, nel 2002. Filogeneticamente, \"Simocetus\" \u00e8 considerato uno degli odontoceti pi\u00f9 basali, appena pi\u00f9 derivato rispetto agli agorofiidi (Geisler et al., 2011, 2014). \nPaleobiologia.\nLa sua morfologia cranica unica e la dentatura delicata suggeriscono che \"Simocetus\" potrebbe essere stato un animale che si nutriva nei pressi del fondale, cibandosi di invertebrati bentonici dal corpo molle (Fordyce, 2002). Caratteristiche del basicranio e del muso suggeriscono inoltre che \"Simocetus\" fosse dotato di abilit\u00e0 di ecolocazione simili a quelle degli odierni delfini."}
{"id": "5908691", "revid": "22356", "url": "https://it.wikipedia.org/wiki?curid=5908691", "title": "Simocetus", "text": ""}
{"id": "5908692", "revid": "977364", "url": "https://it.wikipedia.org/wiki?curid=5908692", "title": "Germania (compagnia aerea)", "text": "Germania (nome completo: Germania Fluggesellschaft mbH) era una compagnia aerea tedesca fondata nell'aprile 1978 come Special Air Transport e basata a Berlino che effettua voli di linea e charter.\nNella notte tra il 4 e il 5 Febbraio 2019 la compagnia ha rilasciato un comunicato sul sito ufficiale dichiarando lo stato di insolvenza.\nFlotta.\nA febbraio 2019 la flotta di Germania era cos\u00ec composta:"}
{"id": "5908693", "revid": "899609", "url": "https://it.wikipedia.org/wiki?curid=5908693", "title": "SprintAir", "text": "La SprintAir S.A. \u00e8 una compagnia aerea regionale con base a Varsavia, Polonia. La principale base operativa \u00e8 l'Aeroporto di Varsavia ma utilizza anche altre tre basi tecniche ed operative: a Colonia, Liegi e Bergamo.\nStoria.\nLa compagnia venne costituita inizialmente nel 2003 e denominata \"Air Polonia Cargo Sp. z o.o.\". La stessa inizi\u00f2 voli merci e postali nell'aprile del 2004, utilizzando tre aerei Let L 410 UVP-E. Pi\u00f9 tardi, nello stesso anno, la compagnia venne rinominata \"Sky Express Sp. z o.o.\" ed acquist\u00f2 i primi aeromobili turboelica Saab 340A (registrati SP-KPF e SP-KPE, furono i primi aerei di quel tipo nei registri aeronautici polacchi). Tra l'aprile 2006 e l'aprile 2007 iniziarono i voli domestici programmati per passeggeri con il marchio Direct Fly. Dopo la sospensione dei voli passeggeri regolari, la compagnia ha continuato le operazioni di trasporto merci ampliando anche la flotta turboelica, composta attualmente da 12 Saab 340 e 6 ATR 72, acquistati gradualmente dalla compagnia a partire dal 2014. Nel gennaio 2008, venne fondato il \"Gruppo SprintAir\" e la compagnia aerea ha cambiato nome nell'attuale \"SprintAir\".\nNell'estate del 2011, SprintAir ha operato voli charter da diversi aeroporti polacchi verso svariate destinazioni turistiche (principalmente nel bacino del Mediterraneo) utilizzando un Airbus A320 preso in leasing. L'attivit\u00e0 \u00e8 stata sospesa a fine estate 2011 e non \u00e8 mai stata ripresa.\nSprintAir \u00e8 oggigiorno principalmente una compagnia aerea cargo che svolge sia voli programmati sia voli ad hoc in tutta Europa. L'attivit\u00e0 comprende anche voli charter passeggeri.\nFlotta.\nAl dicembre 2017, la flotta di SprintAir comprende i seguenti aeromobili:"}
{"id": "5908702", "revid": "287204", "url": "https://it.wikipedia.org/wiki?curid=5908702", "title": "Lola Airaghi", "text": "Biografia.\nSi \u00e8 formata alla Scuola del Fumetto di Milano. Nello stesso periodo ha pubblicato fumetti su \"il Corrierino\", ad esempio una storia sul personaggio di Fantozzi nel 1993. Nel 1997 ha iniziato a lavorare per la Sergio Bonelli Editore.\nPer la Sergio Bonelli Editore ha disegnato tre numeri della serie regolare e uno speciale di \"Legs Weaver\". Successivamente ha realizzato sette numeri per la serie \"Brendon\", ideata da Claudio Chiaverotti. Nel 2011 ha disegnato una storia pubblicata su Dylan Dog Color Fest su scenaggiatura di Paola Barbato, con la quale nel 2012 ha anche collaborato al fumetto online \"DAVVERO\". Dal 2015 collabora nuovamente con Chiaverotti, essendo tra i disegnatori della serie \"Morgan Lost\", di cui ha realizzato il numero 9, uscito nel giugno 2016. Ha creato l'illustrazione per la copertina alternativa del secondo numero della miniserie \"Ut\", pubblicata a maggio 2016.\nHa inoltre collaborato con Fabio Celoni per la serie SmartComiX e al volume della Edizioni BD \"Viva Valentina\", presentato al Salone del libro di Torino nel 2016.\nNel 2017 ha realizzato la copertina dello speciale di Brendon dal titolo \"Ritorno al Regno del Nonmai\".\nSempre nel 2017, ha realizzato, per il Maxi Zagor n.31, su sceneggiatura di Moreno Burattini, le tavole della storia intitolata \"Brezza di luna\". Detiene, per questo, il primato di essere stata la prima donna a disegnare una storia di Zagor.\nNel 2018 ha realizzato le copertine dello Speciale Brendon n.15 \"Il buio oltre le stelle\" e n.16 \"Nel tempo e nello spazio\". \u00c8 dello stesso anno il disegno per la Locandina della rappresentazione teatrale \"Incontro con Dante in Villa Reale\" in quel di Monza.\nNel 2019 ha realizzato per Rustbladerecords la copertina del disco della colonna sonora di Nino Rota per il film \"Roma\" di Federico Fellini.\nNello stesso anno ha vinto il Premio Per Locandina dell'associazione \"Fumetto e Arte\" - 3\u00aa edizione. Tra il 2019 e il 2021 ha inoltre disegnato otto copertine per la collana \"viaggio nell'incubo\" che la Gazzetta dello sport ha dedicato a Dylan Dog. Per la precisione ha realizzato le copertine dei numeri 9, 19, 29, 39, 49, 59, 69 e 79. Ha poi realizzato sempre per Brendon la copertina dello Speciale n. 17 \"Le ultime lacrime delle fate\".\nNel 2020, su sceneggiatura di Moreno Burattini, ha disegnato la storia \"Fiore della notte\" per il volume \"Zagor Darkwood Novels\" n.6."}
{"id": "5908704", "revid": "111665182", "url": "https://it.wikipedia.org/wiki?curid=5908704", "title": "Gattera", "text": "La Gattera (modernamente anche \"Maiocca\") \u00e8 una frazione della citt\u00e0 lombarda di Codogno posta a nord dell'abitato.\nStoria.\nLa localit\u00e0 \u00e8 un piccolo borgo agricolo di antica origine. Nel 1751 venne registrata avente 119 abitanti.\nIn et\u00e0 napoleonica (1809-16) Gattera fu frazione di Codogno. Recuper\u00f2 l'autonomia con la costituzione del Regno Lombardo-Veneto.\nAll'Unit\u00e0 d'Italia nel 1861, il comune contava 728 abitanti, e nel nome gli venne aggiunto il riferimento alla cascina Maiocca. Nel 1869 Gattera venne aggregata a Codogno."}
{"id": "5908708", "revid": "729019", "url": "https://it.wikipedia.org/wiki?curid=5908708", "title": "Barcelona Open Banc Sabadell 2016 - Doppio", "text": "Marin Draganja e Henri Kontinen erano i detentori del titolo, ma Draganja ha deciso di non prendere parte alla competizione. Kontinen ha fatto coppia con John Peers, ma i due sono stati sconfitti al primo turno da Jamie Murray e Bruno Soares.\nIn finale Bob Bryan e Mike Bryan hanno sconfitto Pablo Cuevas e Marcel Granollers con il punteggio di 7-5, 7-5."}
{"id": "5908714", "revid": "729019", "url": "https://it.wikipedia.org/wiki?curid=5908714", "title": "Stazione di Gerona", "text": "La stazione di Gerona (in \"estaci\u00f3 de Girona\", in \"estaci\u00f3n de Gerona\") \u00e8 la principale stazione ferroviaria di Gerona in Catalogna, Spagna."}
{"id": "5908718", "revid": "729019", "url": "https://it.wikipedia.org/wiki?curid=5908718", "title": "Stazione di Figueres-Vilafant", "text": "La stazione di Figueres-Vilafant (in spagnolo \"Estaci\u00f3n de Figueras-Vilafant\") \u00e8 una stazione ferroviaria situata tra Figueres e Vilafant, in Spagna."}
{"id": "5908719", "revid": "729019", "url": "https://it.wikipedia.org/wiki?curid=5908719", "title": "Stazione di Castell\u00f3n de la Plana", "text": "La stazione di Castell\u00f3n de la Plana (in spagnolo \"Estaci\u00f3n de Castell\u00f3n de la Plana\") \u00e8 la principale stazione ferroviaria di Castell\u00f3n de la Plana, Spagna."}
{"id": "5908721", "revid": "80184141", "url": "https://it.wikipedia.org/wiki?curid=5908721", "title": "Bufera di neve", "text": ""}
{"id": "5908722", "revid": "729019", "url": "https://it.wikipedia.org/wiki?curid=5908722", "title": "Operazione Inherent Resolve", "text": "L'operazione Inherent Resolve \u00e8 un'operazione militare americana durante l'intervento militare contro lo Stato Islamico dell'Iraq e della Siria, entrata in atto il 15 giugno 2014 a seguito di una richiesta formale di assistenza da parte del legittimo governo iracheno."}
{"id": "5908723", "revid": "729019", "url": "https://it.wikipedia.org/wiki?curid=5908723", "title": "Stazione di Tarragona", "text": "La stazione di Tarragona (in catalano \"Estaci\u00f3 de Tarragona\", in spagnolo \"Estaci\u00f3n de Tarragona\") \u00e8 la principale stazione ferroviaria di Tarragona in Catalogna, Spagna."}
{"id": "5908732", "revid": "125891869", "url": "https://it.wikipedia.org/wiki?curid=5908732", "title": "La battaglia dei dannati", "text": "La battaglia dei dannati (\"Battle of the Damned\") \u00e8 un film statunitense del 2013 diretto da Christopher Hatton.\nTrama.\nUn gruppo di soldati viene ingaggiato da un uomo che vuole salvare la figlia, rimasta intrappolata in una citt\u00e0 devastata da un'epidemia. Il maggiore Gatling \u00e8 l'unico a sopravvivere e, per poter salvare la ragazza, dovr\u00e0 combattere una \"battaglia dei dannati\" contro degli zombie."}
{"id": "5908740", "revid": "1543377", "url": "https://it.wikipedia.org/wiki?curid=5908740", "title": "Tennistavolo ai Giochi della XXX Olimpiade - Singolo maschile", "text": "Il torneo del singolo maschile di tennistavolo si \u00e8 svolto dal 28 luglio al 2 agosto all'ExCeL Exhibition Centre.\nHanno partecipato 69 atleti provenienti da 45 nazioni in un torneo ad eliminazione diretta; i primi 16 atleti del \"ranking\" sono entrati al terzo turno; quelli dalla 17\u00aa alla 32\u00aa posizioni sono entrati al secondo turno; gli atleti dalla 33\u00aa alla 51\u00aa posizione hanno gareggiato a partire dal primo turno; infine i restanti atleti sono partiti dal turno preliminare. La vittoria \u00e8 andata al cinese Zhang Jike.\nTeste di serie.\nLe teste di serie sono nominate sulla base del \"ranking\" dell'ITTF. I primi sedici sono qualificati direttamente al terzo turno:"}
{"id": "5908743", "revid": "2111144", "url": "https://it.wikipedia.org/wiki?curid=5908743", "title": "Cresta iliaca", "text": "La cresta iliaca \u00e8 il margine superiore dell'ala dell'ilio e quello latero-superiore della grande pelvi. \nStruttura.\nSi tratta di una componente ossea spessa e robusta, con una lieve curvatura a S. Il margine superiore presenta un labbro interno, una linea intermedia e un labbro esterno. Il limite anteriore della cresta iliaca \u00e8 rappresentato dalla spina iliaca antero-superiore che pu\u00f2 essere palpata attraverso la cute, mentre il limite posteriore \u00e8 dato da un rilievo chiamato spina iliaca postero-superiore.\nFunzione.\nSulla cresta iliaca si inseriscono i vari muscoli larghi dell'addome. "}
{"id": "5908744", "revid": "729019", "url": "https://it.wikipedia.org/wiki?curid=5908744", "title": "John Pennel", "text": "Biografia.\nJohn Pennel fu uno dei migliori astisti al mondo degli anni sessanta. Fu un pioniere nell'uso dell'asta in fibra di vetro, con la quale stabil\u00ec il record del mondo nell'agosto del 1963, con la misura di 5,13 m, per migliorarlo pochi giorni dopo portandolo a 5,20 m. Per questa impresa fu insignito dall'AAU del prestigioso Premio James E. Sullivan. Era annunciato tra i favoriti alle Olimpiadi del 1964, ma le conseguenze di un'ernia del disco di cui aveva iniziato a soffrire qualche settimana prima dei Giochi gli impedirono di andare oltre l'undicesimo posto.\nNel 1965 vinse il titolo nazionale AAU e fu primo alle Universiadi. L'anno seguente si riprese il record del mondo, che nel frattempo era stato superato dai connazionali Fred Hansen e Bob Seagren, portandolo a 5,34 m. Alle Olimpiadi del 1968 manc\u00f2 nuovamente la conquista di una medaglia olimpica, classificandosi quinto: in una finale di altissimo livello, a finire sul podio furono Seagren e i tedeschi Claus Schiprowski e Wolfgang Nordwig, tutti e tre con la misura di 5,40, un centimetro sotto il fresco record del mondo di Seagren. In realt\u00e0 anche Pennel era riuscito superare la stessa quota, ma il salto, che gli avrebbe fruttato il bronzo, fu dichiarato nullo perch\u00e9 la sua asta era passata sotto l'asticella, cosa proibita dal regolamento dell'epoca.\nNel 1969 Pennel miglior\u00f2 ancora una volta il record del mondo portandolo a 5,44 m. L'anno seguente si ritir\u00f2 dall'attivit\u00e0 agonistica.\nMor\u00ec per un tumore nel 1993. Nel 2004 il suo nome \u00e8 stato inserito nella National Track &amp; Field Hall of Fame."}
{"id": "5908745", "revid": "124123", "url": "https://it.wikipedia.org/wiki?curid=5908745", "title": "Paolo Minucci", "text": "Biografia.\nAppartenente alla famiglia Minucci, della nobilt\u00e0 di Volterra, ma gi\u00e0 il nonno ed il padre si erano trasferiti a Firenze, dove avevano ottenuto la cittadinanza, che permetteva l'accesso alle cariche pubbliche.\nSi laure\u00f2 \"in utroque iure\" presso l'Universit\u00e0 di Pisa e poi torn\u00f2 a Firenze, dove prese a frequentare la cosiddetta Accademia dei Percossi, nata attorno alla figura di Salvator Rosa. Strinse amicizia con il poeta e con altri, in particolare Lorenzo Lippi, con il quale collabor\u00f2 alla stesura del \"Malmantile racquistato\". Presesumibilmente grazie all'influenza di Giovanni Minucci, inizi\u00f2 la propria carriera come segretario presso Mattias de' Medici, governatore di Siena, che tuttavia risiedeva a Firenze. Il principe de Medici, in quanto potenziale candidato per la successione al trono del Regno di Polonia, affid\u00f2 a Minucci alcuni incarichi diplomatici: nel 1657 accolse dalla Polonia Tito Livio Burattini e l'anno successivo and\u00f2 in Polonia. Quando fu chiaro che Mattias de' Medici non sarebbe diventato Re di Polonia, Minucci ritorn\u00f2 agli incarichi di Cancelleria che conserv\u00f2 anche dopo la morte di Mattias, passando al servizio di Ferdinando II de' Medici, Granduca di Toscana, continuando ad affiancare all'attivit\u00e0 amministrativa quella di consigliere politico e di erudito, in particolare nei campi della storia e della letteratura e degli esperimenti scientifici."}
{"id": "5908747", "revid": "635893", "url": "https://it.wikipedia.org/wiki?curid=5908747", "title": "Tennis tavolo ai Giochi della XXX Olimpiade - Singolo maschile", "text": ""}
{"id": "5908748", "revid": "635893", "url": "https://it.wikipedia.org/wiki?curid=5908748", "title": "Tennis tavolo ai Giochi della XXX Olimpiade - Singolare maschile", "text": ""}
{"id": "5908752", "revid": "1543377", "url": "https://it.wikipedia.org/wiki?curid=5908752", "title": "Johnny Rapid", "text": "Ha partecipato a diverse pellicole pornografiche di genere gay per \"Men.com\", oltre che a due documentari sul tema, \"I'm a Porn Star\" e \"Outspoken\", entrambi del 2013.\nBiografia.\nHa esordito nell'industria del cinema pornografico rispondendo a un annuncio su internet, andando a coprire il ruolo di twink passivo.\n\u00c8 sposato con Angie Lynn Blankenship dal 2010, dalla quale ha avuto un figlio. Nel dicembre 2014 \u00e8 stato arrestato con l'accusa di aver picchiato la compagna che aveva rifiutato di organizzare un rapporto a tre con un'altra ragazza, avendo saputo che era minorenne.\n\u00c8 stato vincitore nel 2014 del \"Cybersocket Web Awards\" come migliore attore porno.\nNel 2015 sostenuto dalla casa di produzione \"Men.com\" ha proposto a Justin Bieber di recitare in un film pornografico omosessuale con lui, offrendo pubblicamente la somma di 2 milioni di dollari.\nNel 2017 \u00e8 stato uno degli attori pi\u00f9 ricercati sul portale Pornhub nella categoria dedicata alla pornografia gay."}
{"id": "5908755", "revid": "984922", "url": "https://it.wikipedia.org/wiki?curid=5908755", "title": "Camille Beeckman", "text": "Professionista dal 1935 al 1943 particolarmente adatto alle dure corse in linea del nord europa al suo attivo conta piazzamenti di primo livello nelle classiche monumento.\nFu terzo al Giro delle Fiandre del 1943, ed identico risultato lo ottenne nella Freccia Vallone 1948."}
{"id": "5908760", "revid": "62748", "url": "https://it.wikipedia.org/wiki?curid=5908760", "title": "Nuove fondazioni del XVII secolo in Sicilia", "text": "Nel XVII nacquero diverse molti nuovi centri urbani per ripopolare aree di latifondo nella Sicilia interna.\nFurono realizzate da nobili latifondisti a seguito dell'ottenimento della \"licentia populandi\" che il governo concedeva al fine di mettere a coltura quanta pi\u00f9 possibile terra per sopperire al grande incremento demografico che fin dal XVI secolo si era manifestato nelle citt\u00e0 principali dell'isola.\nSchema urbanistico.\nCome schema urbanistico fu quasi sempre utilizzato lo schema a scacchiera o comunque prevalentemente ortogonale.\nAll'interno dell'organizzazione dello spazio urbano aveva sempre un grande rilievo il palazzo feudale in relazione alla chiesa principale con un percorso che rappresentava l'asse urbanistico principale.\nPer esempio a Palma di Montechiaro fondata dai Tomasi di Lampedusa, il palazzo ducale, al centro della struttura urbanistica ortogonale risulta collegato alla Chiesa madre posta su un'altura da un percorso che si conclude con un'ampia scalinata."}
{"id": "5908764", "revid": "120080791", "url": "https://it.wikipedia.org/wiki?curid=5908764", "title": "Zar e carpentiere", "text": "Zar und Zimmermann (in italiano: \"Zar e carpentiere\") \u00e8 un'opera buffa di Albert Lortzing su libretto proprio, tratta dalla commedia teatrale \"Der Burgmeister von Saardam oder die beiden Peter\" di Georg Christian R\u00f6mer, basata a sua volta sulla pi\u00e8ce francese \"Le Bourgmastre de Saardam ou Les Deux Pierre\" di M\u00e9lesville.\nStoria.\nComposizione.\nLa storia dello zar Pietro il Grande che lavora in incognito come carpentiere in un villaggio olandese per imparare l'arte di costruire navi costituiva un soggetto molto popolare all'inizio del XIX secolo: Lortzing stesso conosceva da tempo la commedia di R\u00f6mer poich\u00e9 in giovent\u00f9 l'aveva interpretata come attore nella parte dell'ambasciatore francese. L'episodio era poi gi\u00e0 stato messo in musica da diversi musicisti, tra i quali Andr\u00e8 Gr\u00e9try (\"Pierre le Grand\", 1790), Joseph Weigl (\"Die Jugend Peter des Gro\u00dfen\", 1814) e Gaetano Donizetti (\"Il borgomastro di Saardam\", 1827): quest'ultima opera fu messa in scena (in tedesco) anche a Berlino nel 1837, mentre Lortzing stava componendo il suo lavoro.\nPrime esecuzioni e fortuna.\n\"Zar e carpentiere\" fu rappresentata la prima volta allo Stadttheater di Lipsia il 22 dicembre 1837: nel cast figuravano lo stesso Lortzing nella parte di Peter Iwanow e sua madre nella parte della vedova Bowe. L'opera non riscosse dapprincipio un successo convinto; quando per\u00f2 Lortzing la riprese a Berlino qualche anno dopo (Hoftheater, 4 gennaio 1839) l'accoglienza fu entusiastica: da allora si diffuse rapidamente nelle altre citt\u00e0 tedesche e europee (Stoccolma, Oslo, Praga, Vienna, Budapest, Anversa e Londra), diventando in breve una delle opere comiche in lingua tedesca pi\u00f9 conosciute dell'epoca. Anche nel XX e nel XXI secolo continua ad essere rappresentata con una certa regolarit\u00e0 nei paesi germanici.\nTrama.\nL'opera \u00e8 ambientata nel piccolo borgo olandese di Saardam (oggi Zaandam), dove lo zar Pietro I di Russia, durante la Grande Ambasceria del 1697-1698, lavor\u00f2 in incognito come carpentiere in un cantiere per apprendere la tecnica della costruzione delle navi.\nAtto I. Nel cantiere navale della vedova Bowe lavorano due giovani russi: Peter Iwanow, l\u00ec fuggito dopo aver disertato l'esercito dello zar, e Peter Michaelow, che \u00e8 in realt\u00e0 lo zar in incognito. I due diventano ben presto amici: Iwanow \u00e8 innamorato di Marie, nipote del borgomastro, e si scatena in una scenata di gelosia quando apprende che un elegante e misterioso francese ha iniziato a corteggiarla. Michaelow invece ha ben altri problemi: l'ambasciatore russo Lefort infatti gli comunica riservatamente che i suoi nemici, approfittando della sua assenza da Mosca, stanno organizzando una rivolta. Lo zar decide perci\u00f2 di partire immediatamente, ma viene bloccato dall'arrivo del borgomastro van Bett, che col suo buffo latinorum e con metodi stravaganti compie un'indagine tra tutti i carpentieri poich\u00e9 gli sono giunte comunicazioni che tra essi si celerebbe un personaggio russo da tenere d'occhio. Se da una parte lo zar teme di essere riconosciuto, dall'altra Iwanow trema al pensiero che il ricercato sia lui, e che lo si voglia punire per la sua diserzione. Alla fine dell'indagine van Bett punta la sua attenzione sul Peter \"sbagliato\" (ossia Iwanow) e procede a fargli un buffo interrogatorio. Le risposte ambigue di quest'ultimo convincono per\u00f2 van Bett che dietro i panni del carpentiere si cela un personaggio assai importante; lo presenta perci\u00f2 trionfante a Lord Syndham, ambasciatore inglese sopraggiunto nella cittadina proprio allo scopo di stringere accordi con lo zar di Russia. Nel frattempo riappare il misterioso uomo francese, e di conseguenza si riaccende la gelosia di Iwanow. Egli \u00e8 in realt\u00e0 il marchese di Chateauneuf, ambasciatore francese, che individua subito il Peter \"giusto\": i due si accordano per una trattativa da svolgersi in segreto durante la festa di nozze del figlio della vedova Bowe.\nAtto II. Durante la festa per il matrimonio del figlio della vedova Bowe, dopo l'ennesima scenata di gelosia di Iwanow (scatenata questa volta da una romantica canzone cantata dal Marchese alla bella Marie), l'ambasciatore francese e quello inglese cercano di stringere accordi con i rispettivi Peter. Un divertente sestetto vede da una parte della sala il vero zar che sottoscrive un importante trattato con l'ambasciatore francese sotto la supervisione di Lefort, mentre dall'altra parte l'ambasciatore inglese cerca di intavolare una trattativa col falso zar Peter Iwanow sotto il compiaciuto patrocinio di van Bett, il quale tra l'altro, conoscendo la tresca amorosa tra quest'ultimo e la nipote Marie, inizia a sognare per lei un trono da zarina. Di nuovo arrivano notizie allarmanti dalla Russia e il vero zar vorrebbe partire immediatamente, ma \u00e8 di nuovo bloccato da van Bett a cui \u00e8 giunto ordine di imprigionare tutti gli stranieri che non forniscono le loro esatte generalit\u00e0. Il borgomastro inizia perci\u00f2 di nuovo a fare indagini e, tra lo stupore generale, scopre che in quella modesta locanda sono presenti ben tre ambasciatori di altrettante potenze europee, e per giunta vi sono anche due persone (Iwanow e Michaelow) che dicono addirittura di essere lo zar di Russia. Nella pi\u00f9 totale confusione, van Bett decide di arrestarli tutti, tra le inutili proteste del vero zar.\nAtto III. Il borgomastro van Bett \u00e8 sempre pi\u00f9 convinto che Peter Iwanow sia il vero zar, decide perci\u00f2 di comporre una cantata di lode in onore dell'importante ospite, che fa provare al coro della chiesa di Saardam. Nel frattempo il vero zar (dopo aver cantato un malinconico Lied dove rievoca i bei ricordi della sua infanzia) capisce che l'unico modo di partire \u00e8 rimanere in incognito. Decide perci\u00f2 di assecondare l'equivoco secondo cui lo zar \u00e8 Iwanow e chiede a Marie di trattare il suo fidanzato come se fosse davvero l'imperatore russo. Tale circostanza d\u00e0 origine ad un nuovo duetto degli equivoci tra i due innamorati. Iwanow per\u00f2 \u00e8 entrato in possesso di un salvacondotto, procuratogli dall'ambasciatore inglese per poter fuggire in tutta tranquillit\u00e0; pensa perci\u00f2 di condividerlo con l'amico Michaelow e di darsela a gambe assieme a lui. Lo zar si impossessa del salvacondotto e in segno di ringraziamento d\u00e0 a Iwanow una lettera, chiedendogli di aspettare un'ora prima di aprirla. I cittadini di Saardam hanno preparato una grande festa in onore del falso zar, con danze e canti. Proprio mentre van Bett e il coro iniziano ad eseguire la cantata in onore dello zar, arriva la notizia che Peter Michaelow sta fuggendo. Si odono colpi di cannone dal porto. Nella confusione Iwanow legge a tutti la lettera che gli ha consegnato l'altro Peter. Da essa si apprende finalmente che il vero zar \u00e8 Michaelow, che perdona Iwanow e ordina che vengano celebrate le nozze tra lui e Marie. In quel momento appare lo zar Pietro il Grande in abiti regali e in procinto di partire, che tra il giubilo generale saluta il popolo di Saardam ringraziandolo per l'ospitalit\u00e0.\nStruttura.\n\"Zar e carpentiere\" \u00e8 dal punto di vista formale un Singspiel, con dialoghi recitati che si alternano ai numeri musicali.\nSchema dell'opera.\nAtto I\nAtto II\nAtto III"}
{"id": "5908765", "revid": "481666", "url": "https://it.wikipedia.org/wiki?curid=5908765", "title": "Jane Wolff", "text": ""}
{"id": "5908766", "revid": "80184844", "url": "https://it.wikipedia.org/wiki?curid=5908766", "title": "Puccio Lamoni", "text": ""}
{"id": "5908776", "revid": "858648", "url": "https://it.wikipedia.org/wiki?curid=5908776", "title": "E dopo le uccido", "text": ""}
{"id": "5908783", "revid": "858648", "url": "https://it.wikipedia.org/wiki?curid=5908783", "title": "Viaggio senza fine", "text": ""}
{"id": "5908786", "revid": "438678", "url": "https://it.wikipedia.org/wiki?curid=5908786", "title": "RDF Schema", "text": "RDF Schema (\"Resource Description Framework Schema\", talvolta abbreviato in RDFS, RDF(S), RDF-S, o RDF/S) \u00e8 un insieme di classi e propriet\u00e0 RDF costituente un'estensione del vocabolario base di RDF.\nLa prima versione venne pubblicata dal World Wide Web Consortium (W3C) nell'aprile del 1998, e la raccomandazione W3C definitiva fu pubblicata nel febbraio 2004. Diverse componenti RDFS sono incluse nel linguaggio pi\u00f9 espressivo OWL.\nRDFS aggiunge a RDF la possibilit\u00e0 esprimere alcune propriet\u00e0 ontologiche intensionali di base. Ad esempio, permette di dichiarare che ogni oggetto che \u00e8 istanza di una certa classe \u00e8 istanza anche di una classe di livello superiore. Oppure, permette di dichiarare che solo gli elementi che sono istanze di una certa classe possono avere una certa propriet\u00e0.\nCostrutti principali.\nI costrutti RDFS principali sono le classi e propriet\u00e0. Esistono poi altri costrutti, definiti come \"utility property\", che sono particolari istanze di rdf:Property.\nClassi.\nUn esempio tipico di rdfs:Class \u00e8 codice_1, nel vocabolario FOAF. Un'istanza di codice_1 \u00e8 una risorsa che \u00e8 collegata alla classe codice_1 tramite la propriet\u00e0 codice_4, che indica il tipo (o, appunto, la classe) di un particolare elemento. Ad esempio, la frase in linguaggio naturale \"Mario \u00e8 una persona\" viene formalizzata nel modo seguente:\nex:Mario rdf:type foaf:Person\nLa definizione di rdfs:Class \u00e8 ricorsiva: rdfs:Class \u00e8 una classe di classi, quindi \u00e8 istanza di se stessa:\nrdfs:Class rdf:type rdfs:Class\nLe altre classi descritte nelle specifiche RDF(S) sono:\nPropriet\u00e0.\nLe propriet\u00e0 sono istanze di rdf:Property e descrivono una relazione tra le risorse soggetto e le risorse oggetto. Una propriet\u00e0, quando utilizzata come tale, viene detta \"predicato\".\nAd esempio, le seguenti dichiarazioni sono utilizzate per esprimere la propriet\u00e0 codice_5 avente come soggetto una risorsa di tipo codice_1 e come oggetto una risorsa di tipo codice_7:\nex:impiegato rdfs:domain foaf:Person\nex:impiegato rdfs:range foaf:Organization\nDate le due precedenti dichiarazioni, la tripla seguente richiede che codice_8 sia necessariamente di tipo codice_1 ed ex:AziendaX di tipo codice_7:\nex:Mario ex:impiegato ex:AziendaX\nEsempi di vocabolari RDF.\nFra i pi\u00f9 noti vocabolari RDF rappresentati in RDFS troviamo:"}
{"id": "5908787", "revid": "80185100", "url": "https://it.wikipedia.org/wiki?curid=5908787", "title": "Contessa del Tirolo", "text": ""}
{"id": "5908789", "revid": "438678", "url": "https://it.wikipedia.org/wiki?curid=5908789", "title": "RDFS", "text": ""}
{"id": "5908790", "revid": "1325888", "url": "https://it.wikipedia.org/wiki?curid=5908790", "title": "Torneo Anglo-Italian", "text": ""}
{"id": "5908791", "revid": "80185147", "url": "https://it.wikipedia.org/wiki?curid=5908791", "title": "Accademia dei Percossi", "text": ""}
{"id": "5908793", "revid": "125652534", "url": "https://it.wikipedia.org/wiki?curid=5908793", "title": "Cody Garbrandt", "text": "Combatte nella divisione dei pesi gallo per la promozione statunitense UFC, nella quale \u00e8 stato campione di categoria nel 2016.\nCarriera nelle arti marziali miste.\nGarbrandt fa il suo debutto da professionista nel 2012, vincendo contro Charles Kessinger per TKO. Prima di affrontare James Porter nel maggio del 2014 si trasferisce a Sacramento per allenarsi con il Team Alpha Male di Urijah Faber, di cui diviene in breve tempo uno dei migliori.\nNell'ottobre 2014, dopo la vittoria contro Charles Stanford, firma un contratto con la Ultimate Fighting Championship.\nUltimate Fighting Championship.\nGarbrandt debutta in UFC nel gennaio del 2015 affrontando Marcus Brimage: verso la fine dell'incontro va a segno con una combinazione di colpi che lo portano a vincere per TKO. A luglio affronta e sconfigge per decisione unanime Henry Briones all'evento UFC 189, mentre nel febbraio 2016 avrebbe dovuto affrontare John Lineker; quest'ultimo, tuttavia, si ammala e al suo posto viene inserito Augusto Mendes. Cody vince il match per TKO al primo round.\nIl 29 maggio affronta il brasiliano Thomas Almeida. Dopo quasi tre minuti dall'inizio dell'incontro, Cody va a segno con un diretto sinistro e un gancio destro che decretano la fine del match; Garbrandt ottiene inoltre il riconoscimento \"Performance of the Night\". Ad agosto affronta Takeya Mizugaki all'evento UFC 202: dopo soli quarantotto secondi dall'inizio dell'incontro, Garbrandt riesce ad andare a segno con un gancio destro che manda al tappeto il giapponese. Da qui Cody pone fine al match con un furioso \"ground and pound\" che gli consegna la vittoria per TKO.\nCampione dei pesi gallo UFC.\nIl 30 dicembre 2016 affronta il campione in carica Dominick Cruz all'evento UFC 207. Cody riesce ad avere la meglio negli scambi in piedi, mandando pi\u00f9 volte al tappeto il campione con una velocissima combinazione di colpi, e alla fine lo sconfigge nettamente per decisione unanime interrompendo la sua striscia di vittorie che durava dal 2007 e diventando il nuovo campione dei pesi gallo. Entrambi gli atleti sono per\u00f2 premiati con il riconoscimento \"Fight of the Night\".\nPerdita del titolo.\nIl 4 novembre 2017 affronta a UFC 217 l'ex compagno di allenamenti TJ Dillashaw. Dopo un primo round caratterizzato da accesi scambi di colpi, a circa met\u00e0 del secondo Dillashaw mette a segno un preciso gancio sinistro che atterra Garbrandt: dopo un violento \"ground and pound\" l'arbitro ferma l'incontro e Garbrandt perde titolo e imbattibilit\u00e0.\nEsattamente nove mesi dopo, il 4 agosto 2018, avviene il rematch tra i due nel main event di UFC 227. Poco dopo l'inizio del primo round Garbrandt atterra l'avversario ma quest'ultimo, rialzandosi, lo fa cadere a sua volta e gli sferra violenti colpi al volto. Cody si rialza e resiste fino a quando Dillashaw non lo manda nuovamente al tappeto con un rapido uno-due dopo averlo stordito con una ginocchiata in pieno volto: a quel punto l'arbitro \u00e8 costretto a terminare il match assegnando cos\u00ec la vittoria a Dillashaw, che difende il titolo."}
{"id": "5908795", "revid": "80185209", "url": "https://it.wikipedia.org/wiki?curid=5908795", "title": "Malmantile racquistato", "text": ""}
{"id": "5908796", "revid": "1543377", "url": "https://it.wikipedia.org/wiki?curid=5908796", "title": "Il Malmantile racquistato", "text": "Il Malmantile racquistato \u00e8 un poema eroicomico, scritto da Lorenzo Lippi. Pittore alla corte di Claudia de' Medici, moglie dell'arciduca Leopoldo V d'Austria, Lippi cominci\u00f2 il suo poema ad Innsbruck tra 1643 e il 1644 e continu\u00f2 a limarlo fino alla morte.\nIl titolo \u00e8 un riferimento alla \"Gerusalemme liberata\" (1580) e alla \"Gerusalemme conquistata\" (1593) di Torquato Tasso, e alla \"Croce racquistata\" (1614) di Francesco Bracciolini.\nIl poema, ricco di motti e proverbi fiorentini e della vivacit\u00e0, comicit\u00e0, malizia del parlare popolare, \u00e8 corredato da note di Puccio Lamoni (anagramma di Paolo Minucci) ricche di erudizione linguistica e folcloristica. La prima edizione, pubblicata postuma a Firenze nel 1676 con lo pseudonimo anagrammatico di Perlone Zipoli e con un discorso preliminare di Giovanni Cinelli Calvoli, ebbe subito un enorme successo, assicurando una fama imperitura al Lippi.\nTrama.\nIl poema, ispirato a due novelle del \"Cunto de li cunti\" del Basile, narra in dodici canti in ottava rima la fantastica contesa tra Celidora e Bertinella per il reame di Malmantile, castello ora scomparso e allora diroccato e privo d'abitanti nei pressi di Signa. Il poeta, lo descrive in modo scherzoso:\nMalmantile \u00e8 la residenza della bruttissima Bertinella, che ha strappato il regno alla legittima regina Celidora. Baldone, signore di Ugnano, cugino di Celidora, interviene per rimetterla sul trono, e fa vela con un esercito di ciechi, ghiottoni e ubriachi dalla Sardegna, dove si trovava, in Toscana. La maga Martinazza, giungendo su un carro guidato da due demoni, si unisce a Bertinella nella difesa del regno.\nMartinazza scende all'Inferno, dove ottiene la promessa dell'assistenza diabolica. L'esercito di Baldone d\u00e0 l'assalto al castello. Bertinella, costretta a capitolare, scende a patti con i vincitori, li accoglie dentro le mura, li invita a cena, e d\u00e0 in loro onore una festa da ballo. Boldone si innamora di Bertinella, ma presto la lotta si riaccende. Ne ha origine un parapiglia in cui Baldone fa a pezzi i rivali, costringe Bertinella a uccidersi, e restituisce il trono a Celidora.\nAnalisi.\nBurlesca parodia della \"Gerusalemme liberata\", sulla scia della \"Secchia rapita\" del Tassoni, \"Il Malmantile racquistato\" si segnala per il gusto fantastico e bizzarro, che deforma in chiave grottesca aspetti della vita quotidiana fiorentina, spesso descritta con grande precisione, e soprattutto per la lingua vivace e colorita, che riproduce quella parlata dal popolo, con una grande ricchezza di modi di dire, proverbi ed espressioni gergali. Nel 1688, Leopoldo incaric\u00f2 Puccio Lamoni (Paolo Minucci) di pubblicare una versione fiorentina con note a pi\u00e8 di pagina per spiegare tutte le particolarit\u00e0 della lingua ai non fiorentini. Lo stile burlesco ed eroicomico, un mix di fantasia e dettagli bizzarri, nasconde un doppio senso quasi ad ogni frase, e il poema \u00e8 ricco di umorismo volgare, sperimentazioni linguistiche e idiotismi fiorentini. Alle annotazioni di Paolo Minucci vennero poi aggiungendosi quelle di Antonio Maria Biscioni e Anton Maria Salvini. Il poema \u00e8 inscindibile dagli apparati esegetici, di commento linguistico. Cos\u00ec ad esempio i versi (IV 8 1-4): \nrisultano per un non fiorentino pressoch\u00e9 incomprensibili, senza il commento linguistico che li accompagna: \"Non ha tutti i suoi mesi\": \u00e8 spropositato, non ha l'intera perfezione del cervello. Non \u00e8 stato tutti i nove mesi nel ventre di sua madre a perfezionare il cervello [...]. \"Far marina\": diciamo far marina coloro che fingendosi stroppiati ed impiagati gridano e si rammaricano per farsi creder tali [...]. \"Vado a Scesi\": quando diciamo: \u00abil tale \u00e8 andato a Scesi\u00bb, intendiamo \u00ab\u00e8 morto\u00bb, se ben pare che diciamo \u00ab\u00e8 andato alla citt\u00e0 di Scesi\u00bb, o Assisi, perch\u00e9 il verbo \u00ab scendere\u00bb ci serve per intendere \u00abmorire\u00bb [...]. \"Pel mal che viene in bocca alla gallina\": il male che viene in bocca alla gallina da noi \u00e8 detto \u00abpipita\u00bb [...]. E perch\u00e9 fra la gente bassa invece di dire \u00abappetito\u00bb si dice \u00abappipito\u00bb, per\u00f2 cavano questo detto [...] e intendono \u00abappipito\u00bb, cio\u00e8 fame.\n\u00abNel Malmantile, fra l'altro, i commentatori riconoscono e definiscono il linguaggio cosiddetto \u00ab ionadattico\u00bb: \u00abQuesta spezie di parlare, che \u00e8 spezie di parlar furbesco, \u00e8 molto usato in Firenze per ischerzo. [...] La lingua ionadattica \u00e8 formata di vocaboli capricciosi i quali non hanno altro del vero vocabolo da pronunziarsi che le prime lettere: siccome si vede in \"seminato\" detto in cambio di \"senno\"\u00bb.\u00bb\nNel poema figurano numerosi personaggi storici e amici intimi del poeta, celati da anagrammi, come Salvator Rosa (Salvo Rosata), grande amico del Lippi, Carlo Dati (Alticardo), Antonio Malatesti (Amostante Latoni) o Lorenzo Magalotti (Grazian Molletto).\nIl \"Malmantile\" si inserisce in quella fase di ripartenza dell'Accademia della Crusca che, dopo la prolungata stasi che aveva seguito la seconda edizione del Vocabolario nel 1623, riprese i lavori sul finire del 1640 per iniziativa di Pietro de' Bardi, con il contributo, tra gli altri, di Michelangelo Buonarroti il Giovane e Benedetto Buommattei. Un primo esito lo si ebbe proprio nel 1643 quando questi tre letterati dettero alla luce, rispettivamente, l\u2019\"Avinavoliottoneberlinghieri\" (cominciato verso la fine del Cinquecento, ma compiuto solo molti anni dopo), l\u2019\"Ajone\" e la terza edizione del \"Della lingua toscana\". I primi due sono considerati i modelli di poesia burlesca pi\u00f9 prossimi al \"Malmantile\", mentre il terzo \u00e8 un trattato che sviluppa le posizioni dell\u2019\"Hercolano\" di Benedetto Varchi (edito postumo nel 1570), teorizzando l'apertura del fiorentino alla lingua parlata, \u00aballa viva voce del popolo\u00bb, pur nel rispetto dell\u2019autorit\u00e0 dei padri del Trecento e del canone di Lionardo Salviati.\n\u00abLippi trova in larga misura gli stimoli per le sue scelte poetiche nel contesto di questa rinnovata strategia della Crusca, o almeno di una parte dei suoi membri. Paolo Minucci e Filippo Baldinucci, assidui frequentatori di Lorenzo, avevano ben segnalato i punti salienti del \"Malmantile\", l\u2019uno introducendone il monumentale apparato di note, l\u2019altro incastonandone un lungo commento nella biografia del pittore. I due testi in ampie parti coincidono, tanto da risultare \u201cconcordati\u201d, in particolare sugli aspetti linguistici: Lippi, dimostrando la facilit\u00e0 del parlare fiorentino, si fonda sul principio che il parlar bene \u00e8 una propriet\u00e0 naturale ed \u00e8 dunque accessibile anche a chi non possegga gli artifici della retorica; perci\u00f2 la lingua viva \u00e8 quella del popolo e \u2013 polemicamente sottolineano entrambi i commentatori \u2013 ridicolo \u00e8 chi affetta un parlare antico usando e abusando di vocaboli in disuso, seppur attestati dai venerandi padri del \u00abmiglior secolo\u00bb; infine, sotto l\u2019apparenza di una raccolta di novelle domestiche per ragazzi, e dunque in occasionale similitudine con il \u00abtrattenemiento de\u2019 peccerille\u00bb di Basile suggerito a Lippi da Salvator Rosa, il Malmantile costituisce un prezioso repertorio di proverbi, locuzioni e lessico fiorentini. Forte di quest\u2019ultima considerazione, Minucci sintetizza la strategia dell\u2019amico pittore con la frase \u2013 evidenziata in corsivo \u2013: \u00abCogliendo della lingua materna il pi\u00f9 bel fiore\u00bb, che, essendo esemplata sul motto petrarchesco della Crusca, in un certo qual modo appone il sigillo accademico sul poema e ne certifica la congruit\u00e0 di intenti.\u00bb\nFortuna.\nL'opera fu ammessa dall\u2019Accademia della Crusca fra i \u00abtesti di lingua\u00bb (\"Vocabolario della lingua italiana dell\u2019Accademia della Crusca\", Firenze 1865, p. 943). Ad essa si ispirano \"La Celidora o Il governo del Malmantile\" (1734), opera burlesca di Ardano Ascetti (nome anagrammato del domenicano Andrea Casotti di Prato) e il dramma giocoso di Carlo Goldoni \"Il mercato di Malmantile\" (1757 circa). Da quest'ultimo Domenico Cimarosa trarr\u00e0 spunto per l\u2019opera \"La vanit\u00e0 delusa\" o \"Il mercato di Malmantile\" (1784).\nKarl Vossler ha ritenuto che questo poema e quello del Tassoni offrissero un modello di stile al Leopardi fanciullo. Nella \"Crestomazia\" leopardiana compaiono venti versi del \"Malmantile\".\nAmpia fu anche la fama del \"Malmantile\" presso i sovrani d'Europa. Anna Maria Crin\u00f2 ha trovato alcune lettere del 1669 di Lorenzo Magalotti al canonico Bassetti (fondo Mediceo dell'Archivio di Stato di Firenze, Filza 1522), in cui si parla della spedizione a Londra via Parigi, di una copia manoscritta del \"Malmantile Racquistato\". Era un omaggio per Carlo II d'Inghilterra, che nel 1668, parlando con il Magalotti, aveva espresso la sua ammirazione per la \"Secchia\" del Tassoni e il suo desiderio di possedere il poema giocoso del Lippi, allora non ancora stampato, ma gi\u00e0 conosciuto e diffuso. Che il dono fosse gradito la Crin\u00f2 arguisce da una notizia data dal Baldinucci: il re d'Inghilterra fu visto maneggiare una copia del Malmantile prima che questo fosse stato dato alle stampe; evidentemente si trattava dell'esemplare regalato dal Magalotti.\nNella \"Vita di Lorenzo Lippi\" il Baldinucci racconta che quando il dotto Canonico Lorenzo Panciatichi and\u00f2 con altri Cavalieri fiorentini a Parigi nel 1670, per partecipare al Re di Francia la notizia della morte del Granduca Ferdinando II, Re Luigi XIV lo ricev\u00e9 un giorno con le parole: \u00abSignor Abate io stavo leggendo il vostro grazioso Malmantile!\u00bb"}
{"id": "5908799", "revid": "339392", "url": "https://it.wikipedia.org/wiki?curid=5908799", "title": "Il malmantile racquistato", "text": ""}
{"id": "5908800", "revid": "80185245", "url": "https://it.wikipedia.org/wiki?curid=5908800", "title": "Malmantile Racquistato", "text": ""}
{"id": "5908806", "revid": "1714743", "url": "https://it.wikipedia.org/wiki?curid=5908806", "title": "Imeneo (H\u00e4ndel)", "text": "Imeneo (titolo alternativo: Hymen, HWV 41) \u00e8 un'opera seria in tre atti di Georg Friedrich H\u00e4ndel. Il libretto in lingua italiana \u00e8 stato adattato dall'Imeneo di Silvio Stampiglia. H\u00e4ndel aveva iniziato la composizione nel settembre del 1738, ma non la complet\u00f2 fino al 1740. L'opera venne eseguita per la prima volta al Lincoln's Inn Fields di Londra il 22 novembre 1740 ed ebbe una sola replica, il 13 dicembre. Pi\u00f9 tard, H\u00e4ndel rivide la partitura e questa versione riveduta fu data a Dublino in forma di concerto il 24 e 31 marzo 1742.\nStoria delle esecuzioni.\nCharles Jennens, che cre\u00f2 entrambi i libretti di \"Saul\" e del \"Messiah\", descrisse \"Imeneo\" come \"\"la peggiore di tutte le composizioni di H\u00e4ndel\", ma aggiunse \"anche se una met\u00e0 delle arie non sono male\"\".\nLa prima produzione moderna avvenne alla Opernhaus Halle il 13 marzo 1960, diretta da Horst-Tanu Margraf. Il lavoro fu subito dopo eseguito a Birmingham nel 1961, sotto la direzione di Anthony Lewis. Lewis guid\u00f2 anche la prima ripresa londinese dell'opera dai tempi di H\u00e4ndel, nel 1972 alla Royal Academy of Music. Lewis ha predisposto una \"edizione esecutiva\" dell'opera.\nTrama.\nLa scena \u00e8 \"Un piacevole giardino\" ad Atene. L'opera si apre col lamento di Tirinto sul suo amore Rosmene, una vergine della dea Cerere, rapita da barbari pirati. Anche il suo confidente Clomiri, \u00e8 stato rapito. Egli piange col padre di Clomiri, Argenio. All'improvviso vengono a sapere che un coraggioso e forte uomo chiamato Imeneo ha ucciso tutti i pirati mentre dormivano. Tutti gioiscono e Imeneo, insieme al resto del paese ed ai genitori di Rosmene, si aspetta che Rosmene lo sposi, anche se i veri sentimenti della giovane sono per Tirinto. Cos\u00ec Rosmene \u00e8 presa in un triangolo amoroso dolorosamente imbarazzante. Inoltre Clomiri \u00e8 innamorata d\u00c7Imeneo e lo aiuta a capire che Rosmene \u00e8 titubante a causa della sua relazione con Tirinto e che lei sta anteponendo la felicit\u00e0 di Tirinto alla propria. Quando Imeneo, che insiste sul fatto che Rosmene \u00e8 ingrata e Tirinto, che la chiama infedele, la sollecitano a decidere chi sposer\u00e0, lei finge una crisi di nervi di fronte a tutti loro. Tirinto sostiene che lei \u00e8 fuori di testa, ma in aria \"Io son quella navicella\" Rosmene si paragona ad una nave in tempesta che giunge in porto. Alla fine sposa Imeneo: finalmente ha capito che il vero amore non \u00e8 cos\u00ec importante come l'onore e il dovere. Rosmene chiede a Tirinto di essere felice per lei. La sua decisione lascia Clomiri e Tirinto in lacrime. Il coro alla fine dell'opera ribadisce che non si deve inchinarsi al proprio desiderio, ma alla ragione; non si bisogna seguire i veri sentimenti e la fedelt\u00e0, ma la gratitudine e l'onore."}
{"id": "5908810", "revid": "80185431", "url": "https://it.wikipedia.org/wiki?curid=5908810", "title": "Governatore di Siena", "text": ""}
{"id": "5908824", "revid": "80185556", "url": "https://it.wikipedia.org/wiki?curid=5908824", "title": "Il Malmantile Racquistato", "text": ""}
{"id": "5908829", "revid": "1318658", "url": "https://it.wikipedia.org/wiki?curid=5908829", "title": "Mitsubishi Space Runner", "text": "La Mitsubishi Space Runner \u00e8 un'automobile di tipo monovolume prodotta dalla casa automobilistica giapponese Mitsubishi Motors Corporation in due generazioni, la prima a partire dal 1991 all'estate del 1999 e la seconda a partire dal novembre del 1997 alla met\u00e0 del 2002. Sul mercato giapponese ed asiatico venne venduta come Mitsubishi RVR.\nPrima generazione (1991-1999).\nLa Space Runner era essenzialmente una versione accorciata della Mitsubishi Space Wagon di seconda generazione (commercializzato in alcuni mercati come Chariot) con carrozzeria pi\u00f9 compatta e il suo design era influenzato da quest\u2019ultima; era disponibile con abitacolo a cinque posti su due file di sedili (a differenza della Space Wagon che era disponibile a sette posti su tre file) e una caratteristica era il corpo della carrozzeria a tre porte con due portiere anteriori e una sola posteriore di tipo scorrevole dal lato passeggeri (oltre al portellone del bagagliaio). L\u2019assenza della quarta portiera rendeva pi\u00f9 difficoltosa l\u2019accessibilit\u00e0 posteriore anche perch\u00e9 il sedile del guidatore non era reclinabile, inoltre sui modelli con guida a sinistra lo sportello di accesso del carburante era presente sullo stesso lato e un meccanismo di blocco della portiera posteriore ne impediva l\u2019apertura se quest\u2019ultima era aperta. La casa adott\u00f2 questa soluzione perch\u00e9 rendeva la scocca pi\u00f9 rigida in caso di impatto a differenza delle tradizionali vetture a quattro porte. \nL\u2019abitacolo era a cinque posti o quattro posti con il divano posteriore scorrevole optional sdoppiato 50:50. Una caratteristica era che il divano posteriore poteva reclinarsi completamente nel telaio in modo da avere un vano di carico piatto. \nLa vettura debutta in Giappone nel febbraio del 1991, sul mercato locale ed asiatico viene ribattezzata Mitsubishi RVR (con il logo stilizzato in \u042fVR con la \u042f cirillica) mentre sul mercato europeo viene presentata al salone di Francoforte nel settembre dello stesso anno e adottata la denominazione Space Runner. La produzione avvenne nello stabilimento Mitsubishi di Nagoya, Okazaki.\nLa gamma motori al debutto era composta dai quattro cilindri alimentati a benzina 1.8 \"4G93\" 16 valvole erogante 122 cavalli e il 2.0 \"4G63\" 16 valvole con doppio albero a camme erogante 140 cavalli abbinati alla trazione anteriore o integrale con differenziale a slittamento limitato e al cambio manuale a 5 rapporti o automatico a 4 rapporti. \nIn Giappone ne venne sviluppata anche una versione targa con la parte del tetto anteriore retraibile elettricamente: la vettura era quasi una cabrio in quanto la sezione del tetto che va dal parabrezza ai montanti B (proprio sopra la testa dei due posti anteriori) rientrava nell'abitacolo. Tale versione, denominata \u201c\"Open Gear\"\u201d, venne posta in vendita nell'agosto del 1993 solo per il mercato giapponese e aveva due porte (mancava la porta scorrevole posteriore) e l\u2019abitacolo era a 4 posti con i sedili anteriori reclinabili. Il motore disponibile era il 2.0 benzina \"4G63\" aspirato 16 valvole erogante 160 cavalli (20 in pi\u00f9 delle versioni tradizionali) abbinato alla trazione anteriore o integrale e al cambio manuale o automatico.\nNel fine del 1994 debutta un leggero facelift sul mercato giapponese e vengono introdotti i modelli equipaggiati con il motore 2,0 litri \"4G63T\" con doppio albero a camme, turbo ed intercooler (lo stesso della Lancer Evolution) erogante 230 cavalli abbinato alle versioni sportive \"X3\", \"Super Sport Gear\" e \"Super Open Gear\", con cambio manuale 5 rapporti oppure automatico Invecs a 4 rapporti con modalit\u00e0 sportiva che permetteva di selezionare le marce manualmente. L\u2019anno successivo con l\u2019entrata con vigore in Giappone delle nuove norme sulle emissioni la potenza venne ridotta a 220 cavalli. \nNell'aprile del 1996 debutta in Europa la versione con il motore 2.0 turbo diesel quattro cilindri \"4D68\" erogante 82 cavalli a 4500 giri/min e una coppia di 172 Nm a 2500 giri/min. Tale modello era disponibile solo con cambio manuale a 5 rapporti e trazione anteriore. \nNel settembre del 1996 al salone di Parigi viene presentato il restyling che porta al debutto un frontale leggermente rinnovato con una nuova mascherina, nuovi paraurti, nuovi fanali di dimensioni maggiori a sfondo bianco e vengono aggiornati gli interni.\nNel 1997 in Giappone debutta la serie finale con il modello top di gamma denominato \"Hyper Sport Gear\" con il motore 2.0 turbo benzina portato a 250 cavalli e 308.9 Nm di coppia massima a 3000 giri al minuto abbinato alla trasmissione automatica-sequenziale Invecs 4 rapporti oppure manuale a 5 rapporti e trazione solo integrale con differenziale a slittamento limitato. La \"Hyper\" inoltre aveva un pacchetto estetico specifico con appendici aerodinamiche anteriori e posteriori, minigonne laterali e paraurti specifici con un design del frontale inedito, il peso dichiarato era pari a 1495 kg. Questa versione \u00e8 stata soprannominata la Lancer RV Evo III (dove RV indica Recreation Vehicle) o Lancer Evo III SUV in quanto lo stesso motore viene montato anche sulla Lancer Evolution III. \nAlla fine del 1997 le vendite in Giappone terminano in quanto viene presentata la seconda generazione mentre continuer\u00e0 ad essere prodotta per l\u2019esportazione sul mercato europeo dove rester\u00e0 in vendita fino al 1999.\nModelli nordamericani.\nIn Nord America la Space Runner di prima generazione \u00e8 stata commercializzata dal 1992 al 1996 sia dalla Mitsubishi che dal gruppo Chrysler per mezzo di un accordo di badge engineering tra i due costruttori; il modello americano possedeva paraurti differenti di dimensioni maggiori oltre a modifiche alla scocca frontale per essere omologato secondo le normative di sicurezza americane, inoltre il motore era il 2,4 litri \"4G64\" aspirato a benzina erogante 138 cavalli. La Mitsubishi la vendeva ribattezzata Expo RV (la denominazione Expo era gi\u00e0 utilizzata dalla sorella maggiore Space Wagon negli Stati Uniti), il gruppo Chrysler la commercializzava come Dodge/Plymouth Colt Vista Wagon e Eagle Summit Wagon e venivano pubblicizzate come le varianti station wagon delle Dodge/Plymouth Colt e Eagle Summit (le versioni rimarchiate della Mitsubishi Colt).\nLe vetture vennero commercializzate in numerosi allestimenti sia a trazione anteriore che integrale con cambio automatico a 4 rapporti, tuttavia riscontrano scasso successo tra il pubblico e vennero tolte dai listini nordamericani all'inizio del 1996 senza nessuna erede.\nSeconda generazione (1997-2002).\nLa seconda generazione \u00e8 stata presentata nel novembre del 1997 al Salone dell\u2019automobile di Tokyo e viene introdotta sul mercato domestico il mese successivo. A differenza della prima serie, rimasta in produzione, la nuova versione sar\u00e0 venduta solo in Asia, Europa e Sud America e continuer\u00e0 ad utilizzare la doppia denominazione (RVR nei mercati asiatici e Space Runner in quelli europei).\nTotalmente nuova la vettura non \u00e8 pi\u00f9 derivata dalla Space Wagon ma \u00e8 un progetto specifico e presenta una carrozzeria di tipo monovolume molto pi\u00f9 moderna con forme arrotondate ma conserva la sola portiera posteriore scorrevole dal lato passeggeri. In Giappone continuer\u00e0 ad essere disponibile anche la versione \"Sport Gear\" stile Sport Utility a trazione integrale con assetto rialzato, ruota di scorta esterna sul portellone posteriore e paraurti specifici con scudo paracolpi anteriore e posteriore. Oltre al modello standard e alla \"Sport Gear\" era prevista anche la versione con caratterizzazione sportiva sia estetica che meccanica. Il modello targa \"Open Gear\" non sar\u00e0 riproposto.\nLa gamma motori si compone dei nuovi propulsori 1.8, 2.0 e 2.4 quattro cilindri che sfruttano l\u2019iniezione diretta di benzina \"GDI\" e la tecnologia di fasatura variabile Mivec mentre la variante turbodiesel non sar\u00e0 pi\u00f9 offerta. Il modello rialzato a trazione integrale venne denominato RVR Sports Gear e veniva offerto in Giappone abbinato al motore 2.4 GDI \"4G64\" a iniezione diretta da 150 cavalli con cambio manuale a 5 rapporti o automatico a 4 rapporti oppure nella variante sportiva \"Sports Gear X3\" con il 2.0 litri turbo 4G63T con iniezione multipoint erogante 250 cavalli e 343.2 Nm di coppia massima a 2500 giri/min abbinato al cambio manuale o all'automatico a 4 rapporti \"Invecs II\" con modalit\u00e0 sequenziale. \nSul mercato europeo sar\u00e0 proposta dalla fine del 1999 nelle versioni equipaggiate con i motori GDI Mivec a benzina 2,0 litri da 136 cavalli con trazione anteriore e cambio manuale a cinque rapporti oppure la top di gamma 2,4 litri erogante 150 cavalli con trazione anteriore o integrale e cambio manuale a 5 rapporti o automatico a 4 rapporti.\nNel 2000 debutta in Giappone la seconda portiera scorrevole posteriore disponibile come optional solo sui modelli top di gamma. Tale versione non sar\u00e0 disponibile in Europa.\nRiutilizzo del nome \"RVR\".\nIl nome Mitsubishi RVR \u00e8 stato riutilizzato nei mercati asiatici per commercializzare la Mitsubishi ASX."}
{"id": "5908830", "revid": "80185717", "url": "https://it.wikipedia.org/wiki?curid=5908830", "title": "Quadrante (strumento)", "text": ""}
{"id": "5908832", "revid": "1543377", "url": "https://it.wikipedia.org/wiki?curid=5908832", "title": "Nicola Alexandrovich Benois", "text": "Educazione e inizio della carriera.\nNicola era il figlio di Alexandre Benois, un influente artista, critico, storico e scenografo. \u00c8 nato a San Pietroburgo, in Russia, dove il padre era direttore scenico del Teatro Mariinsky, il teatro dell'opera imperiale. La famiglia viveva nella loro grande villa vicino al teatro dell'opera, costruita dal nonno Nikolaj Benois. Nicola ha studiato arte e design sotto suo padre prima di frequentare l'Accademia di Belle Arti di San Pietroburgo.\nDopo aver lavorato come scenografo per alcune delle produzioni di opera e balletto Mariinsky, emigr\u00f2 dalla Russia a Parigi, in Francia nel 1923, dove ha lavorato per Sergei Diaghilev come scenografo per alcune delle produzioni della compagnia Balletti Russi.\nIl lavoro alla Scala.\nNicola si trasferisce in Italia, a seguito di suo padre Alexandre Benois e viene invitato da Alexander Sanin per disegnare Khovanshchina alla Scala. I suoi disegni vengono ben accolti e gli viene offerto un posto come disegnatore al Teatro dell'Opera di Roma.\nNel 1935, Nicola accetta l'incarico di scenografo principale al Teatro alla Scala. Qui collabora con Luchino Visconti, produttore della Scala.\nSu desiderio di Visconti, Benois crea innumerevoli gioielli, utilizzando cristalli colorati, perle artificiali e falsi diamanti del produttore austriaco Swarovski. Per la maggior parte della sua carriera, il soprano Maria Callas indossa esclusivamente gioielli disegnati da Benois e Lila De Nobili e prodotti da l'artigiano milanese Ennio Marino Marangoni. Benois progetta il suo famoso diadema Principessa Russa per Callas nel 1956.\nLe sue produzioni artistiche teatrali sono notevoli per la padronanza della linea, la forma e la combinazione di colori. Molte opere sono ora esposte come pezzi da museo e studiate dai progettisti di tutto il mondo. In tutto, ha progettato circa 300 produzioni di balletto e opera per i teatri di Torino, Milano, Roma e altre citt\u00e0 in tutto il mondo.\nMor\u00ec a Milano nel 1988."}
{"id": "5908833", "revid": "599013", "url": "https://it.wikipedia.org/wiki?curid=5908833", "title": "R68 (carrozza)", "text": "Le R68 sono una serie di 425 carrozze della metropolitana di New York operanti nella divisione B. Furono costruite in Francia tra il 1986 e il 1988 dalla Westinghouse Amrail Company, una joint venture tra Westinghouse Electric, ANF Industrie, Jeumont Schneider e Alstom, al costo di un milione di dollari ciascuna.\nStoria.\nLe R68 furono le terze carrozze della serie R, dopo le R44 e le R46, ad essere realizzate con una lunghezza di 22,86 metri, cos\u00ec da avere pi\u00f9 spazio per i passeggeri, sia in piedi che seduti, rispetto alle precedenti carrozze.\nLa costruzione delle R68 fu caratterizzata da innumerevoli problemi per via dello scarso coordinamento tra l'ANF Industrie, produttrice del telaio, e la Westinghouse Electric, che si occupava dell'assemblamento. Dalla loro entrata in servizio, le R68 hanno spesso avuto problemi alle porte e la flotta aveva il pi\u00f9 alto tasso di guasti di tutta la rete, anche se un ampio lavoro svolto dalla New York City Transit Authority ha risolto in seguito molti dei problemi.\nLa consegna della prima carrozza R68 avvenne il 4 febbraio 1986, tuttavia la vettura non riusc\u00ec a passare su una curva stretta della South Brooklyn Railway e di conseguenza la consegna fu ritardata al 26 febbraio, dopo che la curva fu addolcita. Le prove di collaudo della durata di 30 giorni ebbero quindi inizio il 13 aprile sulla linea BMT Brighton, mentre l'entrata ufficiale in servizio avvenne il 20 giugno, sulla linea D.\nLa Metropolitan Transportation Authority aveva dato alla Westinghouse Electric la possibilit\u00e0 di realizzare altre 200 vetture, ma a causa dei numerosi problemi riscontrati, la MTA assegn\u00f2 successivamente l'ordine alla Kawasaki Heavy Industries, portando alla realizzazione delle carrozze R68A, quasi identiche per molti versi alle R68.\nIl rimpiazzo delle carrozze R68 \u00e8 attualmente previsto per non prima del 2025, inoltre la Metropolitan Transportation Authority ha proposto di apportare una serie di migliorie, come schermi a LED e annunci automatici. Tuttavia, \u00e8 improbabile che questi miglioramenti saranno attuati nel prossimo futuro.\nUtilizzo.\nLe carrozze R68 sono cos\u00ec assegnate alle diverse linee: 232 carrozze, cio\u00e8 l'equivalente di 29 treni, alla linea D, 52 carrozze, cio\u00e8 l'equivalente di 13 treni, alla linea G, 40 carrozze, cio\u00e8 l'equivalente di 5 treni, alla linea B, 4 carrozze, assemblate in 2 treni, alla navetta Franklin Avenue e le restanti 24 carrozze sono condivise dalle linee N e W. I depositi assegnati alle carrozze sono invece quello di Concorse nel Bronx e quello di Coney Island a Brooklyn."}
{"id": "5908834", "revid": "1776051", "url": "https://it.wikipedia.org/wiki?curid=5908834", "title": "Different Devil", "text": "Different Devil \u00e8 un singolo del supergruppo statunitense Chickenfoot, il secondo estratto dall'album \"Chickenfoot III\" nel 2012."}
{"id": "5908837", "revid": "298055", "url": "https://it.wikipedia.org/wiki?curid=5908837", "title": "Lucious Lyon", "text": ""}
{"id": "5908838", "revid": "89688", "url": "https://it.wikipedia.org/wiki?curid=5908838", "title": "Il gioco (fumetto)", "text": "Il gioco \u00e8 una serie di fumetti erotici di Milo Manara, composta da quattro storie. \"Il gioco\" \u00e8 stato pubblicato la prima volta nel 1983 sulla rivista per adulti Playmen, della casa editrice Tattilo, mentre le tre storie successive (\"Il gioco 2\", \"Il gioco 3\" e \"Il gioco 4\") sono state pubblicate rispettivamente nel 1991, nel 1994 e nel 2001.\nIl fumetto ha avuto un immediato successo anche in Francia, dove \u00e8 stato pubblicato sulla rivista \"L'\u00c9cho des savanes\" nel 1983 e subito dopo in volume dall'editore \"Albin Michel\". L'anno dopo \u00e8 uscita, sempre in Francia, una trasposizione cinematografica del fumetto, che \u00e8 stato poi pubblicato in diversi paesi. Nel 2001 \u00e8 uscita una serie televisiva negli Stati Uniti tratta dal fumetto. \nTrama.\n\"Il gioco\".\nLa bella Claudia Cristiani \u00e8 una borghese repressa. Sposata con Aleardo Cristiani, molto ricco e decisamente pi\u00f9 vecchio di lei, la ragazza \u00e8 eccessivamente rigida e morigerata. L'eccentrico dottor Fez, un conoscente della coppia infatuato di Claudia, riesce a impiantarle nel cervello un chip collegato a un telecomando in grado di scatenare i suoi istinti sessuali. Sotto l'influsso del diabolico marchingegno, Claudia si ritrova in una serie di situazioni imbarazzanti, al limite della disavventura.\n\"Il gioco 2\".\nDiventata presentatrice di un programma ecologista, la pudica Claudia Cristiani diventa il giocattolo di uno strano giovane, Faust, in bal\u00eca del diabolico telecomando. Deciso a servirsi del marchingegno, Faust costringe la frigida signora a una serie di comportamenti debosciati.\n\"Il gioco 3\".\nPartita per un reportage in Amazzonia, la bella Claudia fa la conoscenza di Culorva, uno zotico violento con le donne. Nel corso del suo viaggio, Claudia si imbatte in una strana setta il cui guru \u00e8 convinto di poter entrare in contatto con gli extra-terrestri attraverso l'energia sessuale dei suoi adepti. A peggiorare le cose, Faust gli vende il telecomando, in modo da poter fare di Claudia il suo principale strumento di comunicazione.\n\"Il gioco 4\".\nL'avvocato Cristiani, marito di Claudia, si occupa della difesa legale di una societ\u00e0 accusata di aver provocato la perdita della vista a un certo numero di persone. Nel numero delle vittime figura un noto scienziato, il professor Boralevi, la cui nipote Angelina \u00e8 decisa a vendicarsi di Cristiani. A tale scopo Angelina fa in modo di incontrare il misterioso dottor Fez, dal quale ottiene la famosa scatola in grado di scatenare le pulsioni sessuali della signora Cristiani.\nEdizioni italiane.\nIl fumetto \u00e8 stato pubblicato sulla rivista Playmen a gennaio 1983, seguita poi da numerose riedizioni in volume, tra cui:\nAdattamenti per il cinema e la TV.\nDal fumetto \u00e8 stato tratto il film francese del 1985 Le D\u00e9clic, con la regia di Jean-Louis Richard, con Florence Gu\u00e9rin e Jean-Pierre Kalfon come protagonisti.\nInoltre la storia \u00e8 diventata una serie televisiva americana nel 2001 con il titolo di The Click, con John Lazar, Gabriella Hall e Jacqueline Lovell. La serie, composta da sette episodi, \u00e8 in 3D. "}
{"id": "5908839", "revid": "287204", "url": "https://it.wikipedia.org/wiki?curid=5908839", "title": "Draft WNBA 2016", "text": "Il Draft WNBA 2016 fu il ventesimo draft tenuto dalla WNBA e si svolse il 14 aprile 2016 alla Mohegan Sun Arena a Uncasville, nel Connecticut."}
{"id": "5908840", "revid": "793215", "url": "https://it.wikipedia.org/wiki?curid=5908840", "title": "Italo (treno)", "text": ""}
{"id": "5908856", "revid": "300067", "url": "https://it.wikipedia.org/wiki?curid=5908856", "title": "Bakersfield Jam", "text": ""}
{"id": "5908857", "revid": "129019", "url": "https://it.wikipedia.org/wiki?curid=5908857", "title": "Monastero di S\u00e3o Vicente de Fora", "text": "Il monastero di S\u00e3o Vicente de Fora \u00e8 un monastero agostiniano situato nella citt\u00e0 di Lisbona. L'edificio attuale fu eretto dall'architetto italiano Filippo Terzi tra il 1582 e il 1627.\nIl termine portoghese \"Fora\" sta per \"fuori le mura\", poich\u00e9 al momento della sua costruzione il terreno su cui giace si trovava fuori dai bastioni che circondavano la citt\u00e0. Oggigiorno \u00e8 inglobato nel reticolo urbano della citt\u00e0. Si tratta di un edificio costruito in stile manierista, uno dei pi\u00f9 importanti di questo stile, del Portogallo ed \u00e8 inoltre luogo di sepoltura della maggior parte dei re portoghesi della Casa di Braganza.\nStoria.\nIl primo monastero di S\u00e3o Vicente de Fora fu fondato nel 1147 dal primo re del Portogallo, Alfonso I, per l'Ordine di Sant'Agostino. Il monastero, eretto in stile romanico al di fuori della citt\u00e0 fu uno dei pi\u00f9 importanti del Portogallo medievale. Esso era dedicato a san Vincenzo di Saragozza, santo patrono di Lisbona, le cui reliquie furono trasportate a Lisbona dall'Algarve nel XII secolo.\nL'edificio attuale \u00e8 una ricostruzione disposta da Filippo II di Spagna, re del Portogallo all'epoca con il nome di Filippo I, dopo la crisi di successione al trono portoghese del 1580.\nLa chiesa del monastero fu eretta fra il 1582 e il 1627 dall'architetto italiano Filippo Terzi e da quello spagnolo Juan de Herrera, ma il monastero attiguo non fu terminato che nel XVIII secolo. I progetti furono seguiti e modificati da Leonardo Turriano, Baltazar \u00c1lvares, Pedro Nunes Tinoco e Jo\u00e3o Nunes Tinoco.\nEsterni.\nLa chiesa del monastero ha una facciata maestosa ed austera che segue lo stile rinascimentale noto poi con il nome di manierismo. La facciata, attribuita a Baltazar \u00c1lvares, ha numerose nicchie con statue di santi ed \u00e8 fiancheggiata da due torri (un modello che verr\u00e0 generalizzato in Portogallo). La parte inferiore della facciata ha tre archi che conducono al nartece. La pianta della chiesa \u00e8 a croce latina con una navata unica e cappelle laterali.\nInterno.\nL'interno della chiesa di S\u00e3o Vicente de Fora \u00e8 notevole per le sue linee, con una graziosa volta a botte e un'enorme cupola al centro. La concezione generale dell'interno della chiesa \u00e8 quella della chiesa del Ges\u00f9 a Roma.\nIl bel retablo principale \u00e8 un'opera barocca del XVIII secolo dovuta ad uno dei migliori scultori portoghesi, Joaquim Machado del Castro. Il retablo ha forma di baldacchino ed \u00e8 ornato di un gran numero di statue. La chiesa contiene anche altri retabli nelle cappelle laterali.\nGli edifici del monastero sono accessibili tramite un magnifico portale barocco situato a lato della facciata della chiesa. All'interno l'ingresso \u00e8 decorato di piastrelle azzurre e bianche del XVIII secolo, che narrano la storia del monastero, comprese le scene dell'assedio di Lisbona del 1147.\nNella portineria del monastero si trova un soffitto dipinto a \"trompe-l'\u0153il\" realizzato nel 1710 dall'italiano Vincenzo Baccarelli, oltre a un grande pannello di \"azulejo\" rappresentante la conquista di Lisbona sugli arabi ove si pu\u00f2 riconoscere il castello di San Giorgio e la cattedrale di Santa Maria Maggiore di Lisbona.\nA sud della chiesa si trova il chiostro con i muri coperti di \"azulejo\" del XVIII secolo che ricordano le favole del poeta francese Jean de La Fontaine. Dal chiostro si accede all'antico refettorio dei monaci ove oggi si trova il Pantheon dei Braganza, quivi realizzato da Giovanni IV del Portogallo.\nPantheon dei Braganza.\nIl Pantheon dei Braganza \u00e8 una zona del monastero che accoglie le spoglie dei 59 membri della II casa dei Braganza che regn\u00f2 sul Portogallo dal 1640 al 1910."}
{"id": "5908864", "revid": "1543377", "url": "https://it.wikipedia.org/wiki?curid=5908864", "title": "Tiro ai Giochi della XVI Olimpiade - Pistola 50 metri", "text": "La competizione della pistola 50 metri di tiro a segno ai Giochi della XVI Olimpiade si \u00e8 svolta il giorno 30 novembre 1956 al \"Merrett Rifle Range\" a Williamstown."}
{"id": "5908867", "revid": "1124164", "url": "https://it.wikipedia.org/wiki?curid=5908867", "title": "Sposalizio mistico di santa Caterina (Giulio Cesare Procaccini)", "text": "Sposalizio mistico di Santa Caterina \u00e8 un dipinto di Giulio Cesare Procaccini. Eseguito a olio su tela, in un formato quadrato e databile tra il 1616 e il 1620 circa, \u00e8 conservato nella Pinacoteca di Brera di Milano.\nStoria.\nSono scarse le notizie a disposizione sull'opera. La tela apparteneva alla celebre collezione del cardinale Cesare Monti, dal quale fu lasciata alla quadreria dell'arcivescovado. Da qui fu requisita dal vicer\u00e9 Eugenio Beauharnais per essere esposta all'Accademia di Brera. Fu eseguita nel secondo decennio del Seicento a Milano, forse per la collezione di Scipione Toso, nobile milanese importante collezionista d'arte.\nIl dipinto \u00e8 ritenuto una delle ultime opere del Procaccini, artista proveniente da una famiglia di pittori bolognesi, che, pur avendo compiuto la sua carriera successivamente a Milano, mostra nel suo stile forti accenti emiliani, che rimandano in particolare al Parmigianino.\nDescrizione.\nIl soggetto del dipinto, ricorrente all'epoca, \u00e8 tratto dalle \"Nozze mistiche\" di Bonino Mombrizio.\nL'iconografia dell'opera \u00e8 tuttavia originale, comprendente in secondo piano l'apparizione dell'angelo all'anziano Giuseppe, in atto di parlare per svelare il mistero dell'incarnazione. La struttura dell'opera \u00e8 circolare, come suggeriscono i rimandi degli sguardi e dei gesti dei protagonisti. La patrona dei teologi \u00e8 ritratta in silente concentrazione, mentre fissa l'incrocio dei gesti delle tre mani, la propria, quella del bambino che infila l'anello e quella della Vergine che le sorregge entrambe. Le tre figure dominano la scena evidenziate anche dalla luce che le fa risplendere, enfatizzandone la bellezza e la dolcezza dei volti e delle carni, con un particolare risalto alla pelle nuda del bambino e i volti delle due donne. Taluni critici hanno rilevato la componente erotica sottesa alla grazia e alla freschezza di questa rappresentazione.\nFra le fonti d'ispirazione dell'opera, prevalgono Correggio, le allegorie di Tiziano e il Leonardo della Sant'Anna del Louvre, che si fondono con estremo virtuosismo in un'invenzione divenuta poi modello per gli artisti dell'ambiente.."}
{"id": "5908871", "revid": "466539", "url": "https://it.wikipedia.org/wiki?curid=5908871", "title": "Cookie Lyon", "text": "Loretha \"Cookie\" Lyon (Holloway da nubile) \u00e8 un personaggio della serie televisiva \"Empire\", interpretato da Taraji P. Henson.\nBiografia.\nLoretha Holloway, soprannominata \"Cookie\", \u00e8 nata e cresciuta a Filadelfia, Pennsylvania. Ha due sorelle, Candace e Carol. Crescendo, Cookie a poco a poco ha iniziato a lavorare nel settore del traffico di droga, dove ha incontrato, e successivamente sposato Lucious Lyon. Cookie e Lucious ebbero tre figli: Andre, Jamal e Hakeem. La donna si \u00e8 sempre sforzata nel garantire ai suoi figli il meglio. Nel settore dello spaccio di droga, la vita di Cookie ruotava intorno alla musica, al denaro, e a schivare la legge: ha contribuito alla costruzione dell'attuale etichetta \"Empire\", distribuendo $400.000 dollari ottenuti dallo spaccio di droga per fondare la societ\u00e0. Il tutto per\u00f2 \u00e8 stato scoperto dalla polizia, costringendola a passare 17 anni di carcere e impedendole cos\u00ec di crescere i suoi figli; durante il periodo di prigionia della donna, Lucious inizia a staccarsi da essa, separandosi poi per fidanzarsi con la giovane Anika, e i suoi figli non vengono portati a farle visita durante il periodo trascorso, dunque da libera dovr\u00e0 costruire nuovamente un rapporto con loro.\nStoria del personaggio.\nA partire dall'episodio pilota della serie, Cookie, appena uscita dal carcere per buona condotta, si ritrova nel dover fronteggiare il rapporto con i suoi tre figli: Jamal e Andre, nonostante la lunga assenza, la accolgono positivamente, mentre con Hakeem la situazione si rivela subito conflittuale poich\u00e9 egli non avendola mai conosciuta afferma di non voler nulla a che fare con lei. Andre in realt\u00e0 approfitta della sua sensibilit\u00e0 per schierare i suoi due fratelli contro dopo che Lucious ha dichiarato di voler esaminare i tre figli per scegliere chi fosse il pi\u00f9 qualificato a dirigere l'Empire qualora l'uomo non potesse essere pi\u00f9 in grado in tale compito: comunque, Andre convince la madre ad avviare la carriera di Jamal, disprezzato dal padre per via della sua omosessualit\u00e0, mettendo la donna in contrasto anche con Lucious stesso che voleva dimostrare che il suo prediletto Hakeem sarebbe stato pi\u00f9 talentuoso.\nNel frattempo, si ritrova a discutere con l'agente Carter, che necessita della donna per servirsene come testimone per condannare Frank Gathers al fine di prolungare l'accordo stretto fra le due che garantiva a Cookie la libert\u00e0. La donna si rivela molto impaurita, conoscendo la ferocia di Gathers e, quando si ritrova davanti alla porta una rosa (che in realt\u00e0 le era stata mandata da Lucious) fa uccidere dal cugino un suo scagnozzo in segno d'avvertimento. Col passare del tempo, il rapporto con Hakeem inizia a prendere una piega positiva siccome madre e figlio si ritrovano a lavorare insieme; allo stesso modo, rinasce il suo amore per Lucious con il quale si ritrova anche a finire a letto, azione che sar\u00e0 la causa del tradimento di Anika e della conseguente separazione di Lucious con lei. Afflitta per la rinvenuta morte del cugino Bunkie, scopre solo dopo mesi che il reato \u00e8 stato commesso dallo stesso Lucious avendolo questo confessato involontariamente nel sonno. Per fargliela pagare, si allea con Andre, Hakeem ed Anika per realizzare una scalata ostile in modo da impadronirsi dell'Empire, privando Lucious della carica di amministratore delegato. L'arresto di Lucious per l'omicidio di Bunkie, scoperto dall'FBI, fa credere a Jamal che sia stata Cookie a confessarlo, cos\u00ec decide di rompere i rapporti con lei.\nNel corso della seconda stagione, il tentativo di scalata ostile fallisce perch\u00e9 Mimi Whiteman, contatta da Cookie al fine di supportare economicamente il piano, si schiera in realt\u00e0 con Jamal, il quale decide definitivamente di prendere le distanze dai familiari, licenziandoli dai loro rispettivi ruoli nella societ\u00e0 sotto consiglio di Lucious. Cos\u00ec Cookie decide di creare una propria etichetta discografica, la Lyon Dynasty, appoggiata dai figli Andre ed Hakeem anche se il primo decide ben presto di ritirarsi dal progetto perch\u00e9 il suo cuore appartiene all'Empire. Nel frattempo Lucious viene scarcerato e Cookie entra subito in ostilit\u00e0 con esso e boicotta l'esibizione di Jamal alla Leviticus che viene sostituita da un'acclamata performance da parte di Hakeem. Intanto Cookie assume una nuova guardia del corpo, Laz, della quale presto s'innamora. La loro relazione durer\u00e0 poco poich\u00e9 si scopre che Laz faceva parte della gang che aveva rapito Hakeem e dunque la donna, nonostante si ritrovi col cuore spezzato poich\u00e9 amava davvero l'uomo, permette a Lucious di ucciderlo. Successivamente, la sorella di Cookie, Candace, si reca da lei chiedendole aiuto nel ritrovare la loro altra sorella Carol, scappata di casa; cos\u00ec le due si recano a Filadelfia. Mentre si ritrova nel carcere in cui \u00e8 stata per un concerto di beneficenza, avviene che Mimi Whiteman si allea con Camilla Max (fidanzata di Hakeem nella prima stagione, poi fatta mandare via da Lucious poich\u00e9 ritenuta un'imbrogliona) e sorprendentemente anche con Hakeem, cospirando per levare Lucious di torno ed impossessarsi dell'Empire. Cos\u00ec la donna si ritrova a dover supportare l'ex-marito e i suoi familiari dopo la tragica notizia del tradimento di Hakeem.\nCreazione e sviluppo.\nIl produttore esecutivo della serie Lee Daniels ha rivelato che Cookie \u00e8 stata liberamente ispirata dalla sorella di lui e anche dalla protagonista della soap opera \"Dynasty\", Alexis Carrington. A detta dell'uomo, Cookie non si sarebbe fermata davanti a nulla per ottenere ci\u00f2 che vuole e che avrebbe fatto s\u00ec che \"il caos\" si scatenasse lungo il percorso che avrebbe intrapreso. Nel frattempo, Taraji P. Henson, attrice che interpreta il ruolo della Lyon, ha dichiarato in un'intervista a \"TV Guide\", che il suo personaggio sarebbe stato una sorta di versione pi\u00f9 \"incappucciata\" di Mama Rose, protagonista del musical \"\".\nIl 26 febbraio 2014 \u00e8 stato annunciato che la sovracitata Taraji P. Henson, meglio conosciuta per la sua performance nel film \"Il curioso caso di Benjamin Button\", che le valse la candidatura al Premio Oscar, e per il suo pi\u00f9 recente periodo di lavoro per il drama \"Person of Interest\", era stata delineata per il ruolo di Cookie Lyon.\nSapendo che i produttori avrebbero avuto bisogno di attori affermati per promuovere al meglio la serie, i dirigenti della Fox hanno contattato la Henson. Quest'ultima che aveva appena terminato il suo lavoro per \"Person of Interest\" nel 2013 ha espresso di non voler tornare per il momento al campo televisivo. Tuttavia, il manager di Henson le ha mandato lo script per \"Empire\", per il quale l'attrice ne rimase particolarmente entusiasta. Lee Daniels ha dichiarato che la Henson era stata ci\u00f2 che egli aveva \"immaginato\" sin dal primo pensiero del personaggio. Per il ruolo di Cookie, era anche stata contatta il Premio Oscar Mo'Nique, che aveva gi\u00e0 collaborato con Daniels nell'acclamato film \"Precious\" che le valse l'ambita statuetta, ma la Fox aveva respinto l'idea accusandola di essere \"difficile da gestire\".\nLa Henson, autogiudicando il suo personaggio, ha dichiarato di affrontare per esso una sfida, avendo l'obiettivo principale di far mandare in delirio il pubblico; continuando, l'attrice ha affermato anche di essere terrorizzata nell'intraprendere il ruolo della Lyon, per il quale ha commentato di dover imbattersi in situazioni talvolta anche \"minacciose\" per portarlo in vita.\nCome annunciato dalla stessa Henson, il personaggio di Cookie avrebbe rappresentato una persona tosta. Personalmente, l'attrice l'ha definita come \"la sua eroina\" poich\u00e9 \u00e8 una donna forte e coraggiosa, che pone la famiglia prima di tutto. La Henson, dopo aver dichiarato che Cookie riesce a dire ci\u00f2 che l'attrice nella vita reale non sempreriesce ad esprimere, ha aggiunto che il suo personaggio costituisce \"perfetto prototipo di personaggio da interpretare da parte di un attore\" poich\u00e9 la Lyon non \u00e8 altro che \"un nervo scoperto\". Loretha \"Cookie\" sta inoltre molto a cuore alla Henson poich\u00e9, cos\u00ec come lei, a seguito della morte del padre, ha dovuto fare tutto ci\u00f2 che poteva per supportare e sostenere la sua famiglia e ci si pu\u00f2 facilmente identificare in esso perch\u00e9 \u00e8 semplicemente una persona \"vera\".\nAccoglienza.\nIl personaggio di Cookie \u00e8 stato accolto positivamente, e la Henson ottenne rapidamente grande consenso da parte dei telespettatori e dei mass media, i quali pi\u00f9 volte la definirano come \"la regina del Prime time\", ricevendo anche da parte di \"TV Guide\" nel 2015 il titolo di \"personaggio televisivo dell'anno\". La sua performance \u00e8 stata premiata con diversi riconoscimenti, fra cui il trionfo alla cerimonia degli ambiti Golden Globe nel 2016 nella categoria \"Miglior attrice in una serie drammatica\" e una candidatura agli Emmy Awards l'anno prima, nonch\u00e9 diverse vittorie ai BET Awards e ai Critics' Choice Awards.\nI magazine statunitensi hanno particolarmente elogiato la Henson soprattutto per via del suo carattere tosto in contrapposizione al suo amorevole spirito materno, ma ovviamente anche per la tenacia e l'impeccabilit\u00e0 con la quale Taraji intraprende il prestigioso ruolo. Attica Locke, che ha scritto alcune sceneggiature per diversi episodi della serie, ha dichiarato di aver accettato l'incarico solo per merito del personaggio di Cookie, descritto dalla scrittrice come una figura nuova e mai vista finora in campo televisivo."}
{"id": "5908874", "revid": "686936", "url": "https://it.wikipedia.org/wiki?curid=5908874", "title": "Jared Goff", "text": "Carriera universitaria.\nGoff al college gioc\u00f2 a football coi California Golden Bears dal 2013 al 2015. Fu nominato titolare gi\u00e0 nella sua prima stagione e anche se la squadra vinse solamente una gara su dodici, Goff stabil\u00ec i nuovi primati stagionali dell'istituto per yard passate, passaggi completati e tentati. L'anno seguente stabil\u00ec il record dei Golden Bears con 527 yard passate nella gara contro la Washington State University. Nel 2015 port\u00f2 la squadra a terminare col primo bilancio positivo dal 2011 (7-5) e pass\u00f2 sei touchdown nella vittoria dell'Armed Force Bowl. La sua annata si chiuse con i nuovi record stagionali della Pacific-12 Conference per yard passate (4.714) e passaggi da touchdown (43).\nCarriera professionistica.\nLos Angeles Rams.\nStagione 2016: stagione da rookie.\nGoff era considerato dagli analisti uno dei migliori due quarterback selezionabili nel Draft NFL 2016 assieme a Carson Wentz e una delle prime dieci scelte assolute\n Il 29 aprile 2016 fu selezionato come primo assoluto dai Los Angeles Rams. Dopo essere rimasto in panchina come riserva di Case Keenum nelle prime nove giornate, il 15 novembre 2016 fu nominato titolare per la gara contro i Miami Dolphins, persa in rimonta per 14-10. La sua prima prova si concluse con 17 passaggi completati su 31 tentativi per 134 yard.\nNella settimana 12, Goff pass\u00f2 tre touchdown e sub\u00ec un intercetto nella sconfitta per 21-49 contro i New Orleans Saints. Il primo touchdown della carriera fu un passaggio da 24 yard per Tavon Austin nel primo quarto. Nella settimana 14 segn\u00f2 il primo touchdown su corsa nella sconfitta per 14-42 contro gli Atlanta Falcons. La stagione da rookie di Goff si concluse disputando sette gare tutte come titolare, perdendole tutte. Complessivamente pass\u00f2 1.089 yard, 5 touchdown e sub\u00ec 7 intercetti.\nStagione 2017.\nDopo la difficile stagione da rookie e con l'addio di Jeff Fisher da capo-allenatore, sostituito da Sean McVay, la seconda annata da professionista si rivel\u00f2 di successo per Goff. Questa inizi\u00f2 con la prima vittoria in carriera nella gara del primo turno, un netto 46-9 sugli Indianapolis Colts, in cui pass\u00f2 306 yard e un touchdown. Nella gara del gioved\u00ec notte del terzo turno termin\u00f2 col miglior passer rating in carriera (145,8) dopo avere completato 22 passaggi su 28 per 292 yard e 3 touchdown nella vittoria esterna sui San Francisco 49ers. Nel nono turno complet\u00f2 14 passaggi su 22 per 311 yard e 4 touchdown nella vittoria sui New York Giants in cui i Rams segnarono 51 punti, venendo premiato come miglior giocatore offensivo della NFC della settimana. Nel penultimo turno pass\u00f2 301 yard e 4 touchdown nella vittoria sui Tennessee Titans che diede ai Rams il primo titolo di division dalla stagione 2003, venendo premiato come quarterback della settimana. A fine anno, le 12,9 yard per passaggio completato di Goff furono il miglior risultato della NFL.\nNella prima gara di playoff in carriera, Goff complet\u00f2 24 passaggi su 45 per 259 yard e un touchdown, coi Rams che furono sconfitti al Los Angeles Memorial Coliseum per 26-13, chiudendo la loro stagione.\nStagione 2018.\nNell'anticipo del quarto turno della stagione Goff mantenne i Rams imbattuti con la vittoria sui Minnesota Vikings in cui stabil\u00ec i nuovi primati personali in yard passate (465) e touchdown passati (5) senza subire intercetti, terminando con un passer rating perfetto di 158,3 e venendo premiato come giocatore offensivo della NFC della settimana. L'ultimo quarterback dei Rams a passare 5 touchdown in una partita era stato Kurt Warner nella stagione della vittoria del Super Bowl nel . Alla fine di settembre fu premiato come giocatore offensivo della NFC del mese, in cui Los Angeles fu una delle due squadre della lega a mantenersi imbattute. Tale striscia si protrasse fino al nono turno, quando furono battuti dai New Orleans Saints. Il 3 dicembre, con un mese di anticipo, i Rams si aggiudicarono il secondo titolo di division consecutivo con una vittoria sui Detroit Lions. A fine stagione fu convocato per il suo secondo Pro Bowl dopo avere passato 4.688 yards e 32 touchdown.\nNei playoff, i Rams batterono i Cowboys e i Saints, qualificandosi per il loro primo Super Bowl dal . Il 3 febbraio, nel Super Bowl LIII, Los Angeles perse per 13-3 contro i New England Patriots. Goff pass\u00f2 229 yard e sub\u00ec un intercetto, non portando i suoi a segnare alcun touchdown.\nStagione 2019.\nNel 2019 i Rams vinsero le prime tre partite prima di perdere in casa contro i Tampa Bay Buccaneers, in una gara in cui Goff stabil\u00ec i record in carriera per passaggi tentati (68) e yard passate (517) ma in cui sub\u00ec anche 3 intercetti. Nel tredicesimo turno fu premiato come giocatore offensivo della NFC della settimana dopo avere passato 424 yard e 2 touchdown, con un passer rating di 120,7 nella vittoria sugli Arizona Cardinals. La sua stagione si chiuse al terzo posto della NFL con 4.638 yard passate, con 22 touchdown e un primato personale negativo di 16 intercetti, guidando la lega con 626 passaggi tentati. Los Angeles con un record di 9-7 fin\u00ec al terzo posto della division e fuori dai playoff.\nStagione 2020.\nNel penultimo turno della stagione regolare, Goff si frattur\u00f2 un pollice contro i Seattle Seahawks, venendo costretto a sottoporsi a un'operazione chirurgica. La sua annata si chiuse cos\u00ec con 3.952 yard passate, 20 touchdown e 13 intercetti, con un record di 9-6.\nNel turno delle wild card contro i Seahawks, Goff inizi\u00f2 la sfida come riserva di John Wolford ma entr\u00f2 in campo gi\u00e0 nel primo quarto dopo che Wolford si infortun\u00f2 al collo. In quella partita pass\u00f2 155 yard e un touchdown nella vittoria in trasferta per 30\u201320. La settimana successiva pass\u00f2 174 yard e un touchdown ma i Rams furono eliminati per 32-18 dai Green Bay Packers numero 1 del tabellone della NFC.\nDetroit Lions.\nIl 30 gennaio 2021, Goff fu scambiato con i Detroit Lions, insieme a due scelte del primo giro e una del terzo giro per il quarterback Matthew Stafford. Nel 13\u00ba turno port\u00f2 i Lions alla prima vittoria stagionale con un passaggio da touchdown da 11 yard per Amon-Ra St. Brown\ufeff con il tempo ormai scaduto. La sua partita contro i Vikings si concluse con 296 yard passate e 3 touchdown, venendo premiato come giocatore offensivo della NFC della settimana."}
{"id": "5908875", "revid": "124756623", "url": "https://it.wikipedia.org/wiki?curid=5908875", "title": "I misteri di Brokenwood", "text": "I misteri di Brokenwood (\"The Brokenwood Mysteries\"), \u00e8 una serie televisiva neozelandese di genere poliziesco che \u00e8 stata trasmessa dal 28 settembre 2014 al 1\u00ba dicembre 2019 su Prime. Dal 29 marzo 2021 la serie \u00e8 trasmessa sul canale pubblico TVNZ 1. La settima stagione \u00e8 stata distribuita dalla stessa data anche sul servizio streaming statunitense Acorn TV. Il programma \u00e8 ambientato nella fittizia citt\u00e0 neozelandese di Brokenwood. Tim Balme ha ideato la serie ed \u00e8 lo sceneggiatore principale con Philip Dalkin, James Griffin e Greg McGee. \nIn Italia, la serie va in onda su Giallo dall'11 aprile 2016.\nIl cast include Neill Rea nel ruolo del sergente maggiore Mike Shepherd, Fern Sutherland nel ruolo del detective Kristin Sims, Pana Hema Taylor nel ruolo di Jared Morehu, il vicino Maori di Shepherd, Nic Sampson nel ruolo del detective Sam Breen e Cristina Ionda nel ruolo della dottoressa Gina Kadinsky. \nNic Sampson, l'attore che interpretava Breen, ha lasciato la serie per tornare nel Regno Unito. Il suo personaggio \u00e8 stato sostituito dall'attore Jarod Rawiri che interpreta il detective Daniel Chalmers, introdotto nel secondo episodio della settima stagione.\nTrama.\nLa serie \u00e8 ambientata a Brokenwood, una fittizia cittadina rurale della Nuova Zelanda di circa 5000 abitanti, situata a pochi chilometri dalla costa e che presenta tutti gli archetipi della placida comunit\u00e0 ristretta in cui tutti si conoscono. Quando viene commesso un crimine, come un omicidio, la piccola comunit\u00e0 ne viene scombussolata. In questo scenario \u00e8 necessario l\u2019intervento del detective Mike Shepherd (giunto appositamente dall'esterno) e della collega Kristin Sims. I due investigatori devono addentrarsi nelle dinamiche familiari e nelle regole non scritte che governano gli equilibri della comunit\u00e0, per risolvere i casi che si prospettano di volta in volta.\nProduzione.\nSviluppo.\nNZ on Air ha approvato un finanziamento di NZ$4,3 milioni per la prima stagione, NZ$4 milioni per la seconda stagione e NZ$4,1 milioni per la terza stagione.\nRinnovi.\nNel dicembre 2014, \u00e8 stato confermato che \"I misteri di Brokenwood\" sarebbe tornato per una seconda stagione di quattro episodi, trasmessa nel 2015. Una quarta stagione \u00e8 stata annunciata il 12 dicembre 2016, ed \u00e8 andata in onda dal 29 ottobre al 19 novembre 2017. La serie \u00e8 stata rinnovata per una quinta stagione nel 2017, e per una sesta stagione nel dicembre 2018. Il 18 settembre 2020 \u00e8 stato annunciato che la serie torner\u00e0 per una settima stagione, questa volta sul canale TVNZ 1. Ci saranno sei episodi in questa stagione invece dei soliti quattro.\nLuoghi delle riprese.\nLa serie viene girata nella grande regione dell'Auckland.\nAccoglienza.\nLe recensioni della critica sono state miste. Molti critici sono rimasti colpiti dalla trama ma si sono lamentati dei dialoghi. Alcuni hanno criticato la durata di due ore di ogni puntata, che include le pubblicit\u00e0, troppo lunghe per una serie televisiva. Inoltre presenta alcuni \u201cerrori\u201d che non possono sfuggire a esperti del settore, manca una contestualizzazione significativa a livello socioculturale, a fronte di una ambientazione suggestiva e di una colonna sonora piacevolissima.\nColonna sonora.\nLa colonna sonora \u00e8 firmata da alcuni dei migliori artisti folk neozelandesi, tra cui Tami Neilson, Delaney Davidson, Mel Parsons, The Harbour Union.\nCuriosit\u00e0.\nL'auto di Shepherd \u00e8 una Holden Kingswood del 1971 (serie HG). Ha un lettore di cassette per i suoi brani preferiti di musica country."}
{"id": "5908876", "revid": "1543377", "url": "https://it.wikipedia.org/wiki?curid=5908876", "title": "The Alternate Rings", "text": "The Alternate Rings \u00e8 un album discografico del pianista compositore Arturo Stalteri, pubblicato nel 2004 da Experience/Materiali Sonori \nIl disco.\n\u00c8 parte del progetto discografico \"Rings\", dedicato a \"Il Signore degli Anelli\" di J. R. R. Tolkien.\nPubblicato come allegato alla rivista d'arte \"Experience\" dell'aprile del 2004, contiene cinque brani: l'esecuzione in concerto, all'Auditorium Toscanelli di Ostia (Roma) il 5 aprile 2003, di \"The Grey Havens' Lullaby\" (la traccia in studio \u00e8 contenuta in \"Rings\"); \"Lo specchio di Galadriel\", nella versione gi\u00e0 inserita in \"Racconti brevi\"; la traccia strumentale di \"Gandalf the White\" (\"Rings\") con l'aggiunta degli inserti di Pier Luigi Andreoni; la versione elettronica di \"The ride of the Rohirrim\", da cui \u00e8 nata l'omonima composizione contenuta in \"Rings\" e la traccia multimediale \"The alternate rings interactive\", di Pier Luigi Andreoni"}
{"id": "5908897", "revid": "2184720", "url": "https://it.wikipedia.org/wiki?curid=5908897", "title": "Fammi respirare dai tuoi occhi", "text": "Fammi respirare dai tuoi occhi \u00e8 un singolo dalla cantante italiana Noemi, pubblicato il 1\u00ba aprile 2016 come secondo estratto dall'album \"Cuore d'artista\".\nIl brano \u00e8 stato composto da Giuliano Sangiorgi. Il videoclip che accompagna il singolo \u00e8 stato diretto da Cosimo Alem\u00e0.\nNel cast Claudio Gatta, Diletta Innocenti Fagni, Andreea Duma e Daniel Terranegra. "}
{"id": "5908898", "revid": "110157", "url": "https://it.wikipedia.org/wiki?curid=5908898", "title": "Utopian Land", "text": "Utopian Land (\"Terra utopica\") \u00e8 un singolo del gruppo musicale greco Argo, presentato il 10 marzo 2016 e pubblicato il 30 marzo. Il brano, scritto e composto in inglese e pontico da Vladimiros Sofianidis, rappresenter\u00e0 la Grecia all'Eurovision Song Contest 2016. Gli Argo hanno cantato \"Utopian Land\" per secondi nella prima semifinale del 10 maggio sul palco dell'Eurovision a Stoccolma, ma non si sono qualificati per la finale del 14 maggio. \u00c8 la prima volta per la Grecia non qualificarsi per la finale di questo evento. Gli Argo sono arrivati quattordicesimi nel televoto con 22 punti e sedicesimi nel voto della giuria con 22 punti; in totale hanno accumulato 44 punti, piazzandosi sedicesimi su diciotto partecipanti."}
{"id": "5908900", "revid": "106456", "url": "https://it.wikipedia.org/wiki?curid=5908900", "title": "Pantheon Reale del Casato di Braganza", "text": ""}
{"id": "5908901", "revid": "30610", "url": "https://it.wikipedia.org/wiki?curid=5908901", "title": "NBA Development League 2016-2017", "text": "La stagione della NBA Development League 2016-2017 \u00e8 stata la sedicesima edizione della NBA D-League. La stagione si \u00e8 conclusa con la vittoria dei Raptors 905, che hanno sconfitto i Rio Grande Valley Vipers 2-1 nella serie finale.\nSquadre partecipanti.\nVennero ammesse tre nuove squadre: i Greensboro Swarm, i Windy City Bulls e i Long Island Nets. Gli Idaho Stampede si sono trasferiti a Salt Lake City diventando i Salt Lake City Stars, e i Bakersfield Jam sono diventati i Northern Arizona Suns.\nPlayoffs.\nNBA D-League Finals.\nGara 1\nGara 2\nGara 3"}
{"id": "5908902", "revid": "1305772", "url": "https://it.wikipedia.org/wiki?curid=5908902", "title": "My Love, Forgive Me (Amore, scusami)", "text": "My Love, Forgive Me (Amore scusami) \u00e8 un album discografico di Ray Anthony, pubblicato dalla casa discografica Capitol Records nel 1964.\nTutti i brani, eccetto \"My Love, Forgive Me\" e \"Sabor ami\", erano gi\u00e0 stati pubblicati nell'album \"Anthony Italiano\" (1959).\nMusicisti.\nCarnival of Venice / La paloma / Rimpianto (Toselli's Serenade) / O'marenarillo / O Maria / Arrivederci, Roma / Villa Capri / Amore mio / O sole mio / Santa Lucia\nMy Love, Forgive Me (Amore, scusami) / Sabor ami (Be True to Me)"}
{"id": "5908903", "revid": "38120", "url": "https://it.wikipedia.org/wiki?curid=5908903", "title": "Cistorra", "text": "La cistorra (dal basco \"txistor\", salsiccia; in aragonese si conosce come \"choriceta\") \u00e8 un tipo di insaccato di origine basco-navarra e aragonese elaborato con carne macinata fresca di maiale, anche se pu\u00f2 essere un miscuglio di carni di maiale e di manzo, e che contiene tra un 70% e 80% di grasso dipendendo dalla categoria, oltre a aglio, sale e paprica; quest'ultima le conferisce un colore rosso caratteristico, ci possono essere anche erbe aromatiche (generalmente prezzemolo). Si suole consumare fritta o grigliata.\nCaratteristiche.\nLa \"cistorra\" si caratterizza per essere un insaccato che si lascia stagionare molto poco tempo (si stabilizza gi\u00e0 in 24 ore tra i 2 e 8\u00a0\u00b0C), all'interno di una vescica di intestino tenue naturale o di plastica. Il prodotto stagionato rimane pi\u00f9 morbido di un salame, non supera il diametro di 25 millimetri e i 40 centimetri di lunghezza (esistono casi in cui arriva fino al metro di lunghezza). All'origine, probabilmente era elaborato con le parti meno appetibili della macellazione che, in Guip\u00fazcoa, forse per ragioni climatiche o economiche, era fatto poco prima dell'arrivo dell'inverno. In alcune localit\u00e0 (Lodosa) si denomina \"birika\", in euskera birika significa polmone, giacch\u00e9 si deduce che l'ingrediente principale erano i polmoni del porco.\nNei Pirenei aragonese (Salvatierra di Esca, Ans\u00f3) si distingue la \"cistorra\", elaborata solo con carne, da un'altra variet\u00e0 della stessa denominata \"berica\" o \"beritaco\" che include, oltre i polmoni, la testa disossata del maiale e il \"liviano\" (pancreas). Nei dintorni di Jaca esiste anche un'altra variet\u00e0, dove si includono oltre il fegato, altre frattaglie del maiale, che riceve il nome di \"arbiello\", parola che in aragonese significa esofago, giacch\u00e9 \u00e8 questa la vescica utilizzata per insaccare gli ingredienti.\nIn alcune localit\u00e0 della provincia di Le\u00f3n si prepara la Cistorra di Le\u00f3n, elaborata con maggiori quantit\u00e0 di carne bovina. Oggigiorno si vende fresca, ma sempre pi\u00f9 frequentemente si trova confezionata sotto vuoto nei supermercati spagnoli.\nElaborazione.\nSi trita finemente la carne preventivamente refrigerata nel tritacarne con la trafila da 8. Si aggiungono i condimenti e si omogeneizza accuratamente, lasciando riposare 2 ore in camera frigorifera. Insaccare in trippa di agnello di 22/24 e porzionare attorcigliando. Lasciare ventilare a temperatura ambiente durante 1 ora e dopo asciugare a 12\u00a0\u00b0C con un'umidit\u00e0 relativa intorno al 76%. Il tempo di essiccamento \u00e8 limitato a due o tre giorni, giacch\u00e9 questo insaccato, pur se fermentato, si consuma abbastanza fresco e quasi sempre fritto. Esistono sul mercato preparati completi per insaporire e preparare qualsiasi tipo di insaccato: seguendo le istruzioni si ottengono generalmente dei risultati accettabili anche con preparazioni domestiche fatte da mani non esperte.\nPreparazione.\nLa \"cistorra\" si suole mangiare grigliata o fritta, generalmente accompagna altri piatti, uno dei pi\u00f9 popolari \u00e8 la preparazione con uovo fritto o uova strapazzate e patate (\"huevos rotos con chistorra y patatas\"). Di solito si frigge intera, ma poi si serve in pezzi pi\u00f9 piccoli (\"tapa di cistorra\") che di solito si accompagnano con il vino bianco (\"txakoli\"). A volte costituisce un elemento molto tipico dei bocadillos (\"bocadillo di chistorra\"), un'altra variante che appare in alcune salumerie \u00e8 quella di un \"croissant\" con un ripieno di \"chistorra\" (\"croissant pre\u00f1ado\"). Con le uova si prepara anche la \"tortilla con cistorra\".\nTradizioni.\nIl 21 di dicembre nel Paese Basco \u00e8 il giorno di Santo Tom\u00e1s, durante questo giorno in tutte le citt\u00e0 si possono vedere banchetti di prodotti artigianali tra cui si distaccano, per essere il cibo tipico del giorno, il talo, la \"cistorra\" e il sidro o \"sagardoa\" come accompagnamento abituale."}
{"id": "5908909", "revid": "122117226", "url": "https://it.wikipedia.org/wiki?curid=5908909", "title": "Episodi de I misteri di Brokenwood", "text": "Gli episodi della serie televisiva I misteri di Brokenwood (\"The Brokenwood Mysteries\"), dal primo al ventiquattresimo, sono andati in onda sul canale neozelandese Prime dall'autunno 2014 al dicembre 2019. Dalla settima stagione sono trasmessi sul canale TVNZ 1 dalla primavera 2021.\nUna prima stagione di quattro episodi da 90 minuti ciascuno \u00e8 andata in onda dal 28 settembre al 19 ottobre 2014 in Nuova Zelanda e in Italia \u00e8 stata trasmessa dall'11 aprile al 2 maggio 2016 su Giallo. La seconda stagione \u00e8 invece andata in onda in patria dal 27 settembre al 18 ottobre 2015, mentre in Italia \u00e8 andata in onda dal 9 al 30 maggio 2016.\nLa terza stagione \u00e8 stata trasmessa dal 30 ottobre al 20 novembre 2016 in Nuova Zelanda, invece in Italia \u00e8 andata in onda dal 16 febbraio al 9 marzo 2017 sempre su Giallo. La quarta stagione \u00e8 stata trasmessa nel paese d'origine dal 29 ottobre al 19 novembre 2017. In italiano \u00e8 andata in onda su Giallo dall'8 febbraio al 1\u00ba marzo 2018. \nLa quinta stagione \u00e8 stata trasmessa in Nuova Zelanda dal 28 ottobre al 18 novembre 2018. In Italia \u00e8 andata in onda dal 13 dicembre 2018 al 3 gennaio 2019 su Giallo.\nLa sesta stagione \u00e8 stata trasmessa dal 10 novembre al 1\u00ba dicembre 2019 in Nuova Zelanda. In Italia \u00e8 andata in onda dal 28 settembre al 19 ottobre 2020 su Giallo.\nLa settima stagione \u00e8 stata trasmessa in simultanea sul servizio streaming statunitense Acorn TV e in Nuova Zelanda su TVNZ 1 dal 29 marzo al 3 maggio 2021. In Italia \u00e8 andata in onda dal 13 giugno al 25 luglio 2021 su Giallo."}
{"id": "5908911", "revid": "1543377", "url": "https://it.wikipedia.org/wiki?curid=5908911", "title": "Damage Control", "text": "La Damage Control \u00e8 una societ\u00e0 immaginaria creata da Dwayne McDuffie (testi) e Ernie Col\u00f3n (disegni), pubblicata dalla Marvel Comics. La sua prima apparizione avviene in \"Marvel Comics Presents\" (Vol. 1) n. 19 (maggio 1989).\nSociet\u00e0 di ingegneria e costruzioni, la Damage Control \u00e8 specializzata nella riparazione dei danni causati dai conflitti tra supereroi; inoltre dispone di una divisione per la ricerca e il salvataggio di eventuali dispersi nelle macerie.\nStoria editoriale.\nNonostante la prima apparizione degli impiegati della Damage Control avvenga sotto forma di cameo in una storia di quattro pagine pubblicata sul \"Marvel Age Annual\" del 1988, l'esordio ufficiale dell'impresa edile avviene nel numero 19 dell'antologia \"Marvel Comics Presents\", datato maggio 1989. Successivamente la Damage Control ottiene tre miniserie omonime, ognuna da quattro numeri, edite tra il 1989 e il 1991 completamente dedicate alle loro non-avventure, descritte da Dwayne McDuffie come: \u00abUna sitcom ambientata nell'Universo Marvel\u00bb. Terminate le suddette pubblicazioni, la compagnia di costruzioni \u00e8 stata sovente menzionata ed ha fatto numerose apparizioni in altre testate rivestendo ruoli di rilievo anche nei crossover \"Civil War\" e \"World War Hulk\".\nIl gruppo \u00e8 stato inserito ne \"Official Handbook of the Marvel Universe Update '89\" n. 2.\nStoria.\nFondata da Ann-Marie Hoag, la Damage Control ha sede a New York nel Flatiron Building ed i suoi proprietari originari sono Tony Stark e Wilson Fisk, ciascuno titolare di met\u00e0 delle azioni della compagnia. Nel corso delle sue attivit\u00e0 la compagnia ha sistemato i danni riportati al centro di New York da uno scontro tra l'Uomo Ragno, il Cavaliere Nero, She-Hulk, Thor, il Dottor Druido e un robot gigante del Riparatore, tentano di far pagare al Dottor Destino la parcella per la riparazione dell'area di un suo scontro coi Fantastici Quattro, incontrano Hulk e Silver Surfer durante un tentativo di promozione pubblicitaria e riparano la Scuola Xavier per Giovani Dotati.\nNel momento in cui la signora Hoag ottiene un seggio in politica e cede l'amministrazione della societ\u00e0 alla giovane Robin Chapel, sia Stark che Fisk vendono la loro quota azionaria: il primo per non essere associato al noto criminale e il secondo poich\u00e9 privo di qualsiasi fiducia nelle capacit\u00e0 gestionarie di Chapel. Ci\u00f2 porta all'acquisto della Damage Control da parte della corporazione nota come Carlton Co, la cui gestione delle attivit\u00e0 di riparazione porta la compagnia sull'orlo del fallimento tuttavia, grazie alla collaborazione dello S.H.I.E.L.D. e del suo vecchio amico Nick Fury, la signora Hoag ottiene i fondi necessari a comprare la totalit\u00e0 delle azioni della Damage Control divenendone la proprietaria e riuscendo inoltre a provare che la cessione della quota azionaria di Fisk \u00e8 stata in realt\u00e0 una mossa strategica di quest'ultimo atta a far fallire la societ\u00e0 di modo di ricomprarla a un prezzo ribassato servendosene poi per riparare i danni di uno scontro tra supereroi e supercriminali (che ha contribuito a organizzare) ricavandone enormi profitti. tale vicenda porta una grande notoriet\u00e0 alla compagnia, tanto che Hollywood decide di realizzare un romanzato adattamento cinematografico del loro confronto col Kingpin, \"Damage Control: The Movie\".\nLa Damage Control viene in seguito incaricata di ricostruire il Monumento a Washington dopo uno scontro tra mutanti, lo stesso Ercole diviene un loro dipendente, dapprima solo per scontare una condanna ai lavori socialmente utili inflittagli per aver danneggiato il suolo pubblico in stato di ebbrezza e poi per guadagnarsi da vivere dopo aver perso il suo patrimonio in una causa di risarcimento col Costrittore.\nDurante la guerra civile dei superumani, Wolverine scopre che il viscido broker Walter Declun, divenuto tramite sotterfugi nuovo amministratore della Damage Control, ha fornito a Nitro l'Ormone Mutante della Crescita rendendosi responsabile indiretto della distruzione di Stamford per aumentare i profitti della societ\u00e0, motivo per il cui lo affronta accecandolo e fornendo a Hoag le prove necessarie a licenziarlo restituendo la carica di amministratrice delegata a Chapel.\nIn seguito all'attacco di Hulk a Manhattan la Damage Control si occupa di ricostruire il Chrysler Building ed instituisce una divisione di ricerca e salvataggio composta prettamente da superumani, inoltre viene incaricata di ristrutturare il maniero dei Vendicatori per la nuova formazione guidata da Luke Cage e si occupa di riparare la citt\u00e0 dopo che tutti i newyorkesi si trasformano in ragni giganti.\nAltre versioni.\nNell'universo Ultimate la Damage Control \u00e8 una societ\u00e0 di costruzione e demolizione di cui facevano parte anche i membri della Squadra Distruttrice prima che ottenessero i loro poteri."}
{"id": "5908913", "revid": "110157", "url": "https://it.wikipedia.org/wiki?curid=5908913", "title": "Falling Stars", "text": "Falling Stars (\"Stelle cadenti\") \u00e8 un singolo della cantante moldava Lidia Isac, pubblicato il 28 marzo 2016 su etichetta discografica Ragoza Music. Il brano \u00e8 stato scritto da Gabriel Alares, Sebastian Lestapier, Ellen Berg e Leonid Gutkin e prodotto da Sebastian Lestapier e Leonid Gutkin.\nIl 27 febbraio 2016 Lidia ha vinto il programma \"O melodie pentru Europa\", il processo nazionale moldavo per la selezione della canzone da mandare all'Eurovision Song Contest 2016, ottenendo il numero pi\u00f9 alto di televoti e piazzandosi terza nel voto della giuria. Lidia ha cantato \"Falling Stars\" per terza nella prima semifinale del 10 maggio sul palco dell'Eurovision a Stoccolma, ma non si \u00e8 qualificata per la finale del 14 maggio. Lidia Isac \u00e8 arrivata diciottesima nel televoto con 9 punti e quindicesima nel voto della giuria con 24 punti; in totale ha accumulato 33 punti, piazzandosi diciassettesima su diciotto partecipanti."}
{"id": "5908914", "revid": "767487", "url": "https://it.wikipedia.org/wiki?curid=5908914", "title": "Ebru \u00d6zkan", "text": "Biografia.\nEbru \u00d6zkan ha studiato teatro all'Universit\u00e0 di Ankara. Fin dai tempi della scuola ha avuto vari ruoli in importanti lavori, tra cui Giulietta in \"Romeo e Giulietta\". Oltre al teatro, ha fatto carriera in televisione. Si \u00e8 meritata l'attenzione internazionale per i suoi ruoli nella serie \"Parampar\u00e7a\". \nVita privata.\nDal 2015 \u00e8 stata fidanzata con Ertan Saban. Hanno dichiarato di volersi sposare nell'estate del 2016."}
{"id": "5908916", "revid": "729019", "url": "https://it.wikipedia.org/wiki?curid=5908916", "title": "Stazione di Schiedam Centrum", "text": "Schiedam Centrum, \u00e8 una stazione ferroviaria di scambio nella citt\u00e0 di Schiedam, Paesi Bassi. \u00c8 una stazione passante di superficie a 7 binari, di cui quattro sulla linea ferroviaria Amsterdam-Rotterdam e tre sulle linee A, B, e C della metropolitana di Rotterdam. La stazione, parte terminale della linea Schiedam-Hoek van Holland, funge anche da raccordo di questa con la linea Amsterdam-Rotterdam.\nStoria.\nLa stazione venne aperta il 3 giugno 1847 con il nome di Schiedam , quando fu utilizzata la tratta Den Haag-Delft-Rotterdam e a quel tempo era l'unica stazione di Schiedam. Con la conversione della ferrovia che collega Rotterdam a Hoek van Holland in una linea della metropolitana, la stazione \u00e8 diventata nuovamente dal 1\u00ba aprile 2017 l'unica stazione ferroviaria di Schiedam. Dal 1\u00ba giugno 1975 al 1\u00ba aprile 2017 c'era anche la stazione Schiedam Nieuwland, stazione della metropolitana dal 30 settembre 2019.\nNel 1889 l'edificio originale fu sostituito da un nuovo edificio progettato da Dirk Margadant. Nel 1891 fu aperta la ferrovia per Maassluis , nel 1893 estesa a Hoek van Holland.\nIn seguito alla sopraelevazione della ferrovia, avvenuta nel 1959, nel 1963 venne costruito un nuovo edificio, progettato da Koen van der Gaast, con la realizzazione di una speciale tettoia pentagonale sulla piazza della stazione inferiore. Una simile costruzione del tetto \u00e8 ancora presente nella stazione di Tilburg, progettata dallo stesso architetto.\nDal 25 maggio 1967 il nome della stazione era Schiedam-Rotterdam West e i treni espressi internazionali da e per Hoek van Holland passavano attraverso questa stazione e non via Rotterdam Central. Il 24 maggio 1998 il nome della stazione \u00e8 stato cambiato in Schiedam Centrum, perch\u00e9 non vi transitano pi\u00f9 treni internazionali.\nNel 2000 l'edificio della stazione \u00e8 stato completamente rinnovato e adattato in connessione con un prolungamento della linea est-ovest della metropolitana di Rotterdam. Con la costruzione della metropolitana la zona di ingresso \u00e8 scomparsa, ma \u00e8 stato mantenuto il grande tetto degli anni sessanta. Un nuovo tetto \u00e8 stato costruito sopra i binari della metropolitana, progettato dall'architetto Jan van Belkum dello studio di ingegneria Arcadis."}
{"id": "5908917", "revid": "110157", "url": "https://it.wikipedia.org/wiki?curid=5908917", "title": "The Real Thing (Highway)", "text": "The Real Thing (\"La cosa reale\") \u00e8 un singolo del gruppo musicale montenegrino Highway, presentato il 4 marzo 2016 e pubblicato l'8 aprile su etichetta discografica Universal Music Denmark. Il brano, scritto da Skansi, Luka Vojvodi\u0107 e Maro Market, ha rappresentato il Montenegro all'Eurovision Song Contest 2016. Gli Highway hanno cantato \"The Real Thing\" per quindicesimi nella prima semifinale del 10 maggio sul palco dell'Eurovision a Stoccolma, ma non si sono qualificati per la finale del 14 maggio. Gli Highway sono arrivati diciassettesimi nel televoto con 14 punti e decimi nel voto della giuria con 46 punti; in totale hanno accumulato 60 punti, piazzandosi tredicesimi su diciotto partecipanti."}
{"id": "5908919", "revid": "121223514", "url": "https://it.wikipedia.org/wiki?curid=5908919", "title": "Adalberto IV de La Marche", "text": "Origine.\nAdalberto era il figlio primogenito del Conte de La Marche, Adalberto III, e della moglie, Orengarda, di cui non si conoscono gli ascendenti,&lt;br&gt; Adalberto III de La Marche era il figlio primogenito della Contessa de La Marche, Almodis I, come ci viene confermato sia dal documento n\u00b0 99 del \"Cartulaire de l'abbaye d'Uzerche (Corr\u00e8ze)\", che dal documento n\u00b0 XXXIII delle \"Chartes et documents pour servir \u00e0 l'histoire de l'abbaye de Charroux\" e del marito, che, secondo il \"Chronicon sancti Maxentii Pictavensis, Chroniques des Eglises d'Anjou\", era Ruggero, detto di Poitou (signore di un vasto dominio in Inghilterra, tra Yorkshire, Lincolnshire e Anglia orientale, come risulta dall Complete Peerage XI (non consultata)), che, secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", era il figlio terzogenito del signore di Montgommery, visconte di Hi\u00e9mois, Conte d'Alen\u00e7on e Conte di Shrewsbury, Ruggero II di Montgommery e della sua prima moglie, Mabel de Bell\u00eame (\u2020 dicembre 1079); anche il monaco e storico inglese, Orderico Vitale, nel suo \"Historia ecclesiastica\", conferma che Ruggero era il figlio terzogenito di Ruggero II di Montgommery, e della sua prima moglie, Mabel de Bell\u00eame che, secondo Guglielmo di Jumi\u00e8ges, era figlia del Conte d'Alen\u00e7on, Guglielmo Talvas di Bell\u00eame (\u2020 1030), signore di Belleme e conte d'Alen\u00e7one di Hildeburga, figlia del visconte del Maine, Arnolfo.\nBiografia.\nDi Adalberto si hanno scarse notizie. Fu Conte de La Marche, come ci viene confermato dal \"Ex Chronico Gaufredi Vosiensis\".\nTra il 1177 ed il 1178, Adalberto perse il suo erede maschio, Marchese, come ci viene confermato dal documento n\u00b0 XLV delle \"Chartes et documents pour servir \u00e0 l'histoire de l'abbaye de Charroux\", datato 1177, mentre il \"Ex Chronico Gaufredi Vosiensis\", riporta la morte del figlio, nel 1178.&lt;br&gt;A seguito della morte del suo unico erede maschio, ed essendo la figlia, Marchesa, sterile, Adalberto vendette la Contea de La Marche, al re d'Inghilterra e duca consorte del ducato d'Aquitania, Enrico II per la cifra di cinquemila marchi d'argento (\"quinque mille marchis argenti\"), e cos\u00ec pot\u00e9 partire per Gerusalemme (\"abiit Hierosolymam\"); allora Goffredo (figlio del Signore di Lusignano, Ugo VIII), reclam\u00f2 la contea anche a nome dei fratelli; la morte del figlio, la vendita della contea e la partenza per Gerusalemme viene confermata anche dalla \"Chroniques de Saint-Martial de Limoges\".\nLa presenza di Adalberto a Gerusalemme ci viene confermata dal \"Regesta Regni Hierosolymitani\", quando all'inizio del 1179, narra di una controversia tra Templari e Ospitalieri.\nLa data della morte di Adalberto non \u00e8 certa: secondo la \"Chroniques de Saint-Martial de Limoges\", (\"Audebertus comes de la Marcha\") mor\u00ec nel 1178, mentre, secondo il \"Ex Chronico Gaufredi Vosiensis\", (\"Comes de Marchia ultimus Audebertus\") mor\u00ec nel 1180.\nDiscendenza.\nAdalberto aveva sposato Mirabilia, di cui non si conoscono gli ascendenti; secondo la \"Chroniques de Saint-Martial de Limoges\", Adalberto, che aveva ripudiato la moglie, dopo aver venduto la contea, nel giorno del Venerd\u00ec Santo del 1177, segretamente la uccise, assieme al suo accompagnatore; invece secondo il \"Ex Chronico Gaufredi Vosiensis\", dopo essere rimasta vedova, Mirabilia, si spos\u00f2, in seconde nozze, con Cadelone di Pons (\"Chalo de Pons\").&lt;br&gt;Da Mirabilia Adalberto ebbe due figli:"}
{"id": "5908933", "revid": "121104456", "url": "https://it.wikipedia.org/wiki?curid=5908933", "title": "Simon Gray", "text": "Gray inizi\u00f2 la sua carriera di scrittore come romanziere nel 1963, mentre insegnava alla Queen Mary e, nel corso dei successivi 45 anni, oltre a pubblicare cinque romanzi, Gray scrisse 40 drammi teatrali, sceneggiature, e riduzioni per il piccolo e grande schermo di opere drammatiche sue e di altri autori, diventando inoltre noto per i suoi diari satirici e di spirito autoironico, completando diversi volumi autobiografici.\nBiografia.\nSimon James Holliday Gray nacque il 21 ottobre 1936 a Hayling Island, nello Hampshire (Inghilterra), da James Gray (medico) e Barbara Holliday (atleta di una certa rinomanza). Suo padre, che in seguito divenne patologo, esercitava sull'isola come medico di base. Nel 1939, durante la Seconda Guerra Mondiale quando aveva tre anni, Simon e suo fratello maggiore Nigel furono evacuati a Montr\u00e9al, Canada, per stare in \"una casa dove suo nonno e la moglie alcolizzata venivano assistiti da una pi\u00f9 giovane zia\"; nel 1945, quando aveva circa 10 anni, ritorn\u00f2 in Inghilterra, dove frequent\u00f2 la Westminster School, a Londra. Nel 1957, si laure\u00f2 il Lettere (\"Bachelor of Arts\") alla Dalhousie University, Halifax; nel 1961 ottenne un'altra laurea al Trinity College (Cambridge). Nel 1965, venne nominato docente di letteratura inglese al Queen Mary College di Londra.\nGray si spos\u00f2 nel 1965 con la prima moglie, Beryl Kevern; ebbero un figlio, Benjamin, e una figlia, Lucy, e si divorziarono nel 1997. Durante il primo matrimonio, Gray ebbe una relazione di otto anni con una docente della sua stessa universit\u00e0, Victoria Katherine Rothschild (n. 1953), figlia di Sir Victor Rothschild, 3\u00ba Barone dei Rothschild; nel 1997, dopo il divorzio, si sposarono, andando a vivere insieme nel quartiere ovest di Londra, fino alla morte di Gray il 7 agosto 2008.\nNel 2004 Simon Gray venne nominato \"Commander of the Order of the British Empire\" per servizi resi all'arte drammaturgica e alla letteratura.\nAfflitto sia da cancro polmonare sia da cancro prostatico, mor\u00ec di un aneurisma aortico addominale il 7 agosto 2008, all'et\u00e0 di 71 anni.\nPurtroppo Gray mor\u00ec poche settimane dopo.\nCarriera.\nAncora ventenne, Gray inizi\u00f2 la sua carriera di scrittore come romanziere con \"Colmain\", pubblicato dall'editore Faber &amp; Faber nel 1963. La carriera di drammaturgo cominci\u00f2 invece nel 1966 con la riduzione televisiva di un suo racconto, \"The Caramel Crisis\". Successivamente scrisse una quantit\u00e0 di drammi per le serie antologiche televisive della BBC \"The Wednesday Play\" e \"Play for Today\", spesso in collaborazione col produttore Kenith Trodd. Gray ha scritto 40 drammi e sceneggiature per teatro, televisione e cinema, e 8 volumi di memorie basate sui suoi diari.\nIl suo primo lavoro teatrale fu \"Wise Child\", adattamento di un dramma televisivo ritenuto troppo traumatizzante per essere trasmesso sul piccolo schermo. Interpretato da Simon Ward e Alec Guinness, venne prodotto da Sir Michael Codron al Wyndham's Theatre nel 1967. Susseguentemente Gray scrisse drammi sia per la radio sia per la televisione, tra cui: una riduzione televisiva di \"The Rector\u2019s Daughter\" di F. M. Mayor; riduzioni teatrali del \"Tartuffe\" e de \"L'idiota\". Le sue sceneggiature televisive originali includono \"Running Late\", \"After Pilkington\", \"Unnatural Pursuits\" e \"A Month in the Country\". Con il suo dramma del 1971 intitolato \"Butley\", prodotto da Codron, Gray inizi\u00f2 una lunga e fruttuosa collaborazione col Premio Nobel Harold Pinter (che fu regista delle versioni sia teatrali che cinematografiche), continuando inoltre la sua associazione e amicizia con l'attore Alan Bates, che aveva interpretato nel 1967 uno dei suoi drammi televisivi, \"Death of a Teddy Bear\"; Bates interpret\u00f2 11 opere di Gray, mentre Pinter diresse 10 produzioni separate dei suoi drammi teatrali e televisivi, cominciando con \"Butley\" e finendo con \"The Old Masters\", interpretato da Peter Bowles e Edward Fox. Come aveva fatto con Butley (1971) e \"Otherwise Engaged\" (1975), le cui produzioni di Londra avevano avuto Bates come interprete principale, e \"Quartermaine's Terms\" (1981), con Edward Fox, Gray \"spesso ritorn\u00f2 a visitare il soggetto delle vite e vicissitudini di eruditi intellettuali.\"\nScrisse molti altri drammi teatrali, tra cui \"The Common Pursuit\", \"The Late Middle Classes\", \"Hidden Laughter\", \"Japes\", \"Close of Play\", \"The Rear Column\", e \"Little Nell\", molti dei quali furono diretti da Gray stesso.\nNel 1984, consigliato dall'allora direttore di Faber &amp; Faber, Robert McCrum, Gray tenne un diario della premi\u00e8re londinese di \"The Common Pursuit\" (diretto da Pinter al Teatro Lyric Hammersmith), diario intitolato \"An Unnatural Pursuit\" (1985) e che risult\u00f2 essere il primo di una lunga e fortunata serie di memorie personali sulla sua attivit\u00e0 teatrale e vita privata, serie culminata nella rinomata trilogia \"The Smoking Diaries\" (Granta, 2004\u20132008).\nIl dramma di Gray sulla spia britannica George Blake, \"Cell Mates\" (1995), interpretato da Rik Mayall, Stephen Fry e Simon Ward, attir\u00f2 l'attenzione dei media quando Stephen Fry improvvisamente \"fugg\u00ec a Bruges\" dopo la terza rappresentazione, lasciando quindi lo spettacolo senza il suo attore principale. Gray poi scrisse il suo diario teatrale dell'episodio, in titolato \"Fat Chance\", fornendo un resoconto caustico ed esilarante dell'episodio.\nIn agosto 2008, poco prima della sua morte, Gray attrasse nuovamente l'attenzione della stampa con le sue critiche circa la \"codardia\" del Royal National Theatre nell'affrontare il tema del radicalismo islamico.\nSviluppi e tributi postumi.\nL'ultimo volume dei diari di Gray, \"Coda\", \"intitolato cos\u00ec perch\u00e9 completa la trilogia di 'Smoking Diaries' (\"The Smoking Diaries, The Year of the Jouncer\" e \"The Last Cigarette\") ... una meditazione sulla morte, o piuttosto sul morire, il resoconto di uno che vive con i giorni contati\", \u00e8 stato pubblicato postumo dall'editore Faber &amp; Faber e da Granta in novembre 2008. Dall'8 al 12 dicembre 2008, in cinque episodi di 15 minuti ciascuno, l'attore Toby Stephens ha letto stralci di questo \"resoconto franco e cupamente comico del venire a patti con un cancro in fase terminale\" per la BBC Radio 4.\n\"Simon Gray: A Celebration\", per la regia di Harry Burton, che aveva diretto l'ultima produzione teatrale di Gray nella primavera 2008 (\"Quartermaine's Terms\" al Theatre Royal di Windsor), \u00e8 stato rappresentato al Comedy Theatre di Londra il 15 marzo 2009.\nUna produzione intitolata \"The Last Cigarette (L'ultima sigaretta)\", basata sulla riduzione fatta da Gray e da Hugh Whitemore dei tre volumi di memorie intitolati \"The Smoking Diaries\", e diretta da Richard Eyre, debutt\u00f2 al Minerva Theatre di Chichester, in aprile 2009. La produzione, con Felicity Kendal, Nicholas Le Prevost e Jasper Britton, in seguito si trasfer\u00ec presso \"Trafalgar Studios\", teatro del West End,\nUn sito ufficiale venne inaugurato nell'ottobre 2009.\nFinalmente il dramma \"The Late Middle Classes\" apr\u00ec in anteprima a Londra il 27 maggio 2010 presso il teatro Donmar Warehouse, diretto da David Leveaux e interpretato da Helen McCrory, Eleanor Bron, Peter Sullivan e Robert Glenister. La produzione originale, diretta da Harold Pinter, venne ostacolata dall'essere rappresentata a West End a causa di un musical pop. L'esperienza di Gray relativa a questa produzione viene narrata nel suo diario \"Enter a Fox (Entra una volpe)\".\nIn maggio-giugno 2014, \"In the Vale of Health\", inclusivo di tre drammi mai messi in produzione e un revival (\"Japes, Michael, Japes Too\", e \"Missing Dates\"), \u00e8 andato in scena allo Hampstead Theatre di Londra. Diretto da Tamara Harvey e interpretato da Gethin Anthony, Jamie Ballard, Imogen Doel, Tom Mothersdale e Laura Rees. Queste opere teatrali raccontano la storia, vista da prospettive differenti, di due fratelli che si innamorano della stessa donna.\nOpere.\nAntologie.\n\"The Definitive Simon Gray\". In 4 voll. Londra: Faber, 1992\u20131994.\n\"Key Plays\". Introd. Harold Pinter. Londra: Faber, 2002. ISBN 0-571-21634-X. (Include: \"Butley\"; \"Otherwise Engaged\"; \"Close of Play\"; \"Quartermaine's Terms\"; \"The Late Middle Classes\".)"}
{"id": "5908934", "revid": "144636", "url": "https://it.wikipedia.org/wiki?curid=5908934", "title": "Joachim Lafarge", "text": "Biografia.\nFiglio di un sarto, le ricchezze familiari gli consentirono di proporre un piano per una tontina, con l'obiettivo di recuperare i debiti contratti dallo Stato. Il 30 ottobre 1790 Lafarge propone il piano all'Assemblea Nazionale, in cui i debiti perpetui statali sarebbero diventate delle rendite a vita al 5%, raccogliendo allo stesso tempo dei sottoscrittori che avrebbero versato nove livres annuali per dieci anni. Al quindicesimo anno il sistema avrebbe erogato una pensione annua di 45 livres a chi fosse stato ancora in vita, aumentando in modo graduale fino a tremila livres annue grazie ai decessi crescenti. L'assemblea non vot\u00f2 sul provvedimento e deleg\u00f2 la decisione all'Accademia delle Scienze per valutarne i calcoli. Meno di un anno dopo, il 2 marzo 1791, Jean Jacques Gouttes ripropone il piano di Lafarge, ma l'opposizione di Robespierre fa rigettare il progetto all'unanimit\u00e0. Lafarge decide di impostare il piano in modo pi\u00f9 utile alla popolazione, fondando la \"Caisse d'\u00e9pargnes et de bienfais\", meglio nota come \"Caisse Lafarge\". L'istituzione ebbe successo e ottenne 60 milioni di livres da oltre centomila partecipanti. Tuttavia, le critiche mosse in precedenza erano solide, in quanto il tasso di mortalit\u00e0 previsto era del 6%, mentre i decessi furono solo dell'1%. I capitali versati non furono sufficienti a soddisfare il pagamento delle rendite previste e portarono al dissesto dell'istituto, che fu messo in liquidazione nel 1808. Lo scandalo fu grande, anche perch\u00e9 le operazioni di chiusura della casa si conclusero solo nel 1889. Lafarge sub\u00ec numerose contestazioni da matematici ed economisti, come ad esempio l'economista francese Jean-Baptiste Juvigny."}
{"id": "5908937", "revid": "129019", "url": "https://it.wikipedia.org/wiki?curid=5908937", "title": "Pantheon dei Braganza", "text": ""}
{"id": "5908938", "revid": "1924342", "url": "https://it.wikipedia.org/wiki?curid=5908938", "title": "Alter Ego (Minus One)", "text": "Alter Ego \u00e8 un singolo del gruppo musicale cipriota Minus One, presentato il 22 febbraio 2016 e pubblicato l'11 marzo. Il brano, scritto dai componenti della band Francois Micheletto, Harrys Pari, Constantinos Amerikanos, Antonis Loizides e Christopher Ioannides con l'aiuto dello svedese , ha rappresentato Cipro all'Eurovision Song Contest 2016.\nI Minus One hanno cantato \"Alter Ego\" per undicesimi nella prima semifinale del 10 maggio sul palco dell'Eurovision a Stoccolma e si sono qualificati per la finale del 14 maggio, dove hanno cantato per quattordicesimi su 26 partecipanti.\nNella semifinale i Minus One sono arrivati ottavi su 18 partecipanti con 164 punti, di cui 93 dal televoto, nel quale si sono piazzati sesti, e 71 dalle giurie, per le quali sono risultati i noni pi\u00f9 votati. Nella finale si sono piazzati ventunesimi su 26 partecipanti, totalizzando 96 punti. I Minus One sono risultati i quindicesimi pi\u00f9 votati dal pubblico, con 53 punti, e i ventesimi preferiti dalle giurie, con 43 punti. Sono inoltre risultati i pi\u00f9 televotati in Grecia."}
{"id": "5908943", "revid": "1332049", "url": "https://it.wikipedia.org/wiki?curid=5908943", "title": "Caisse Lafarge", "text": ""}
{"id": "5908947", "revid": "1684799", "url": "https://it.wikipedia.org/wiki?curid=5908947", "title": "Adam Pavl\u00e1sek", "text": "Professionista dal 2012, all'inizio del 2015 sostituisce il connazionale infortunato Radek \u0160t\u011bp\u00e1nek nella Hopman Cup giocando al fianco di Lucie \u0160af\u00e1\u0159ov\u00e1. Proprio nell'Hopman Cup 2015 ottiene la sua vittoria pi\u00f9 prestigiosa sconfiggendo l'italiano (top 20) Fabio Fognini (anche se non \u00e8 considerata una competizione ufficiale)."}
{"id": "5908952", "revid": "767487", "url": "https://it.wikipedia.org/wiki?curid=5908952", "title": "Abell 1991", "text": "Abell 1991 \u00e8 un ammasso di galassie situato in direzione della costellazione del Boote alla distanza di oltre 800 milioni di anni luce dalla Terra. Inserito nel Catalogo Abell redatto nel 1958, ha una classe di ricchezza 1 (quindi costituito da 50-79 galassie) ed \u00e8 del tipo I secondo la Classificazione di Bautz-Morgan.\nLa galassia pi\u00f9 luminosa dell'ammasso \u00e8 l'ellittica NGC 5778. Altre galassie rilevanti sono le spirali MCG+03-38-048 e MCG+03-38-052."}
{"id": "5908953", "revid": "52076", "url": "https://it.wikipedia.org/wiki?curid=5908953", "title": "Giovanni Paolo Lancellotti", "text": ""}
{"id": "5908955", "revid": "1442080", "url": "https://it.wikipedia.org/wiki?curid=5908955", "title": "Mindy Cohn", "text": "\u00c8 nota per il ruolo di Natalie Green in \"L'albero delle mele\" e per essere la voce di Velma Dinkley di \"Scooby-Doo\" dal 2002 al 2015.\nBiografia.\nMindy Cohn \u00e8 nata a Los Angeles, California, ed \u00e8 di religione ebraica. \u00c8 stata scoperta dall'attrice Charlotte Rae quando lei e gli altri produttori de \"L'albero delle mele\" visitarono la Westlake School di Bel Air. Ha interpretato il personaggio di Natalie (ebrea come lei) per tutta la durata della serie, in aggiunta ai tre film collegati a essa. \nLa Cohn ha continuato la sua carriera di attrice al di fuori de \"L'albero delle mele\". Nel 1986, \u00e8 apparsa in \"Il ragazzo che sapeva volare\" nel ruolo di Geneva. Ha fatto anche apparizioni in programmi televisivi popolari, tra cui \"Baby Sitter\" (dove interpretava Bunny, una giovane alcolista, in un episodio del 1988), e due apparizioni nella seconda stagione del dramma poliziesco \"21 Jump Street\" (interpretando Rosa, nel 1987 e nel 1988). \u00c8 apparsa in un episodio di \"Hot in Cleveland\" (13 luglio 2011), in \"La vita segreta di una teenager americana\" (26 marzo 2012) e in \"The Middle\" (21 maggio 2014).\nAttiva anche come doppiatrice, ha tra l'altro dato voce a Velma Dinkley in \"LEGO Dimensions.\"\nVita privata.\nSi \u00e8 laureata in antropologia culturale alla Loyola Marymount University ed \u00e8 uno dei membri fondatori di un centro di supporto per i malati di cancro. \u00c8 anche una forte sostenitrice della Comunit\u00e0 LGBT e ha dichiarato che \u00e8 orgogliosa di essere una fag hag. Non \u00e8 sposata e non ha figli. Vive a Beverly Hills.\nRiconoscimenti.\nNel 2003 la Cohn \u00e8 stata nominata per un Daytime Emmy Award per aver lavorato al programma televisivo \"Le nuove avventure di Scooby-Doo\", per il doppiaggio di Velma. Ha doppiato il personaggio anche \"Scooby-Doo! Mystery Incorporated\" e in diversi film della serie.\n\u00c8 stata valutata positivamente dal magazine \"Variety\" per il ruolo di Trixie nel film del 2007 di Daniel Waters, \"Tutti i numeri del sesso\".\nIl suo nome \u00e8 incluso nella Young Hollywood Hall of Fame (1980's)"}
{"id": "5908959", "revid": "125343627", "url": "https://it.wikipedia.org/wiki?curid=5908959", "title": "Play (J\u00fcri Pootsmann)", "text": "Play \u00e8 un singolo del cantante estone J\u00fcri Pootsmann, pubblicato il 4 gennaio 2016 dall'etichetta discografica Universal Music Group. Il brano ha rappresentato l'Estonia all'Eurovision Song Contest 2016.\nIl disco.\n\"Play\" \u00e8 stato scritto da Fred Krieger, Vallo Kikas e dal rappresentante estone all'Eurovision Song Contest 2015 Stig R\u00e4sta.\nJ\u00fcri ha partecipato all'\"Eesti Laul 2016\", il programma nazionale estone per la selezione dell'artista e della canzone da mandare all'Eurovision Song Contest 2016. Dopo aver superato la seconda semifinale del 20 febbraio ottenendo il massimo dei voti dalla giuria e dal televoto, J\u00fcri si \u00e8 esibito nella finale del 27 febbraio, ottenendo il massimo del punteggio sia dalla giuria che dal televoto e garantendosi un posto sul palco dell'Eurovision a Stoccolma, dove ha cantato \"Play\" per tredicesimo nella prima semifinale del 10 maggio.\nJ\u00fcri tuttavia non si \u00e8 qualificato per la finale del 14 maggio. \u00c8 arrivato sedicesimo al televoto con 15 punti e diciottesimo nel voto della giuria con 9 punti, accumulando in totale 24 punti e piazzandosi diciottesimo e ultimo su diciotto partecipanti."}
{"id": "5908962", "revid": "144636", "url": "https://it.wikipedia.org/wiki?curid=5908962", "title": "Durand de Maillane", "text": "Biografia.\n\u00c8 stato canonista, avvocato, magistrato e politico, eletto nel 1789 come deputato di Arles agli Stati generali. Fu anche commissario del Comit\u00e9 eccl\u00e9siastique, partecipando alla scrittura della costituzione civile del clero.\nNel 1770 lo stampatore lionese Jean-Marie Bruyset (1719-1793) pubblic\u00f2 l'opera in 10 volumi dal titolo \"Institutes du droit canonique\" di Giovanni Paolo Lancellotti (1522-1590), originariamente redatta in latino, nella traduzione in francese operata da Durand de Maillane. Il decimo volume contiene l\"'Histoire du droit canon\", scritta dallo stesso Durand de Maillane. Un esemplare di questa edizione \u00e8 conservato presso la Fondazione Mansutti di Milano."}
{"id": "5908964", "revid": "438678", "url": "https://it.wikipedia.org/wiki?curid=5908964", "title": "Scooby-Doo! Frankenstrizza", "text": "Scooby-Doo - Frankenstrizza (\"Scooby-Doo! Frankencreepy\") \u00e8 un film di animazione del 2014, diretto da Paul McEvoy, basato sui personaggi di Scooby-Doo.\nProdotto dalla Warner Bros. Animation, \u00e8 stato distribuito negli Stati Uniti il 19 agosto 2014, mentre in Italia \u00e8 andato in onda in prima TV su Boomerang il 22 aprile 2016.\nTrama.\nVelma viene a sapere di aver ereditato un castello a Transilvania, una cittadina germanofona americana. Attorno alla magione, per\u00f2, aleggia la maledizione di un terribile mostro a cui ha dato vita il prozio di Velma, da cui Mary Shelley avrebbe preso spunto per il suo romanzo pi\u00f9 famoso. Nel frattempo, una strana figura mascherata minaccia la gang, la quale si trover\u00e0 a combattere con i propri timori, la propria personalit\u00e0 e le proprie certezze per arrivare a capo di uno dei misteri pi\u00f9 intricati di sempre."}
{"id": "5908966", "revid": "1543377", "url": "https://it.wikipedia.org/wiki?curid=5908966", "title": "Tiro ai Giochi della XVI Olimpiade - Carabina 50 metri a terra", "text": "La competizione della carabina 50 metri a terra di tiro a segno ai Giochi della XVI Olimpiade si \u00e8 svolta il giorno 5 dicembre 1956 al \"Merrett Rifle Range\" a Williamstown."}
{"id": "5908967", "revid": "1332049", "url": "https://it.wikipedia.org/wiki?curid=5908967", "title": "Pierre Simone de Laplace", "text": ""}
{"id": "5908984", "revid": "729019", "url": "https://it.wikipedia.org/wiki?curid=5908984", "title": "Aeroporto di Luebo", "text": "L'aeroporto di Luebo (ICAO: FZUN) \u00e8 un aeroporto nella citt\u00e0 di Luebo nella Provincia del Kasai Occidentale, Repubblica Democratica del Congo."}
{"id": "5908987", "revid": "144636", "url": "https://it.wikipedia.org/wiki?curid=5908987", "title": "Alexandre Ferdinand L\u00e9once Lapostolle", "text": "Fu docente di fisica e chimica ad Amiens. Studi\u00f2 l'energia elettrica, scrivendo diversi trattati sulla scoperta della maggiore conducibilit\u00e0 della paglia rispetto al ferro, realizzando un parafulmine con un filo di paglia tra due pali: la paglia avrebbe sottratto l'elettricit\u00e0 delle nubi, impedendo in teoria la formazione della grandine. Il suo primo trattato in francese risale al 1820, mentre l'anno seguente se ne pubblica la traduzione italiana, con le note di Antonio Bodei. Lapostolle prese parte alla polemica sui sistemi di prevenzione contro i fulmini e la grandine, che coinvolse anche Angelo Bellani, Paolo Beltrami, Giuseppe Demongeri, Le Normand, Giovanni Majocchi, Gaetano Melandri Contessi, Pietro Molossi, Giovanni Battista Nazari, Francesco Orioli, Charles Richardot, Antonio Scaramelli, Charles Tholard e Alessandro Volta. Le compagnie assicurative usarono questi studi per valutare rischi e premi per i campi agricoli."}
{"id": "5908988", "revid": "465169", "url": "https://it.wikipedia.org/wiki?curid=5908988", "title": "I Didn't Know (Serhat)", "text": "I Didn't Know \u00e8 un singolo del cantante turco Serhat, pubblicato il 14 marzo 2016.\nDescrizione.\nPresentato il 9 marzo 2016 e messo in commercio il 14 marzo, il singolo \u00e8 stato pubblicato su etichetta discografica CAP-Sounds. Il brano \"I Didn't Know\" \u00e8 stato scritto dal greco Nektarios Tyrakis e composto dal turco Olcayto Ahmet Tu\u011fsuz. Inoltre, di \"I Didn't Know\" esistono una versione in lingua italiana, intitolata \"Non ero io\" e scritta da Mariella Nava, e una in lingua francese, scritta da St\u00e9phane Laporte e intitolata \"Comment savoir\".\n\"I Didn't Know\" \u00e8 stata scelta per rappresentare San Marino all'Eurovision Song Contest 2016 dall'ente radiotelevisivo San Marino RTV. La prima versione della canzone, una ballata, \u00e8 stata ben presto scartata in favore di una versione pi\u00f9 upbeat, presentata il 21 marzo e messa in commercio l'8 aprile. All'Eurovision Serhat ha cantato \"I Didn't Know\" per ottavo nella prima semifinale, che si \u00e8 svolta il 10 maggio a Stoccolma, ma non si \u00e8 qualificato per la finale del 14 maggio. Serhat \u00e8 arrivato undicesimo nel televoto con 49 punti e diciassettesimo nel voto della giuria con 19 punti; in totale ha accumulato 68 punti, piazzandosi dodicesimo su diciotto partecipanti."}
{"id": "5908989", "revid": "1543377", "url": "https://it.wikipedia.org/wiki?curid=5908989", "title": "Tiro ai Giochi della XVI Olimpiade - Carabina 50 metri tre posizioni", "text": "La competizione della Carabina 50 metri tre posizioni di tiro a segno ai Giochi della XVI Olimpiade si \u00e8 svolta il giorno 4 dicembre 1956 al \"Merrett Rifle Range\" a Williamstown."}
{"id": "5908998", "revid": "1543377", "url": "https://it.wikipedia.org/wiki?curid=5908998", "title": "Tiro ai Giochi della XVI Olimpiade - Carabina 300 metri tre posizioni", "text": "La competizione della carabina 300 metri tre posizioni di tiro a segno ai Giochi della XVI Olimpiade si \u00e8 svolta il giorno 1\u00ba dicembre 1956 al \"Merrett Rifle Range\" a Williamstown."}
{"id": "5908999", "revid": "2160062", "url": "https://it.wikipedia.org/wiki?curid=5908999", "title": "Le Normand (fisico)", "text": "Nei suoi scritti, le Normand riprese le teorie di Paolo Beltrami, ritenendo che il parafulmine fosse utile anche come paragrandine, poich\u00e9 il parafulmine avrebbe sottratto elettricit\u00e0 alle nubi per evitare che si formassero le particelle d'acqua e poi la grandine. La sua opera fu tradotta in italiano dal farmacista Antonio Cattaneo. Le Normand prese parte alla polemica sui sistemi di prevenzione contro i fulmini e la grandine, che coinvolse anche Angelo Bellani, Paolo Beltrami, Giuseppe Demongeri, Alexandre Lapostolle, Giovanni Majocchi, Gaetano Melandri Contessi, Pietro Molossi, Giovanni Battista Nazari, Francesco Orioli, Charles Richardot, Antonio Scaramelli, Charles Tholard e Alessandro Volta. Le compagnie assicurative usarono questi studi per valutare rischi e premi per i campi agricoli."}
{"id": "5909000", "revid": "1332049", "url": "https://it.wikipedia.org/wiki?curid=5909000", "title": "Alexandre Lapostolle", "text": ""}
{"id": "5909003", "revid": "899609", "url": "https://it.wikipedia.org/wiki?curid=5909003", "title": "Non dirlo al mio capo", "text": "Non dirlo al mio capo \u00e8 una serie televisiva italiana trasmessa da Rai 1 dal 28 aprile 2016 al 18 ottobre 2018, coprodotta da Rai Fiction e Lux Vide, con protagonisti Vanessa Incontrada e Lino Guanciale.\nLa seconda stagione \u00e8 stata messa in onda, sempre in prima serata, su Rai 1 dal 13 settembre al 18 ottobre 2018.\nTrama.\nNapoli. Lisa Marcelli \u00e8 una giovane vedova in difficolt\u00e0 economiche alla ricerca di un posto di lavoro. Con uno stratagemma si fa assumere come praticante avvocato nello studio legale di Enrico Vinci, un uomo affascinante ma con un brutto carattere, al quale nasconde l'esistenza dei suoi due figli, Mia e Giuseppe.\nAllo studio suscita la gelosia di Marta Castelli, ambiziosa e desiderosa di sposare Enrico Vinci, che non sembra interessato.\nA casa invece si fa aiutare e consigliare da Perla Cercilli, la nuova vicina e improbabile baby-sitter, che forse in circostanze normali non avrebbe mai frequentato.\nProduzione.\nLa serie inizia con un breve crossover con \"Don Matteo\": infatti nella decima stagione di quest'ultima, appare una scena per anticipare \"Non dirlo al mio capo\", andata in onda pochi giorni dopo. Don Matteo sostituisce un sacerdote napoletano morto a 102 anni, Lisa si rifugia nella sua chiesa dicendogli di non dire ad Enrico che ha due figli: - Non dirlo al mio capo. \nDati gli ottimi ascolti della prima stagione, la serie viene confermata per una seconda, la quale \u00e8 andata in onda, sempre in prima serata su Rai 1, dal 13 settembre 2018.\nLuoghi delle riprese.\nLa serie \u00e8 stata girata a Civitavecchia e a Napoli."}
{"id": "5909004", "revid": "599013", "url": "https://it.wikipedia.org/wiki?curid=5909004", "title": "You Are the Only One", "text": "You Are the Only One (\"Tu sei la sola\") \u00e8 un singolo del cantante russo Sergej Lazarev, pubblicato il 5 marzo 2016. Il brano \u00e8 stato scritto da John Ballard e Ralph Charlie e composto da Filipp Kirkorov e Dimitris Kontopoulos.\nIl 10 dicembre 2015 \u00e8 stato confermato che Sergej Lazarev avrebbe rappresentato la Russia all'Eurovision Song Contest 2016 e che la sua canzone era stata selezionata da una giuria di cui ha fatto parte il direttore generale del canale russo Rossija 1, Gennadij Goch\u0161tejn. La canzone scelta, \"You Are the Only One\", \u00e8 stata pubblicata insieme al suo video, nel quale \u00e8 presente la vincitrice del concorso di bellezza Miss Russia 2015 Vladislava Evtu\u0161enko. Sergej ha cantato \"You Are the Only One\" per nono nella prima semifinale del 10 maggio sul palco dell'Eurovision a Stoccolma e si \u00e8 qualificato per la finale del 14 maggio, dove ha cantato per diciottesimo su 26 partecipanti.\nSergej ha vinto la semifinale, arrivando primo su 18 nel televoto con 194 punti e secondo nel voto della giuria, solo dietro a Malta, con altri 148 punti, totalizzandone 342. Nella finale si \u00e8 classificato terzo, dietro all'Ucraina e all'Australia, con 491 punti in totale. Sergej \u00e8 stato il pi\u00f9 televotato della serata, ottenendo 361 punti dal pubblico e vincendo il televoto in Armenia, Azerbaigian, Bielorussia, Bulgaria, Estonia, Germania, Lettonia, Moldavia, Serbia e Ucraina; in Italia \u00e8 stato il terzo pi\u00f9 votato, dopo l'Ucraina e la Polonia. Tuttavia, avendo ottenuto solo 130 punti dal voto delle giurie, nel quale si \u00e8 classificato quinto, non \u00e8 riuscito a superare i punteggi di Ucraina e Australia. Sergej ha ottenuto il massimo dei punti dalle giurie di Azerbaigian, Bielorussia, Cipro e Grecia."}
{"id": "5909005", "revid": "180559", "url": "https://it.wikipedia.org/wiki?curid=5909005", "title": "Jean Laurent Le Semelier", "text": "Nel 1713 pubblic\u00f2 le \"Conf\u00e9rences sur le mariage\" e nel 1718 le \"Conf\u00e9rences sur l'usure\". I suoi sermoni di morale cristiana furono pubblicati postumi in dieci volumi: sei tomi nel 1755 a proposito della morale e quattro tomi sul Decalogo nel 1759. Nelle sue riflessioni, l'autore esclude che la Chiesa possa riscontrare dell'usura nel contratto di assicurazione."}
{"id": "5909017", "revid": "144636", "url": "https://it.wikipedia.org/wiki?curid=5909017", "title": "Weyman Lee", "text": "Non si conoscono molte notizie sull'autore, noto per la sua opera \"An essay to ascertain the value of leases and annuities for years and lives, and to estimate the chances of the duration of lives\", pubblicata a Londra nel 1738, anticipata da una prima edizione anonima l'anno precedente. Lee sostiene che \u00abil valore di una rendita vitalizia a un'et\u00e0 determinata \u00e8 uguale a quello di una rendita di durata pari alla speranza di vita a quella et\u00e0\u00bb. L'assunto \u00e8 smentito dagli studi del XVIII secolo e alcune delle inesattezze furono corrette nell'edizione del 1751. Nella prefazione di \"Annuities on Lives\" (1739), John Richards attribuisce questo lavoro a Samuel Burroughs (1737-1825)."}
{"id": "5909018", "revid": "247222", "url": "https://it.wikipedia.org/wiki?curid=5909018", "title": "Macerata Opera Festival", "text": ""}
{"id": "5909020", "revid": "297059", "url": "https://it.wikipedia.org/wiki?curid=5909020", "title": "Fossa poplitea", "text": ""}
{"id": "5909022", "revid": "709565", "url": "https://it.wikipedia.org/wiki?curid=5909022", "title": "Episodi di Saranno famosi (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Saranno famosi\"\nNegli Stati Uniti, la serie fu trasmessa dalla NBC dal 7 gennaio al 6 maggio 1982. In Italia, questa stagione and\u00f2 in onda per la prima volta su Raidue tra il 1\u00ba gennaio e il 10 novembre 1983. "}
{"id": "5909023", "revid": "287204", "url": "https://it.wikipedia.org/wiki?curid=5909023", "title": "Episodi di Saranno famosi (seconda stagione)", "text": "Questa voce contiene trame, dettagli e crediti dei registi e degli sceneggiatori della seconda stagione della serie televisiva \"Saranno famosi\"\nNegli Stati Uniti, la serie fu trasmessa dalla NBC dal 30 settembre 1982 al 7 aprile 1983. In Italia, questa stagione and\u00f2 in onda per la prima volta su Raidue durante la stagione televisiva 1983/1984."}
{"id": "5909024", "revid": "83531", "url": "https://it.wikipedia.org/wiki?curid=5909024", "title": "Orazio Pollarolo", "text": ""}
{"id": "5909028", "revid": "111608329", "url": "https://it.wikipedia.org/wiki?curid=5909028", "title": "Episodi di Saranno famosi (terza stagione)", "text": "QProgreuesta voce contiene trame, dettagli e crediti dei registi e degli sceneggiatori della terza stagione della serie televisiva \"Saranno famosi\"\nNegli Stati Uniti, la serie fu trasmessa dalla NBC dal 15 ottobre 1983 al 27 maggio 1984. In Italia, \u00e8 andata in onda su Rai 2 tra il 17 marzo 1985 e il 21 agosto 1986. Nel primo passaggio televisivo italiano, non \u00e8 stato seguito l'ordine cronologico originario."}
{"id": "5909029", "revid": "767487", "url": "https://it.wikipedia.org/wiki?curid=5909029", "title": "Abell 2147", "text": "Abell 2147 \u00e8 un ammasso di galassie situato in direzione della costellazione di Ercole alla distanza di circa 480 milioni di anni luce dalla Terra. Inserito nel Catalogo Abell redatto nel 1958, ha una classe di ricchezza 0 (quindi costituito da 30-49 galassie) ed \u00e8 del tipo III secondo la Classificazione di Bautz-Morgan.\nAbell 2147 fa parte del Superammasso di Ercole (SCl 160). Si trova vicino all'ammasso Abell 2152 (Ammasso di Ercole) e, avendo il medesimo redshift, potrebbero essere in realt\u00e0 un'unica struttura.\nLa galassia pi\u00f9 luminosa dell'ammasso \u00e8 l'ellittica UGC 10143."}
{"id": "5909035", "revid": "599013", "url": "https://it.wikipedia.org/wiki?curid=5909035", "title": "Anna Innerhuber", "text": "Carriera.\nClub.\nAnna Innerhuber si appassiona al mondo del calcio fin dalla giovanissima et\u00e0, tesserandosi con lo Sportverein (SV) Innsbruck, societ\u00e0 della citt\u00e0 dove risiede, iniziando l'attivit\u00e0 agonistica nelle sue sezioni giovanili fino dai 6 anni d'et\u00e0. Nel gennaio 2006 gioca nelle formazioni giovanili della sezione femminile dell'Innsbrucker AC fino al termine del campionato quando la societ\u00e0 decide di interrompere l'attivit\u00e0 femminile. Il Wacker Innsbruck decide di integrare il precedente organico creando a sua volta una sezione femminile, di conseguenza la nuova realt\u00e0 societaria le propone di continuare a giocare con i nuovi colori nelle proprie formazioni giovanili.\nCon il Wacker Innsbruck instaura una collaborazione che durer\u00e0 dieci stagioni, dalla 2007-08 inserita nella rosa della prima squadra neopromossa in \u00d6FB-Frauenliga, vestendo la maglia neroverde fino all'inizio della stagione 2015-2016, quando decide di affrontare il suo primo campionato all'estero accettando la proposta della Riviera di Romagna. Fino a quel momento contribuisce a conquistare tre secondi posti in \u00d6FB-Frauenliga, al termine delle stagioni 2007-2008, 2008-2009, e 2009-2010, nonch\u00e9 due finali di \u00d6FB-Ladies-Cup, nel 2009 e 2012, entrambe le volte sconfitte dal Neulengbach, congedandosi dalla societ\u00e0 con 7 reti siglate e 120 presenze in campionato, delle quali 6 della stagione 2015-2016, e indossando in pi\u00f9 occasioni la fascia di capitano.\nA campionato austriaco gi\u00e0 iniziato, viene formalizzato il passaggio alla Riviera di Romagna, debuttando in Serie A il 31 ottobre 2015 alla 2\u00aa giornata, nell'incontro perso di misura fuori casa per 2-3 con il Mozzanica. Durante la stagione sigla due reti, la sua prima nel campionato italiano alla 7\u00aa giornata, dove nella partita contro il Luserna apre le marcature al 5', incontro poi terminato sulla parit\u00e0 con due reti per parte. Al termine della sua prima esperienza italiana il suo tabellino personale conta 21 presenze su 22 incontri (il primo era ancora tesserata con il Wacker Innsbruck) in campionato e una in Coppa Italia, ai sedicesimi di finale.\nDurante il calciomercato estivo 2016 sottoscrive un accordo con il neopromosso Chieti che le offre l'opportunit\u00e0 di giocare nuovamente in Serie A per la stagione 2016-2017.. Rimane con la societ\u00e0 neroverde fino al termine della stagione Associazione Sportiva Dilettantistica Calcio Femminile Chieti 2016-2017 che vede il Chieti retrocedere in cadetteria, decidendo di congedarsi con un tabellino personale di 2 reti segnate su 22 incontri.\nNell'estate 2017 decide di tornare in Austria formalizzando il suo trasferimento al suo precedente club Wacker Innsbruck per giocare il campionato 2017-2018 in Frauen 2. Liga."}
{"id": "5909044", "revid": "1543377", "url": "https://it.wikipedia.org/wiki?curid=5909044", "title": "Porsche Tennis Grand Prix 2016 - Singolare", "text": "Angelique Kerber era la detentrice del titolo e lo ha difeso superando in finale Laura Siegemund per 6-4, 6-0.\nTeste di serie.\nLe prime 4 teste di serie hanno ricevuto un bye per il secondo turno."}
{"id": "5909056", "revid": "287204", "url": "https://it.wikipedia.org/wiki?curid=5909056", "title": "Swim, Swim, C'mon, Let's Swim", "text": "Swim, Swim, C'mon, Let's Swim \u00e8 un album discografico di Ray Anthony, pubblicato dalla casa discografica Capitol Records nell'agosto del 1964.\nMusicisti.\nC'mon and Swim / Sh-Boom / Twist and Shout / A Hard Day's Night / Hearts of Stone / What'd I Say\nLet's All Do the Swim / It's the Swim (By Jim) / Everybody Do the Swim / Swim, Pretty Baby"}
{"id": "5909062", "revid": "466539", "url": "https://it.wikipedia.org/wiki?curid=5909062", "title": "BRD N\u0103stase \u021airiac Trophy 2016 - Singolare", "text": "Guillermo Garc\u00eda L\u00f3pez era il detentore del titolo ma \u00e8 stato sconfitto in semifinale da Fernando Verdasco.\nVerdasco ha poi conquistato il titolo battendo in finale Lucas Pouille con il punteggio di 6-3, 6-2.\nTeste di serie.\nLe prime quattro teste di serie ricevono un bye per il secondo turno."}
{"id": "5909084", "revid": "120654798", "url": "https://it.wikipedia.org/wiki?curid=5909084", "title": "BRD N\u0103stase \u021airiac Trophy 2016 - Doppio", "text": "Marius Copil e Adrian Ungur erano i detentori del titolo ma sono stati sconfitti al primo turno da Chris Guccione e Andr\u00e9 S\u00e1.\nFlorin Mergea e Horia Tec\u0103u hanno sconfitto in finale Guccione e S\u00e1 con il punteggio di 7-5, 6-4."}
{"id": "5909088", "revid": "1543377", "url": "https://it.wikipedia.org/wiki?curid=5909088", "title": "Societ\u00e0 Sportiva Dilettantistica Taranto Football Club 1927 2015-2016", "text": "Questa pagina raccoglie i dati riguardanti la Societ\u00e0 Sportiva Dilettantistica Taranto Football Club 1927 nelle competizioni ufficiali della stagione 2015-2016.\nStagione.\nStagione conclusa con un campionato in chiaroscuro, che con una rimonta nel girone di ritorno, ha fatto in modo che la societ\u00e0 arrivasse alle spalle della capolista Virtus Francavilla.\nNonostante la sconfitta nei play off ad opera del Fondi, la societ\u00e0 viene ripescata tra i professionisti per il completamento degli organici.\nSponsor.\nGli sponsor ufficiali per la stagione 2015-2016 sono la Birra Raffo e la Cooperativa Prisma, mentre secondo sponsor di maglia \u00e8 la Mariano Gioielli.\nOrganigramma societario.\n\"Fonti:\"\nArea direttiva\nArea tecnica\nArea sanitaria"}
{"id": "5909096", "revid": "161273", "url": "https://it.wikipedia.org/wiki?curid=5909096", "title": "Abell 2390", "text": "Abell 2390 \u00e8 un ammasso di galassie situato in direzione della costellazione di Pegaso alla distanza di circa 2,7 miliardi di anni luce dalla Terra. Inserito nel Catalogo Abell redatto nel 1958, ha una classe di ricchezza 1 (quindi costituito da 50-79 galassie).\nLa galassia pi\u00f9 luminosa dell'ammasso \u00e8 l'ellittica SMM J21536+1741."}
{"id": "5909129", "revid": "1494169", "url": "https://it.wikipedia.org/wiki?curid=5909129", "title": "Hold Your Horses", "text": ""}
{"id": "5909132", "revid": "1941276", "url": "https://it.wikipedia.org/wiki?curid=5909132", "title": "Delilah (Florence and the Machine)", "text": "Delilah \u00e8 un singolo del gruppo musicale britannico Florence and the Machine, il quarto estratto dal terzo album in studio \"How Big, How Blue, How Beautiful\" e pubblicato il 20 novembre 2015.\nIl brano \u00e8 stato trasmesso per la prima volta in anteprima da Annie Mac per l'emittente radiofonica BBC Radio 1 il 19 maggio dello stesso anno.\nAccoglienza.\nSecondo Jon Blistein di \"Rolling Stone\", \"Delilah\" comincia in modo sparso, con il botta e risposta multi-traccia di Florence Welch insieme a un piano e dei sintetizzatori.\nFormazione.\nInformazioni tratte dalle note dell'album \"How Big, How Blue, How Beautiful\"."}
{"id": "5909133", "revid": "83531", "url": "https://it.wikipedia.org/wiki?curid=5909133", "title": "Giro dei Paesi Baschi 1979", "text": "Il Giro dei Paesi Baschi 1979, diciannovesima edizione della corsa, si svolse dal 2 al 6 aprile 1979 su un percorso di 826,5 km ripartiti in cinque tappe (l'ultima suddivisa in 2 semitappe). Fu vinto da Giovanni Battaglin, davanti a Vicente Belda e Miguel Mar\u00eda Lasa. Dei 70 partecipanti, 45 hanno completato la corsa. "}
{"id": "5909137", "revid": "1248318", "url": "https://it.wikipedia.org/wiki?curid=5909137", "title": "Porthos du Vallon", "text": ""}
{"id": "5909139", "revid": "481666", "url": "https://it.wikipedia.org/wiki?curid=5909139", "title": "The Love Charm", "text": ""}
{"id": "5909141", "revid": "1305772", "url": "https://it.wikipedia.org/wiki?curid=5909141", "title": "Bonifatius Sauer", "text": "Biografia.\nBonifatius Sauer nacque a Eiterfeld il 10 gennaio 1877 da Johann Nikolaus Sauer e da sua moglie Franziska. Al battesimo ricevette il nome Josef.\nFormazione e ministero sacerdotale.\nNonostante il grande talento per lo studio, fu costretto a interrompere la carriera scolastica al prestigioso Domgymnasium di Fulda dopo la licenza media a causa di una grave malattia che colp\u00ec il padre. Avrebbe poi superato l'esame finale solo nell'autunno del 1900, quando era gi\u00e0 in convento. Nel 1899 entr\u00f2 come novizio nella Congregazione di Sant'Ottilia. Prese i voti nel monastero bavarese di Sant'Ottila il 4 febbraio del 1900, acquisendo il nome monastico di Bonifatius. Alcuni atti dello stesso anno lo segnalano come studente di teologia presso il Liceo reale bavarese di Dillingen an der Donau. Dopo l'anno 1900, non appare pi\u00f9 nella relazione annuale. Il 26 luglio 1903 venne ordinato sacerdote a Dillingen. In seguito, divenne direttore della casa di studio locale dei benedettini. Nel 1906, fu eletto priore della neonata missione benedettina a Dillingen.\nLa peculiarit\u00e0 del suo istituto religioso, la Congregazione di Sant'Ottilia, consiste nell'unire la vita monastica benedettina con l'attivit\u00e0 missionaria. L'11 gennaio 1909 Bonifatius Sauer e Dominik Enskhoff furono inviati a Seul con il compito di istituire un monastero missionario. Con l'arrivo di altri due sacerdoti e quattro fratelli, il monastero fu aperto il 6 dicembre 1909; una settimana dopo, il 13 dicembre, ricevette dalla Santa Sede lo status di priorato conventuale. Sauer, divenne il primo priore della comunit\u00e0. Nel monastero c'erano diversi laboratori e una scuola per la formazione degli insegnanti. Il 13 maggio 1913 il priorato fu elevato al rango di abbazia con a capo sempre padre Sauer. Egli in quel periodo era in Germania per il capitolo generale e il successivo 8 luglio ricevette la benedizione abbaziale dal vescovo di Augusta Maximilian von Ling. Poi torn\u00f2 in Corea.\nDurante la prima guerra mondiale, le relazioni tra i benedettini tedeschi e francesi, parte significativa del clero cattolico di Seul, divennero tese, anche se ci\u00f2 non influenz\u00f2 l'amicizia personale tra l'abate e il vescovo Gustave-Charles-Marie Mutel, che guidava il vicariato apostolico di Seul.\nMinistero episcopale.\nIl 25 agosto 1920 la Congregazione de Propaganda Fide assegn\u00f2 ai benedettini l'appena creato vicariato apostolico di Wonsan, nella parte settentrionale della penisola coreana, allora comprendente anche la parte sud-est della Manciuria. Lo stesso giorno papa Benedetto XV lo nomin\u00f2 vicario apostolico di Wonsan e vescovo titolare di Appiaria. Ricevette l'ordinazione episcopale il 1\u00ba maggio 1921 nella cattedrale di Myeong-dong a Seul dal vicario apostolico di Seul Gustave-Charles-Marie Mutel, coconsacranti il vicario apostolico di Taiku Florian-Jean-Baptiste D\u00e9mange e il vescovo di Osaka Jean-Baptiste Castanier. Nel 1927, il monastero originario di Seul fu chiuso e la comunit\u00e0 di circa quaranta monaci si trasfer\u00ec a Tokwon, vicino alla citt\u00e0 portuale di W\u014fnsan. Nel monastero fu costruita una grande chiesa in stile neoromanico e un seminario. In circa vent'anni, l'abate-vescovo Sauer fond\u00f2 pi\u00f9 di due dozzine di parrocchie, la quasi totalit\u00e0 delle quali era dotata di una scuola riconosciuta dal governo. Il 12 gennaio 1940, il vicariato apostolico di Wonsan \u00e8 stato rinominato in vicariato apostolico di Kanko mentre l'abbazia di San Benedetto a Tokwon ricevette lo status di abbazia territoriale. Sauer divenne l'ordinario dell'abbazia territoriale e amministratore apostolico del vicariato.\nDal suo arrivo in Corea, Sauer manteneva buoni rapporti con le autorit\u00e0 di occupazione giapponesi (dal 1905 la Corea era un protettorato del Giappone e nel 1910 fu annessa all'Impero). Egli impar\u00f2 rapidamente la lingua giapponese, mentre quella coreana rimase per lui sempre difficile.\nCon la sconfitta del Giappone nella seconda guerra mondiale e l'occupazione della Corea del Nord da parte delle truppe sovietiche, i coreani comunisti guidati da Kim Il-sung, decisero di porre fine allo sviluppo dell'apostolato cattolico in questa terra. Nella notte tra il 9 e il 10 maggio 1949 la polizia segreta comunista circond\u00f2 l'abbazia e arrest\u00f2 le guide della comunit\u00e0. In seguito vennero catturati tutti i sacerdoti europei e coreani. I prigionieri furono portati a Pyongyang, dove nell'ottobre successivo venne celebrato un \"processo\" contro otto sacerdoti e tre fratelli. Tra il 1949 e il 1952, quattordici monaci e due suore furono giustiziati dopo una dura prigionia e torture. Nello stesso periodo, altri diciassette monaci e due suore morirono di fame, malattia, per il duro lavoro fisico e per le pessime condizioni di vita nel campi.\nL'abate-vescovo Bonifatius Sauer, che soffriva di asma, dopo sei mesi di isolamento, venne incarcerato con fratel Gregor Gigerihom, che assistette alla sua morte avvenuta alle 6 del mattino del 7 febbraio 1950, tre giorni dopo il 50\u00ba anniversario di professione religiosa, per malattia e malnutrizione. Poco prima della morte, era emaciato e non riusciva a dormire per il dolore. Due giorni prima del decesso cadde in un coma metabolico da cui non si svegli\u00f2. Il suo luogo di sepoltura non \u00e8 noto.\nL'abbazia territoriale di Tokwon continua ufficialmente ad esistere anche se \u00e8 amministrata dall'abate di Waegwan (in Corea del Sud), a cui per\u00f2 non \u00e8 concesso di recarsi nel paese.\nProcesso di beatificazione.\nIl 10 maggio 2007, nel 58\u00ba anniversario dell'occupazione del monastero di Tokwon dalle truppe nordcoreane, l'abate di Waegwan Simon Peter Ri Hyong-u ha firmato il decreto per l'inizio del processo di beatificazione di Bonifatius Sauer, padre Benedetto Kim e compagni. Il postulatore \u00e8 padre Eduardo Lopez-Tello Garc\u00eda O.S.B., docente presso il Pontificio Ateneo Sant'Anselmo a Roma e membro della Congregazione di Sant'Ottilia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "5909143", "revid": "287204", "url": "https://it.wikipedia.org/wiki?curid=5909143", "title": "The Love Charm (film)", "text": ""}
{"id": "5909145", "revid": "287204", "url": "https://it.wikipedia.org/wiki?curid=5909145", "title": "Hold Your Horses (film)", "text": ""}
{"id": "5909161", "revid": "767487", "url": "https://it.wikipedia.org/wiki?curid=5909161", "title": "Viking (film)", "text": "Viking (\u0412\u0438\u043a\u0438\u043d\u0433) \u00e8 un film storico russo del 2016 diretto da Andrej Krav\u010duk, basato sulla \"Cronaca degli anni passati\" e sull'islandese \"Saghe dei re\". Screen International lo ha definito il \"Game of Thrones russo\". I protagonisti del film sono Danila Kozlovskij e Svetlana Chod\u010denkova.\nTrama.\nRus' di Kiev, fine X secolo. Dopo la morte di suo padre, Svjatoslav I, re della Rus' di Kiev, il giovane principe variago Vladimir (Danila Kozlovskij) \u00e8 costretto all'esilio nel freddo mare svedese per scappare dal suo sanguinario fratello maggiore Jaropolk (Aleksandr Ustjugov), che ha ucciso il loro altro fratello Oleg (Kirill Pletnev) e conquistato il territorio vichingo della Rus' di Kiev. Il vecchio capo guerriero Sveneld (Maksim Suchanov) convince Vladimir ad arruolare un'armata di Variaghi, per riconquistare Kiev da Jaropolk e affrontare le forze dell'Impero bizantino che minacciano il territorio.\nProduzione.\nIl film \u00e8 stato prodotto da Anatolij Maksimov, conosciuto anche per il film dark fantasy russo \"Day Watch\". Alcune scene sono state girate nel 2013, ma la maggior parte del film \u00e8 stato girato da inizio marzo fino all'ultima settimana di luglio 2015. Il bilancio \u00e8 stato pari al film russo \"Stalingrad\", 1250 milioni di rubli (13 milioni di euro). Il film \u00e8 stato girato in varie localit\u00e0 tra cui la citt\u00e0 di Bach\u010disaraj, il distretto di Belogorsk e la fortezza genovese a Sudak in Crimea. Alcune scene sono state girate in Italia dentro la basilica di San Vitale e nel mausoleo di Galla Placidia a Ravenna.\nIl cast \u00e8 in gran parte russo; tuttavia il film presenta attori di altre nazionalit\u00e0 come lo svedese Joakim N\u00e4tterqvist e il canadese John DeSantis.\nDistribuzione.\nIl film \u00e8 stato distribuito nelle sale cinematografiche russe il 29 dicembre 2016. Il 19 novembre 2015, Pervyj kanal (\u041f\u0435\u0440\u0432\u044b\u0439 \u043a\u0430\u043d\u0430\u043b) il primo canale televisivo russo rilascia il trailer ufficiale al pubblico, disponibile anche su YouTube."}
{"id": "5909163", "revid": "83531", "url": "https://it.wikipedia.org/wiki?curid=5909163", "title": "Giro dei Paesi Baschi 1986", "text": "Il Giro dei Paesi Baschi 1986, ventiseiesima edizione della corsa, si svolse dal 7 all'11 aprile 1986 su un percorso di 787,7 km ripartiti in cinque tappe (l'ultima suddivisa in 2 semitappe). Fu vinto da Sean Kelly, davanti a Maurizio Rossi e Federico Etxabe."}
{"id": "5909167", "revid": "287204", "url": "https://it.wikipedia.org/wiki?curid=5909167", "title": "Saronno Foot-Ball Club 1922-1923", "text": "Questa voce raccoglie le informazioni riguardanti il Saronno Foot-Ball Club nelle competizioni ufficiali della stagione 1922-1923."}
{"id": "5909168", "revid": "171091", "url": "https://it.wikipedia.org/wiki?curid=5909168", "title": "Lino Binel", "text": ""}
{"id": "5909169", "revid": "1418004", "url": "https://it.wikipedia.org/wiki?curid=5909169", "title": "Graeme Simsion", "text": "Biografia.\nPrima di iniziare a scrivere libri di narrativa, Graeme Simsion era un consulente di sistemi informativi e aveva scritto due libri e numerosi articoli sulla modellazione dei dati. Nel 1982 ha fondato una societ\u00e0 di consulenza, che ha successivamente venduto nel 1999. A quel tempo \"Simsion Bowles and Associates\" contava oltre settanta impiegati. Ha inoltre cofondato un'attivit\u00e0 di distribuzione di vini, \"Pinot Now\" con Steven Naughton.\nNel 2006 ha conseguito un dottorato di ricerca presso l'Universit\u00e0 di Melbourne nel campo della modellazione dei dati. Egli ha concluso che, in contrasto con l'ipotesi implicita nella maggior parte delle ricerche modellazione dei dati, la modellazione dei dati \u00e8 meglio caratterizzata come una disciplina del design (il termine design viene usato in senso ampio). Il suo lavoro \u00e8 stato pubblicato come tesi di dottorato col titolo \"Data Modeling: Description or Design\".\nSimsion ha vinto il \"Victorian Premier's Literary Awards\" nel 2012 per il suo libro \"L'amore \u00e8 un difetto meraviglioso\" (\"The Rosie Project\"). Text Publishing ha venduto i diritti del libro a livello internazionale per oltre 1,8 milioni di dollari. \"L'amore \u00e8 un difetto meraviglioso\" \u00e8 stato pubblicato in Australia nel mese di gennaio 2014, e da allora ha venduto pi\u00f9 di un milione di copie in pi\u00f9 di quaranta paesi in tutto il mondo. Simsion inizialmente scrisse \"L'amore \u00e8 un difetto meraviglioso\" come una sceneggiatura, che \u00e8 stata opzionata da Sony Pictures Entertainment. Il seguito, intitolato \"L'amore \u00e8 un progetto pericoloso\" (\"The Rosie Effect\"), \u00e8 stato pubblicato il 24 settembre 2014 da Text Publishing. Simsion ha annunciato che il suo terzo romanzo sar\u00e0 intitolato \"The Best of Adam Sharp\". Lui e la sua moglie stanno inoltre collaborando a un romanzo ambientato sul Cammino di Santiago.\nVita privata.\n\u00c8 sposato con Anne Buist e hanno due bambini."}
{"id": "5909170", "revid": "122455454", "url": "https://it.wikipedia.org/wiki?curid=5909170", "title": "Daihatsu YRV", "text": "La Daihatsu YRV \u00e8 una monovolume prodotta della casa automobilistica giapponese Daihatsu dal 2000 al 2005.\nIl nome YRV \u00e8 l'acronimo di \"Young Recreation Vehicle\".\nContesto.\nLa YRV, codice progettuale \"M200\", \u00e8 una monovolume compatta sviluppata dalla Daihatsu sulla stessa piattaforma della Daihatsu Sirion prendendo come riferimento le utilitarie di segmento B europee; nasce per sostituire la precedente Grand Move che non riscontr\u00f2 il successo sperato a causa delle forme della carrozzeria molto squadrate.\nUna caratteristica della YRV \u00e8 la carrozzeria sviluppata in altezza con la vetratura laterale asimmetrica definita \u201ca doppio cuneo\u201d e il tetto panoramico fisso (di serie sui modelli di punta) che si estende dal parabrezza; \u00e8 lunga 3,76 metri, larga 1,62 metri e alta 1,55 metri. \nAnticipata dall'omonima concept car esposta al salone di Tokyo nel novembre del 1999, il modello definitivo viene presentato in Giappone nell'agosto del 2000 e lanciato sul mercato interno con le tre motorizzazioni alimentate a benzina:\nLa dotazione di sicurezza del modello giapponese comprendeva di serie su tutti i modelli quattro airbag, ABS con EBD e sulle versioni a trazione integrale il controllo della trazione.\nAlla fine del 2000 la YRV venne esportata anche in Europa e in Australia; la gamma europea era semplificata rispetto quella del modello giapponese sia per le motorizzazioni che per gli allestimenti. Il motore base era il 1.0 tre cilindri che erogava 58 cavalli con cambio manuale a cinque rapporti mentre all'apice della gamma vi era il 1.3 benzina aspirato che erogava 86 cavalli disponibile in versione a trazione anteriore con cambio manuale a cinque rapporti o integrale solo con cambio automatico a quattro rapporti, le potenze vennero ridotte a causa delle normative europee antinquinamento. La dotazione era meno ricca rispetto gli allestimenti giapponesi infatti sui modello base erano di serie il doppio airbag e l\u2019ABS con l\u2019EBD mentre il servosterzo era a pagamento e gli airbag laterali erano disponibili sulle versioni di punta.\nLa versione turbo venne prodotta solo per i mercati con guida a destra (Regno Unito ed Australia) ed il motore erogava 129 cavalli abbinato alla trasmissione automatica \"Steershift\" a quattro rapporti con modalit\u00e0 sequenziale e paddle al volante e la trazione era anteriore. Era denominata \u201cYRV Turbo 130\u201d e presentava il pcchetto estetico con minigonne laterali, anteriori e posteirori, sospensioni pi\u00f9 rigide con barra stabilizzatrice posteriore e pneumatici 175/55 R15.\nDurante il corso degli anni la vettura non ha subito restyling e ha ottenuto un modesto successo commerciale sia in Giappone che in Europa. La produzione termina nell\u2019agosto del 2005, venendo sostituita dalla Daihatsu Materia."}
{"id": "5909173", "revid": "827882", "url": "https://it.wikipedia.org/wiki?curid=5909173", "title": "Talo (gastronomia)", "text": "Il talo \u00e8 un piatto tipico del Paese Basco, Navarra e Paese Basco francese simile all'arepa della Colombia e del Venezuela o alla tortilla di mais grande del Messico. La pasta si elabora con farina di mais e acqua, e si lavora sull'asse. Si pu\u00f2 anche aggiungere farina di frumento e sale.\nStoria e tradizioni.\nA partire del secolo XVI si produsse, soprattutto in Guip\u00fazcoa, una grande emigrazione verso l'America giacch\u00e9 la pendenza dei terreni, le leggi che riservavano l'eredit\u00e0 della terra al solo primogenito per evitare la frammentazione fondiaria, oltre all'abitudine all'andare per mare e la affidabilit\u00e0 delle imbarcazioni. Le abbondanti precipitazioni del clima cantabrico impedivano inoltre di seminare le coltivazioni tipiche dell'agricoltura a secco come il frumento o l'orzo. Inizi\u00f2 pertanto la trasformazione del mais in forma di \"talos\". Il \"talo\" era utilizzato al posto del pane nelle fattorie basche (originalmente in Guip\u00fazcoa e nel nord della Navarra) e ci\u00f2 che avanzasse si mangiava imburrato con il latte per cenare, in una specie di minestra. La generalizzazione del pane di frumento nel corso del secolo XX pose fine di fatto al consumo del \"talo\" nelle fattorie. Il \"talo\" termin\u00f2 di essere considerato un alimento comune, basico e poco considerato, e pass\u00f2 a essere preparato e consumato unicamente in certe occasioni speciali all'anno, guadagnando in prestigio.\nAttualmente, \u00e8 tipico mangiarlo avvolgendo la \"chistorra\", una specie di salsiccia fina e fresca; e accompagnandolo con vino chacol\u00ed o sidro. Al giorno d'oggi, si mangiano anche con formaggio o addirittura con cioccolato. Il \"talo\" \u00e8 un elemento essenziale della fiera di Santo Tom\u00e1s, che si celebra ogni 21 di dicembre. A Eibar si mangia durante la Fiera di Sant'Andrea il 30 di novembre. In Navarra \u00e8 tipico mangiarlo prima della cena della Vigilia di Natale.\nIn Iparralde (paese basco francese), si mangia generalmente in feste o altre manifestazioni (partite di pallone, feste scolastiche...) con il \"xingar\" (panceta) (\"talo ta xingar\") o con formaggio di pecora (AOC Ossau-Iraty).\nIn Cantabria, si chiama \"talo\" il recipiente di stagno o simile utilizzato per preparare la torta di \"borona\", elaborata a partire di farina di mais, acqua e sale.\nElaborazione.\nPer preparare il \"talo\" ci vuole una buona dose di farina di mais, che si lascia nell'acqua tiepida, con una piccola quantit\u00e0 di sale. Si mescolano la farina e il sale e gli si aggiunge poco a poco l'acqua al centro mentre si manipola la massa, fino a farle assumere una tessitura adeguata. Ci\u00f2 che si ottiene, deve ancora essere lasciato a riposo per qualche tempo e poi si formano palline che si modellano stirando dal centro verso l'esterno fino a formare una sorta di piadina sottile che si tosta finalmente su entrambi i lati. Si serve accompagnata da un tripudio di insaccati: oltre la cistorra,il salame fritto, la morcilla, la pancetta affumicata, la lonza e la tortilla. "}
{"id": "5909174", "revid": "986213", "url": "https://it.wikipedia.org/wiki?curid=5909174", "title": "Francesco Giacinto Gonzaga", "text": "Biografia.\nEra figlio naturale di Ferdinando Gonzaga, nato da una relazione tra il IV duca di Mantova e la nobile contessa monferrina Camilla Fa\u00e0 di Bruno. Costei si spos\u00f2 segretamente a Mantova il 19 febbraio 1616 col duca, che si invagh\u00ec perdutamente di lei. Ripudiata, si allontan\u00f2 da Mantova nel settembre 1616, stabilendosi a Casale. Nel 1617 Ferdinando Gonzaga spos\u00f2 ufficialmente Caterina de' Medici, mentre Camilla bench\u00e9 incinta, fu fatta tornare a Mantova, privata del figlio e rinchiusa in convento. Lasci\u00f2 tutti i suoi beni al figlio.\nGiacinto fu allevato alla corte di Mantova in quanto il padre lo considerava suo erede, ma non fece mai nulla per legittimarlo, viste anche le ritrosie della matrigna Caterina. Nel 1624 venne nominato dal padre signore di Bianz\u00e8, ricopr\u00ec la carica di abate dell'abbazia di Santa Maria di Lucedio di Trino, feudo dei Gonzaga e sacerdote beneficiato dell'abbazia di San Benedetto in Polirone.\nMor\u00ec di peste nel 1630 durante il sacco di Mantova, ma alcuni storici sostengono che per\u00ec avvelenato per disposizione di Carlo di Gonzaga-Nevers, che lo vedeva forse come pretendente al ducato di Mantova. Tutto il suo patrimonio pass\u00f2 a Maria Gonzaga, moglie di Carlo I di Gonzaga-Nevers."}
{"id": "5909177", "revid": "1953368", "url": "https://it.wikipedia.org/wiki?curid=5909177", "title": "Ransom Riggs", "text": "Biografia.\nPrimi anni e studi.\nRansom Riggs \u00e8 nato in Maryland il 3 febbraio 1979, in una fattoria vecchia di 200 anni, ed \u00e8 cresciuto in Florida, dove ha frequentato la Pine View School for the Gifted. Ha studiato letteratura inglese al Kenyon College, e cinema alla University of Southern California.\nCarriera.\nIl suo lavoro su cortometraggi per internet e di blogging per Mental Floss gli fece ottenere l'incarico di scrivere il manuale di Sherlock Holmes (\"The Sherlock Holmes Handbook\"), distribuito come tie-in del film del 2009.\nRiggs aveva raccolto alcune curiose fotografie e aveva proposto al suo editore, Quirk Books, il loro utilizzo per un libro illustrato. Su suggerimento di un editor, ha invece utilizzato le foto come guida per un racconto. Ci\u00f2 che ne esce \u00e8 \"La casa per bambini speciali di Miss Peregrine\", entrato nella lista dei best seller del New York Times.\nUn altro libro ispirato a vecchie fotografie, \"Talking Pictures\", \u00e8 stato pubblicato da Harper Collins nell'ottobre del 2012.\n\"Hollow City\", il secondo romanzo sui bambini di Miss Peregrine \u00e8 stato pubblicato il 14 gennaio 2014. Il terzo volume, \"Library of Souls\", \u00e8 stato pubblicato il 22 settembre 2015.\nIl 23 ottobre 2018 \u00e8 stato pubblicato \"La mappa dei giorni\" quarto libro della saga.\nIl 14 gennaio 2020 \u00e8 stato pubblicato \u201cLa conferenza delle Ymbryne\u201d quinto capitolo della saga.\nIl 20 aprile 2021 \u00e8 stato pubblicato \"Le desolazioni di Devil's Acre\" sesto e ultimo volume della saga.\nVita privata.\nRiggs vive a Santa Monica, California ed \u00e8 sposato con la scrittrice di origini iraniane Tahereh Mafi dal 2013. Hanno una figlia, nata il 30 maggio 2017."}
{"id": "5909188", "revid": "481666", "url": "https://it.wikipedia.org/wiki?curid=5909188", "title": "Cheating Cheaters", "text": ""}
{"id": "5909189", "revid": "116379309", "url": "https://it.wikipedia.org/wiki?curid=5909189", "title": "Antonia Merighi", "text": "Biografia.\nLa carriera iniziale di Antonia Merighi \u00e8 iniziata in Italia, dove per alcuni anni \u00e8 stata una \"cantante virtuosa alla corte di Violante Beatrice\", Gran Principessa di Toscana ed ha cantato nei teatri della Toscana, cos\u00ec come a Venezia, Parma, Torino, Mantova, Napoli e la sua nativa Bologna, spesso in ruoli \"en travesti\". A Napoli, cre\u00f2 il ruolo di Lucejo nel Publio Cornelio Scipione di Leonardo Vinci il 4 novembre 1722 e di \"Iarba\" nella prima della \"Didone abbandonata\" di Domenico Sarro al Teatro San Bartolomeo il 1\u00ba febbraio 1724 e qui cant\u00f2 almeno in altre 17 opere.\nSi trasfer\u00ec a Londra nel 1729, dove per due stagioni cant\u00f2 in molte delle opere di H\u00e4ndel, a volte in ruoli creati appositamente per lei dal compositore (Matilde in \"Lotario\", Rosmira in \"Partenope\" ed Erissena in \"Poro, re delle Indie\") e, talvolta, in alcune parti per soprano da opere precedenti riadattate per la sua voce. Torn\u00f2 ancora una volta a Londra nel 1736 e nel 1738, dove cant\u00f2 nelle premi\u00e8re di altre tre opere di H\u00e4ndel e anche in opere di altri compositori. Cant\u00f2 inoltre in un concerto a beneficio di H\u00e4ndel al King's Theatre nel 1738. Secondo Winton Dean, sembra che le sue ultime esecuzioni di opere siano state a Monaco durante il Carnevale del 1740. Dopo il suo ritiro dalle scene ha vissuto a Bologna. La Merighi era sposata con il tenore Carlo Carlani (1716-1776).\nResoconti dell'epoca.\nThe Daily Courant del 2 luglio 1729 pubblic\u00f2 i nomi e le descrizioni dei nuovi cantanti per la stagione 1729 di H\u00e4ndel al King's Theatre:\nMary Delany, amica da una vita di H\u00e4ndel e sua sostenitrice, fu una dei pochi invitati alle prove per la stagione 1729. In una lettera a un amico, scrisse del suo nuovo cantante:\nQuando la Merighi ritorn\u00f2 per la stagione 1736, dopo un'assenza di parecchi anni, la Delany scrisse:\nLa bravura di attrice della Merighi (e quella del castrato, Nicol\u00f2 Grimaldi) \u00e8 stata notata anche da Giambattista Mancini nel suo libro del 1774 \"Pensieri e riflessioni pratiche sopra Il canto figurato\":\nRuoli H\u00e4ndeliani.\nAntonia Merighi \u00e8 nota per avere cantato i seguenti ruoli nelle opere di H\u00e4ndel eseguite al King's Theatre a Londra:"}
{"id": "5909191", "revid": "339392", "url": "https://it.wikipedia.org/wiki?curid=5909191", "title": "Charlot e il cronometro", "text": ""}
{"id": "5909192", "revid": "287204", "url": "https://it.wikipedia.org/wiki?curid=5909192", "title": "Erie BayHawks 2015-2016", "text": "La stagione 2015-16 degli Erie BayHawks fu l'8\u00aa nella NBA D-League per la franchigia.\nGli Erie BayHawks arrivarono quinti nella \"Atlantic Division\" con un record di 12-38, non qualificandosi per i play-off."}
{"id": "5909193", "revid": "709565", "url": "https://it.wikipedia.org/wiki?curid=5909193", "title": "Eliza Osgood Vanderbilt", "text": "Biografia.\nEra la figlia pi\u00f9 giovane e settimo figlio di William Henry Vanderbilt, e di sua moglie, Maria Louisa Kissam. Suo nonno era Cornelius Vanderbilt. Ha frequentato la Miss Porter's School a Farmington.\nMatrimonio.\nSpos\u00f2, il 20 dicembre 1881 a St. Bartholomew's Church, il dottor William Seward Webb (1851-1926), figlio di James Watson Webb. William era un medico e dirigente della ferrovia che in seguito divenne membro della Camera dei rappresentanti del Vermont e fu fondatore e presidente dei Figli della Rivoluzione Americana. Ebbero quattro figli: \nCon il suo $ 10 milioni ricevuti in eredit\u00e0, compr\u00f2 e svilupp\u00f2 Shelburne Farms a Shelburne, nel 1899. Nel 1909 Shelburne Farms, ospit\u00f2 il presidente William Howard Taft.\nNel 1923, fece costruire una casa sulla Dunbar Road a Palm Beach, in Florida. In seguito, fece costruire un'altra casa a Gulf Stream, in Florida.\nEra un'appassionata del golf, giardinaggio, viaggi e lettura. \u00c8 stata una delle prime donne dell'Everglades Club."}
{"id": "5909198", "revid": "240277", "url": "https://it.wikipedia.org/wiki?curid=5909198", "title": "Palazzo D'Alessandro", "text": "Palazzo D'Alessandro \u00e8 un palazzo di Salerno, edificato in epoca umbertina di fronte alla Stazione ferroviaria.\nStoria.\nIl Palazzo D'Alessandro fu costruito nei primi anni del novecento utilizzando le pietre derivanti dallo scavo della galleria elicoidale, nel tratto ferroviario che collega Salerno con la stazione di Cava de' Tirreni, posta a maggiore altitudine. Ha una pianta pentagonale con una corte all'interno. La facciata posta di fronte alla stazione ferroviaria ospita lo storico \"Hotel Plaza\".\nGli appartamenti destinati a civili abitazioni appartengono a tre condomini con ingresso rispettivamente da piazza Vittorio Veneto, da Corso Garibaldi e da Via Vicinanza, all'angolo del centralissimo Corso Vittorio Emanuele, di cui costituisce il primo palazzo in direzione piazza Vittorio Veneto.\nIl palazzo \u00e9 sopravvissuto con pochi danni ai bombardamenti della seconda guerra mondiale, dove nel 1943 perirono circa seicento salernitani per la distruzione della attigua caserma Umberto I e delle vicine costruzioni nel centro di Salerno."}
{"id": "5909199", "revid": "767487", "url": "https://it.wikipedia.org/wiki?curid=5909199", "title": "Eoplatanista", "text": "L'eoplatanista (gen. Eoplatanista) \u00e8 un cetaceo estinto appartenente agli odontoceti. Visse nel Miocene inferiore (circa 22 - 16 milioni di anni fa) e i suoi resti fossili sono stati ritrovati in Italia.\nDescrizione.\nQuesto animale era simile a un delfino attuale, ma era dotato di un lungo rostro robusto, fornito di numerosi denti a radice singola. \"Eoplatanista\" non doveva superare i due metri e mezzo di lunghezza. Il vertice del cranio era piatto con ossa frontali ampiamente esposte, e vi era la presenza di un solco longitudinale sul rostro e sulla mandibola. I denti erano dotati di carene mesiali e distali, e la bulla timpanica era sprovvista di solco mediale. \nClassificazione.\nDescritto per la prima volta da Dal Piaz nel 1916, \"Eoplatanista\" \u00e8 noto esclusivamente per resti fossili provenienti dall'Italia settentrionale in terreni del Miocene inferiore. La specie tipo \u00e8 Eoplatanista italica, nota per fossili provenienti dalla zona di Libano (provincia di Belluno) risalenti a circa 22 - 20 milioni di anni fa; dallo stesso giacimento provengono le specie \"E. gresalensis\" (precedentemente noto come \"Cyrtodelphis gresalensis\") ed \"E. miocaenus\" (precedentemente noto come \"Zignodelphis miocaenus\"). Un'altra specie, \"E. taurinensis\", proviene dal Colle di Torino, i cui terreni sono un po' pi\u00f9 recenti (18 - 16 milioni di anni fa). \n\"Eoplatanista\" \u00e8 un odontoceto di incerta collocazione sistematica; inizialmente considerato ancestrale all'attuale \"Platanista\", in seguito questo genere \u00e8 stato classificato in una famiglia a s\u00e9 stante (Eoplatanistidae) da Muizon nel 1988, posta vicino al gruppo degli eurinodelfidi. Altre analisi successive hanno invece indicato che \"Eoplatanista\" potrebbe essere pi\u00f9 basale di eurinodelfidi, platanistoidi, zifidi e delfinidi (de Muizon, 1991; Lambert et al., 2015)."}
{"id": "5909203", "revid": "1977442", "url": "https://it.wikipedia.org/wiki?curid=5909203", "title": "Jagdstaffel 5", "text": "La Jagdstaffel 5 (in tedesco: K\u00f6niglich Preu\u00dfische Jagdstaffel Nr 5, abbreviato in Jasta 5) fu una squadriglia (\"staffel\") da caccia della componente aerea del Deutsches Heer, l'esercito dell'Impero tedesco, durante la prima guerra mondiale (1914-1918).\nStoria.\nLa Jagdstaffel 5 venne fondata il 21 agosto 1916 dalla riorganizzazione del Kampfeinsitzerkommando (KEK) Avillers al comando dell'Oberleutnant Hans Berr. Basata inizialmente a Bechamp nel settore della 5\u00aa Armata, il 29 settembre fu assegnata alla 1\u00aa armata. Equipaggiata inizialmente con Fokker E.III, fu dotata successivamente di nuovi aerei come l'Halberstadt D.II e l'Albatros D.II, progressivamente sostituiti nel corso del 1917 con i pi\u00f9 moderni Albatros D.III e Albatros D.V. Dopo la morte di Berr nel 1917, il comando pass\u00f2 all'Hauptmann Hans von H\u00fcnerbein proveniente dalla Jagdstaffel 8 fino al 4 maggio 1917 quando mor\u00ec pilotando un Siemens-Schuckert D.I. Il nuovo \"Staffelf\u00fcrher\" (comandante) divenne il Leutnant Kurt Schneider.\nIn questo periodo la Jagdstaffel 5 si mosse a Gonnelieu vicino a Cambrai e quindi ancora a Boistrancourt Suererie, dove rimase a supporto della 2\u00aa Armata dall'11 marzo 1917 al 21 marzo 1918. Essa oper\u00f2 con triplani Fokker Dr.I e quindi, nel 1918, con Fokker D.VII.\nSchneider fu ferito il 5 giugno 1917 quindi il comando della squadriglia fu assunto dall'Oberleutnant Richard Flasher proveniente dal \"Kampfgeschwader Nr. 2\", che lo tenne fino al 18 maggio 1918. Successivamente il comando fu assunto dal Leutnant Wilhem Lehmann che lo mantenne fino alla sua morte avvenuta in combattimento il 26 giugno 1918.\nL'ultimo comandante fu l'Oberleutnant Otto Schmidt proveniente dalla Jagdstaffel 29.\nNel marzo 1918, la Jasta 5 divenne parte dello Jagdgruppe 2, assieme alla Jagdstaffel 46 sempre a supporto della 2\u00aa Armata, al comando di Flasher.\nNel successivo mese di agosto si unirono allo Jagdgruppe 2 le Jagdstaffeln 34 e 37 e il comando pass\u00f2 ad Otto Schmidt.\nDal mese di luglio 1918 la Jasta oper\u00f2 con alcuni Pfalz D.XII.\nIl reparto si spost\u00f2 successivamente su campi di Cappy, Moislains, Nurlu, Neuville e Escarmains durante l'estate e l'autunno del 1918, finendo la guerra a Villers-sire-Nicole.\nAlla fine della prima guerra mondiale, i piloti della Jasta 5 avevano ottenuto 251 vittorie, il terzo totale pi\u00f9 alto tra tutte e Jagdstaffel, lamentando la perdita di 19 piloti uccisi in azione, 2 catturati, tre uccisi e un ferito in incidenti e 8 feriti in azione. Un pilota si salv\u00f2 grazie al paracadute.\nLista dei comandanti della Jagdstaffel 5.\nDi seguito vengono riportati i nomi dei piloti che si succedettero al comando della Jagdstaffel 5.\nLista degli assi che hanno prestato servizio nella Jagdstaffel 5.\nDi seguito vengono elencati i nomi dei piloti che hanno prestato servizio nella Jagdstaffel 5 con il numero di vittorie conseguite durante il servizio nella squadriglia e riportando tra parentesi il numero di vittorie aeree totali conseguite."}
{"id": "5909208", "revid": "785863", "url": "https://it.wikipedia.org/wiki?curid=5909208", "title": "Charlot bugiardo", "text": ""}
{"id": "5909214", "revid": "1005847", "url": "https://it.wikipedia.org/wiki?curid=5909214", "title": "Giovanni Sarritzu", "text": "Biografia.\nDopo essere stato consigliere comunale ed assessore di Quartu Sant'Elena, viene eletto alla Camera dei deputati nel 1992 nelle file di Rifondazione Comunista: per la XI Legislatura fa parte prima della Commissione Affari Sociali e poi, dopo il suo passaggio al Gruppo misto avvenuto nel 1993, di quella Attivit\u00e0 Produttive, Commercio e Turismo.\nNel 1994 si ricandida alla Camera con la Lista Pannella nel collegio uninominale sardo di Quartu Sant'Elena, suo paese natale, ottenendo il 4,6% e non venendo rieletto.\nMuore nel gennaio del 2001 a neppure 55 anni dopo una breve ma incurabile malattia."}
{"id": "5909215", "revid": "38120", "url": "https://it.wikipedia.org/wiki?curid=5909215", "title": "Magnus Robot Fighter", "text": ""}
{"id": "5909219", "revid": "80192447", "url": "https://it.wikipedia.org/wiki?curid=5909219", "title": "Legri", "text": ""}
{"id": "5909227", "revid": "1272592", "url": "https://it.wikipedia.org/wiki?curid=5909227", "title": "Villa Matilde (Calenzano)", "text": ""}
{"id": "5909228", "revid": "122566967", "url": "https://it.wikipedia.org/wiki?curid=5909228", "title": "Kia Clarus", "text": "La Kia Clarus \u00e8 un'automobile della casa automobilistica coreana Kia Motors prodotta dal 1996 al 2001, venduta sui mercati sudcoreano e australiano come Kia Credos.\nContesto.\nImportata in Italia dal 1997 al 2000 venne venduta in un numero molto limitato di esemplari, quasi tutti in versione Station Wagon. Disponibile con 2 motori diversi, un 1.8 e un 2.0, ma solo a benzina mentre non era disponibile nella versione a gasolio, cosa che contribu\u00ec a determinarne il poco successo in Italia."}
{"id": "5909230", "revid": "481666", "url": "https://it.wikipedia.org/wiki?curid=5909230", "title": "Ocean Swells", "text": ""}
{"id": "5909231", "revid": "297059", "url": "https://it.wikipedia.org/wiki?curid=5909231", "title": "Ipertrofia prostaica", "text": ""}
{"id": "5909237", "revid": "729019", "url": "https://it.wikipedia.org/wiki?curid=5909237", "title": "Giovanni Visconti da Oleggio", "text": "Biografia.\nEra figlio di Filippo di Giovanni, del ramo di Oleggio della famiglia dei Visconti.\nFu signore di Bologna dal 1355 al 1360, anno in cui dovette cedere il potere ad Egidio Albornoz, tuttavia in cambio ottenne la signoria di Fermo - col titolo di marchese della Marca Anconitana - che detenne fino alla morte, avvenuta nel maggio del 1366."}
{"id": "5909238", "revid": "481666", "url": "https://it.wikipedia.org/wiki?curid=5909238", "title": "The Speed Demon", "text": ""}
{"id": "5909239", "revid": "80192847", "url": "https://it.wikipedia.org/wiki?curid=5909239", "title": "Giovanni da Oleggio", "text": ""}
{"id": "5909248", "revid": "80192872", "url": "https://it.wikipedia.org/wiki?curid=5909248", "title": "Giovanni di Oleggio", "text": ""}
{"id": "5909249", "revid": "80192888", "url": "https://it.wikipedia.org/wiki?curid=5909249", "title": "Signoria di Fermo", "text": ""}
{"id": "5909251", "revid": "80192915", "url": "https://it.wikipedia.org/wiki?curid=5909251", "title": "San Marco alle Paludi", "text": ""}
{"id": "5909257", "revid": "339392", "url": "https://it.wikipedia.org/wiki?curid=5909257", "title": "Rocca di Pavia", "text": ""}
{"id": "5909258", "revid": "80193271", "url": "https://it.wikipedia.org/wiki?curid=5909258", "title": "Diritti di mercato", "text": ""}
{"id": "5909260", "revid": "131145", "url": "https://it.wikipedia.org/wiki?curid=5909260", "title": "Monastero di Cairate", "text": ""}
{"id": "5909263", "revid": "1543377", "url": "https://it.wikipedia.org/wiki?curid=5909263", "title": "Var\u0101hamihira", "text": "Nacque nella regione di Avanti, grosso modo corrispondente alla moderna Malwa, da Adityadasa, che era egli stesso un astronomo. Secondo una delle sue opere, fu educato a Kapitthaka. \u00c8 considerato uno dei nove gioielli (\"Navaratnas\") della corte del leggendario sovrano Yashodharman Vikramaditya di Malwa.\nOpere.\nPancha-Siddhantika.\nLa principale opera di Varahamihira \u00e8 il libro \"Pa\u00f1casiddh\u0101ntik\u0101\" (o \"Pancha-Siddhantika\", \"[Trattato] sui Cinque Canoni [Astronomici]\"): datato 575 d.C. ca., ci d\u00e0 informazioni su testi indiani pi\u00f9 antichi che sono ora perduti.\nL'opera \u00e8 un trattato sull'astronomia matematica e riassume cinque opere astronomiche anteriori, ossia \"Surya Siddhanta\", \"Romaka Siddhanta\", \"Paulisa Siddhanta\", \"Vasishtha Siddhanta\" e \"Paitamaha Siddhanta\". \u00c8 un compendio del \"Vedanga Jyotisha\" come pure dell'astronomia ellenistica (inclusi elementi greci, egizi e romani). Varahamihira fu il primo a menzionare che l'\"ayanamsa\", o lo spostamento dell'equinozio, \u00e8 di 50,32 secondi.\nAnche lo studioso iraniano dell'XI secolo al-B\u012br\u016bn\u012b descrisse i dettagli de \"I Cinque Canoni Astronomici\":\n\"Brihat-Samhita\".\nUn altro importante contributo di Varahamihira \u00e8 il \"Brihat-Samhita\" enciclopedico. Copre argomenti di ampio respiro di interesse umano, che includono astrologia, movimenti planetari, eclissi, piogge, nuvole, architettura, crescita delle colture, fabbricazione dei profumi, matrimonio, relazioni domestiche, gemme, perle e rituali. Il volume espone il criterio di valutazione delle gemme che si trova nel Garuda Purana e fornisce dettagli sulle Nove Perle sacre dello stesso testo. Contiene 106 capitoli ed \u00e8 noto come la \"grande compilazione\".\nSull'astrologia.\nVarahamihira fu anche un astrologo. Scrisse su tutte e tre le principali branche dell'astrologia Jyotisha:\nAnche suo figlio Prithuyasas contribu\u00ec all'astrologia induista: il suo libro \"Hora Sara\" \u00e8 un famoso testo di oroscopia. Si crede che Khana (altrove chiamata anche Lilavati), l'astrologa poetessa medievale del Bengala, fosse la nuora di Varahamihira.\n\"Sankhya Siddhanta\".\nUn'altra delle opere meno note di Varahamihira \u00e8 il \"Sankhya Siddhanta\". Non si conosce molto di quest'opera, poich\u00e9 di essa fu recuperato solo un frammento. Da ci\u00f2 che si \u00e8 recuperato, gli archeologi affermano che trattava di aritmetica avanzata, di trigonometria, nonch\u00e9 di alcuni concetti relativamente elementari.\nInfluenze.\nIl \"Romaka Siddhanta\" (\"Dottrina dei Romani\") e il \"Paulisa Siddhanta\" (\"Dottrina di Paul\") furono due opere di origine occidentale che influenzarono il pensiero di Varahamihira, bench\u00e9 questa ricostruzione sia controversa, in quanto vi sono molte prove per suggerire che fosse in effetti pensiero vedico indigeno dell'India che prima influenz\u00f2 gli astrologi occidentali e successivamente ritorn\u00f2 in India riformulato. Numerosi suoi scritti condividono somiglianze con testi anteriori come il \"Vedanga Jyotisha\".\nUn commento nel \"Brihat-Samhita\" di Varahamihira dice: \"I Greci, bench\u00e9 barbari, devono essere onorati poich\u00e9 hanno mostrato enorme interesse per la nostra scienza...\" (\"mleccha hi yavanah tesu samyak shastram kdamsthitam/ rsivat te 'p i pujyante kim punar daivavid dvijah\" (\"Brihat-Samhita\", 2.15)).\nContributi.\nTrigonometria.\nL'opera matematica di Varahamihira incluse la scoperta delle formule trigonometriche\nVarahamihira miglior\u00f2 l'accuratezza delle tavole del seno di Aryabhata.\nAritmetica.\nEgli defin\u00ec le propriet\u00e0 algebriche dello zero come pure dei numeri negativi.\nCombinatoria.\nVarahamihira fu tra i primi matematici a scoprire una versione di quello che ora \u00e8 il triangolo di Pascal. Lo us\u00f2 per calcolare i coefficienti binomiali.\nOttica.\nTra i contributi di Varahamihira alla fisica vi \u00e8 la sua affermazione che la riflessione \u00e8 causata dalla retrodiffusione di particelle e la rifrazione (il cambiamento di direzione di un raggio luminoso mentre si muove da un mezzo in un altro) dalla capacit\u00e0 delle particelle di penetrare gli spazi interni del materiale, proprio come i fluidi che si muovono attraverso gli oggetti porosi."}
{"id": "5909266", "revid": "83531", "url": "https://it.wikipedia.org/wiki?curid=5909266", "title": "Giro dei Paesi Baschi 1987", "text": "Il Giro dei Paesi Baschi 1987, ventisettesima edizione della corsa, si svolse dal 6 al 10 aprile 1987 su un percorso di 852,7 km ripartiti in cinque tappe (l'ultima suddivisa in 2 semitappe). Fu vinto da Sean Kelly, davanti a Rolf G\u00f6lz e Juli\u00e1n Gorospe."}
{"id": "5909271", "revid": "297059", "url": "https://it.wikipedia.org/wiki?curid=5909271", "title": "Tumore della prostata", "text": ""}
{"id": "5909284", "revid": "80205905", "url": "https://it.wikipedia.org/wiki?curid=5909284", "title": "Malmantile riacquistato", "text": ""}
{"id": "5909286", "revid": "481666", "url": "https://it.wikipedia.org/wiki?curid=5909286", "title": "Mixed Babies", "text": ""}
{"id": "5909289", "revid": "72396", "url": "https://it.wikipedia.org/wiki?curid=5909289", "title": "Sonja Ludvigsen", "text": "Carriera.\nLudvigsen nacque a Vestby nel 1928. Dopo aver completato la sua educazione, fece vari lavori da colletto bianco prima di ottenere un impiego con il comune di Vestby, dove fu un regolatore delle tasse dal 1958 al 1965. Fu membro del consiglio comunale di Vestby dal 1955 al 1959 e dal 1963 al 1972, ed un membro del consiglio di istituto dal 1960 al 1968. Fu un membro del consiglio centrale della Lega dei Giovani Lavoratori dal 1958 al 1964 e del consiglio centrale del Partito Laburista dal 1965 al 1974.\nLudvigsen fece da deputato rappresentativo al Parlamento norvegese da Akershus durante le scadenze 1958\u20131961 e 1961\u20131965 prima di essere eletta nel 1965. Durante la sua prima scadenza fu membro della Commissione permanente del Trasporto e delle Comunicazioni. Venne rieletta nel 1969 e di nuovo nel 1973. Spese la sua seconda scadenza da membro della Commissione permanente dell'industria dal 1969 al 1971, poi come presidente della Commissione permanente delle Politiche Sociali e membro della Commissione permanente espansa degli Affari Esteri e degli Affari Costituzionali dal 1971 al 1973. Durante la sua terza scadenza non partecip\u00f2 alle sessioni parlamentari ma fece da Ministro delle Politiche Sociali nel Secondo Gabinetto di Bratteli dall'ottobre del 1973. Mor\u00ec in carica, e venne sostituita in parlamento da Thor-Eirik Gulbrandsen.\nLudvigsen presied\u00e9 l'ora defunta agenzia di governo Likestillingsr\u00e5det dal 1972 al 1973 e dal 1973 al 1974 fu un membro deputato del Comitato per il Nobel norvegese.\nLudvigsen mor\u00ec a soli 46 anni, avendo sofferto di una malattia terminale, una condizione di cui era a conoscenza prima di insediarsi nella carica di Ministro delle Politiche Sociali.\nTor Halvorsen venne incaricato facente funzioni di Ministro in aprile, ma non venne nominato nessun successore un mese dopo la morte di Ludvigsen. Nell'agosto del 1974 il giornale \"Verdens Gang\" scrisse: \"L'unica cosa che si pu\u00f2 dire certa ora, \u00e8 che il nuovo Ministro delle Politiche Sociali sar\u00e0 una donna\". Questa si rivel\u00f2 un'affermazione inaccurata, dal momento che tre settimane dopo un uomo, Tor Halvorsen, venne nominato Ministro permanente delle Politiche Sociali."}
{"id": "5909291", "revid": "633110", "url": "https://it.wikipedia.org/wiki?curid=5909291", "title": "Mortier de 240 mm", "text": "Il Mortier de 240 mm era una bombarda di grosso calibro francese della prima guerra mondiale, che conobbe un largo impiego anche nel dopoguerra presso diverse forze armate europee.\nStoria.\n240 mm CT.\nIl primo mortaio da trincea regolamentare francese, il 58 mm T N\u00ba 1, 1 bis e 2, giunse sui campi di battaglia nel primo quarto del 1915 ed immediatamente dimostr\u00f2 la propria utilit\u00e0 nel battere con il tiro curvo le trincee nemiche e nel devastare i reticolati di filo spinato. Tuttavia i proietti si dimostrarono inefficaci contro i rifugi pi\u00f9 profondi e le opere pi\u00f9 indurite. L'alto comando francese, attraverso il ministro degli armamenti Albert Thomas ed il generale Jean Dum\u00e9zil, richiese cos\u00ec lo sviluppo di un mortaio pesante che colmasse il divario tra le bombarde da 58 mm ed i potenti Minenwerfer tedeschi.\nLa Soci\u00e9t\u00e9 des Batignolles realizz\u00f2 quindi il \"mat\u00e9riel de 240 mm court de tranch\u00e9e m\u00f2dele 1915\" (240 mm CT Mle 1915), che sparava una granata da 87 kg a 1.030 m, con una carica di lancio di 710 g. L'arma venne ordinata nel luglio 1915 ed ebbe un brillante esordio operativo nella seconda battaglia della Champagne, iniziata il 25 settembre 1915. Il peso era di ben 1.003 kg (dei quali 550 kg costituiti dalla piattaforma di legno) ma la scarsa mobilit\u00e0 era compensata dalla lunga gittata, che ne consentiva lo schieramento in posizione arretrata rispetto alla prima linea: gli effetti devastanti della bomba \"M\" da 87 kg (dei quali 47 kg di esplosivo), che veniva lanciata a 1.025 m (1.440 m per la bomba \"T\" da 83 kg e 42 kg di esplosivo), causavano terrore e devastazione nelle trincee tedesche.\n240 mm LT.\nLa produzione della bombarda da \"240 mm CT Mle 1915\" venne interrotta nel 1916 dopo solo 182 pezzi (100 realizzati nel 1915 e 82 nel 1916), lasciando il posto alla versione con canna allungata denominata \"mat\u00e9riel de 240 mm long de tranch\u00e9e m\u00f2dele 1916\" (240 mm LT Mle 1916), con gittata, affidabilit\u00e0 e balistica migliorate. Questa versione con canna allungata era ad avancarica come la precedente, ma la carica di lancio (da 1,3 kg), contenuta nel bossolo del 155 mm CTR Mle 1904, veniva inserita dalla culatta a cassetto e tirava una granata da 81 kg a 2.071 m. La messa in batteria del pezzo era lunga e difficoltosa, in particolare a causa dell'elevato peso della piattaforma di tiro in legno ed acciaio, di 2.600 kg, che ne limitava la mobilit\u00e0. Nonostante il peso totale in batteria di 3,5 t, il pezzo divenne operativo nel luglio 1916 e fu usato massicciamente e con successo durante la battaglia della Somme.\nQuesto mortaio pesante da trincea era un'arma da assedio, schierata sul fronte occidentale per distruggere capisaldi e bunker pesantemente protetti, invulnerabili a mortai leggeri e cannoni campali. I francesi stimavano che per distruggere una casamatta con soffitto in cemento armato servissero 80 bombe da 240 mm. L'utilit\u00e0 dell'arma tuttavia and\u00f2 scemando nel corso della Grande Guerra poich\u00e9 in conseguenza del cambio di strategia dei tedeschi, che optarono per una linea del fronte pi\u00f9 leggera, vennero a mancare gli obiettivi; divenne poi totalmente desueta con il ritorno alla guerra di movimento a met\u00e0 del 1918.\nLa bombarda da \"240 mm LT\" venne prodotta in 477 pezzi, dei quali solo 64 terminati prima della fine della guerra.\nDerivati.\n9,45 inch Trench Mortar.\nLa versione \"LT\" fu adottata praticamente immodificata dalla American Expeditionary Forces. Verso la fine della guerra fu prodotta su licenza dalla David Lupton's Sons Co. per l'United States Army, indicata come 9,45 inch Trench Mortar.\n240 mm C/L/A.\nIl \"240 mm CT\" fu acquistato dal Regio Esercito quando il Regno d'Italia ancora non era entrato in guerra. Durante la guerra vennero acquistate e realizzate su licenza dalla Vickers-Terni sia la versione a canna corta che quella a canna lunga, denominate rispettivamente Bombarda da 240 C e Bombarda da 240 L, oltre ad una versione con canna allungabile tramite l'aggiunta di un elemento di tubo imbullonato alla volata, la Bombarda da 240 A. Nonostante l'obsolescenza, all'entrata dell'Italia nel secondo conflitto mondiale nel 1940, risultavano negli arsenali del Regio Esercito ancora 334 pezzi, schierati in forza alla Guardia alla Frontiera ai confini con Francia e Jugoslavia.\n9,45 inch Mortar Mk I/II.\nDue versioni del mortaio \"240 mm LT\" furono prodotte su licenza nel Regno Unito rispettivamente come 9,45 inch Mortar Mark I e Mark II, conosciute con il soprannome \"Flying Pig\". La modifica principale riguardava la culatta, in cui il meccanismo a retrocarica a cassetto con carica propulsiva in bossolo venne sostituito da una culatta solida, con un focone per innescare la carica di lancio caricata dalla volata.\n24 Minenwerfer M. 16.\nBasandosi su esemplari italiani catturati dagli austro-ungarici, la B\u00f6hler AG produsse 400 copie della bombarda, denominati 24 Minenwerfer M. 16. Tuttavia gli austriaci ebbero problemi nel riprodurre la miscela della polvere della carica di lancio e le loro granate soffrirono di eccessiva dispersione.\n24 cm schwere Fl\u00fcgelminenwerfer IKO.\nAnche il tedesco 24 cm schwere Fl\u00fcgelminenwerfer IKO, realizzato per l'Esercito imperiale tedesco, fu sviluppato su imitazione del pezzo francese."}
{"id": "5909293", "revid": "287204", "url": "https://it.wikipedia.org/wiki?curid=5909293", "title": "Just Kids", "text": ""}
{"id": "5909304", "revid": "648716", "url": "https://it.wikipedia.org/wiki?curid=5909304", "title": "Storie di Diabolik", "text": "Qui di seguito sono elencate le storie dell'albo a fumetti Diabolik uscite finora."}
{"id": "5909319", "revid": "1342115", "url": "https://it.wikipedia.org/wiki?curid=5909319", "title": "Adriano Vignali", "text": "Biografia.\nViene eletto deputato alla Camera nella XII Legislatura, alle elezioni politiche del 1994, con Rifondazione Comunista. A giugno 1995 abbandona il PRC con la scissione del Movimento dei Comunisti Unitari, aderendo al Gruppo misto.\nRieletto nel 1996 con il Partito Democratico della Sinistra, \u00e8 deputato della XIII Legislatura fino al 2001."}
{"id": "5909321", "revid": "122315", "url": "https://it.wikipedia.org/wiki?curid=5909321", "title": "Struthideidae", "text": ""}
{"id": "5909322", "revid": "122315", "url": "https://it.wikipedia.org/wiki?curid=5909322", "title": "Grallinidae", "text": ""}
{"id": "5909325", "revid": "287204", "url": "https://it.wikipedia.org/wiki?curid=5909325", "title": "Varahamihira", "text": ""}
{"id": "5909328", "revid": "1573940", "url": "https://it.wikipedia.org/wiki?curid=5909328", "title": "Corcorax melanorhamphos", "text": "Il gracchio alibianche o gracchio australiano (Corcorax melanorhamphos ()) \u00e8 un uccello passeriforme della famiglia dei Corcoracidae, unica specie ascritta al genere Corcorax .\nEtimologia.\nIl nome scientifico di questi uccelli deriva interamente dal greco: \"Corcorax\" deriva da \"\u03ba\u03cc\u03c1\u03b1\u03be\" (\"korax\", \"corvo\"), mentre \"melanorhamphos\" deriva dall'unione delle parole \"\u03bc\u03ae\u03bb\u03b1\u03bd\u03bf\u03c2\" (\"m\u00e8lanos\", \"nero\") e \"\u03c1\u03ac\u03bc\u03c6\u03bf\u03c2\" (\"rhamphos\", \"becco\"), col significato di \"corvo dal becco nero\", in riferimento all'aspetto ed alla colorazione di questi uccelli.\nDescrizione.\nMisura circa 44\u201350\u00a0cm di lunghezza, per 280-425 g di peso.\nAspetto.\nCome intuibile dal nome comune, il gracchio australiano ha un aspetto che ricorda molto quello dei gracchi dell'emisfero boreale: corpo robusto, testa piccola, lungo becco leggermente ricurvo e zampe forti. Nel proprio \"range\" di residenza, esso viene spesso confuso col corvo australiano (leggermente pi\u00f9 grande) e la gazza australiana (leggermente pi\u00f9 piccola).&lt;br&gt;\nIl piumaggio \u00e8 completamente nero: fanno eccezione le remiganti primarie, il cui terzo distale \u00e8 nero, mentre i due terzi prossimali sono di un caratteristico colore bianco (da cui il nome comune di \"gracchio alibianche\"), che rende l'animale inconfondibile in volo. Anche becco e zampe sono neri, mentre gli occhi sono di colore rosso, che diviene pi\u00f9 vivido quando l'animale \u00e8 ecciatato o nervoso. Non \u00e8 presente dimorfismo sessuale esterno.\nBiologia.\nI gracchi australiani sono uccelli diurni, dalle abitudini gregarie: essi vivono in gruppi di 4-20 esemplari, guidati da una coppia alfa i cui figli delle varie nidiate compongono la restante parte dello stormo. Questi uccelli, pur essendo perfettamente in grado di volare (mostrando volo costituito da un lenti battiti d'ali e lunghe planate, similmente ai grossi corvidi), sono molto legati al suolo, dove passano la maggior parte della giornata scandagliando metodicamente il terreno alla ricerca di cibo, muovendosi con un passo molto caratteristico e tenendosi in costante contatto mediante un inconfondibile richiamo bitonale ripetuto due volte ed emesso ogni 5 secondi circa.&lt;br&gt;\nI gruppi occupano territori molto estesi (anche mille ettari, i cui limiti non vengono tuttavia difesi aggressivamente e anzi spesso si sovrappongono con quelli dei territori di altri gruppi: al loro interno, essi percorrono vari chilometri al giorno, allo scopo di trovare il cibo, volando sugli alberi solo se disturbati o all'imbrunire, per passarvi la notte.\nAlimentazione.\nSi tratta di uccelli onnivori, che si nutrono un po' di tutto ci\u00f2 che riescono a reperire durante i propri spostamenti: essi ricercano il nutrimento al suolo, spostando sassolini, foglie e detriti per mettere allo scoperto il cibo.\nLa dieta dei gracchi alibianche si compone perlopi\u00f9 di insetti ed altri invertebrati (millepiedi, centopiedi, lumache), piccoli vertebrati, ma anche semi maturi di numerose piante (Poaceae, \"Gahnia grandis\", \"Atriplex\", \"Epacris\", \"Hibbertia\", \"Solanum\", \"Acacia\", \"Exocarpos\", oltre alle introdotte \"Cirsium arvense\", \"C. vulgare\", \"Lonicera fragrantissima\", \"Convolvulus\", \"Oxalis\") e bacche (\"Cotoneaster\", \"Crataegus\" e pomodorini): nonostante questi uccelli siano stati osservati nutrirsi anche di pezzi di frutta lasciati dall'uomo nelle mangiatoie per uccelli, non esistono osservazioni in natura che ne mostrino la ricerca e l'assunzione di frutta.\nNelle aree antropizzate o frequentate da turisti, i gracchi alibianche perdono la propria timidezza e si avvicinano senza paura all'uomo, attratti dalla possibilit\u00e0 di ottenere del cibo extra.\nRiproduzione.\nLa stagione riproduttiva cade fra agosto e dicembre: sebbene la procreazione in s\u00e9 sia appannaggio unico della coppia dominante (unica a potersi accoppiare e deporre), tutto il gruppo collabora nell'evento riproduttivo.\nSono infatti tutti i membri del gruppo ad occuparsi di reperire il materiale per la costruzione del nido, che \u00e8 una struttura globosa fatta di rametti e fibre vegetali legati fra loro con fango essiccato, posizionata a una biforcazione di un ramo attorno ai dieci metri dal suolo: esiste un'osservazione di gracchi australiani che pare abbiano utilizzato per la deposizione un nido di gazza australiana, tuttavia non essendo stata osservata la fase di costruzione del nido non \u00e8 stato acclarato se esso fosse stato gi\u00e0 occupato (con conseguente \"sfratto\" dei precedenti inquilini) oppure se si trattasse invece semplicemente di un nido dalla forma inusuale.\nAll'interno del nido, la femmina alfa depone 3-5 uova grandi circa 30x40 mm e di color crema con sparse maculature bruno-malva, che vengono covate a turno da tutti i membri del gruppo, che si alternano anche nella guardia del nido. La cova dura circa tre settimane, al termine delle quali nascono \"pulli\" ciechi ed implumi dei quali si occupa tutto il gruppo, tenendo il nido pulito, stando a guardia dei dintorni e reperendo il cibo: soprattutto i membri pi\u00f9 giovani del gruppo, tuttavia, in caso di scarsit\u00e0 di risorse tendono a fingere di reperire il cibo e portarlo ai nidiacei, salvo poi sottrarre loro il cibo gi\u00e0 portato dai membri pi\u00f9 anziani.\nI nidiacei sono molto lenti nella crescita e, sebbene possano involarsi gi\u00e0 attorno alle quattro settimane dalla schiusa, non raggiungono l'indipendenza prima del settimo mese di vita: un cos\u00ec lungo apprendistato serve loro per imparare dagli adulti i trucchi per sopravvivere nell'inospitale \"bush\" australiano. Anche una volta adulti, i giovani tendono a rimanere nel proprio gruppo di nascita, aiutando a loro volta i propri genitori (che rappresentano la coppia dominante) nei successivi eventi riproduttivi.\nDurante il periodo riproduttivo, i gracchi australiani divengono pi\u00f9 marcatamente territoriali, presidiando e difendendo accanitamente la parte centrale del proprio territorio di appartenenza dagli intrusi ed organizzando apposite ronde: questo perch\u00e9 in questa specie \u00e8 piuttosto diffuso il rapimento dei giovani da parte degli altri gruppi, oltre che il pericolo di predazione da parte di altre specie specializzate, come i currawong.\nDistribuzione e habitat.\nIl gracchio australiano, come intuibile dal nome, \u00e8 endemico dell'Australia, di cui occupa la porzione orientale, nell'area compresa grossomodo fra Townsville e Adelaide, oltre che nella penisola di Eyre.\nL\"'habitat\" di questi uccelli \u00e8 rappresentato dalle aree aperte con presenza sparsa di alberi (principalmente eucalipti) ed arbusti, che non devono comunque essere troppo fitti, oltre che di almeno una fonte d'acqua permanente: questi uccelli hanno dimostrato di saper beneficiare della presenza dell'uomo, colonizzando anche le aree agricole e quelle suburbane.\nTassonomia.\nIl gracchio alibianche venne descritto scientificamente da Louis Jean Pierre Vieillot, che assegn\u00f2 a questo uccello il nome di \"Coracia melanorhamphos\". Nel 1820, tre anni dopo la sua classificazione, Coenraad Jacob Temminck riclassific\u00f2 il gracchio alibianche col nome di \"Pyrrhocorax leucopterus\", sottintendendone una stretta parentela coi gracchi: in realt\u00e0, tale classificazione si basava semplicemente su dati morfologici frutto di convergenza evolutiva, essendo stato appurato in tempi pi\u00f9 recenti che non sussiste alcun legame di stretta parentela fra i gracchi boreali ed il gracchio australiano. Nel 1830, Ren\u00e9-Primev\u00e8re Lesson assegn\u00f2 questa specie al genere \"Corcorax\" col nome di \"C. australis\", e solo nel 1912 essa ottenne il nome scientifico che conserva ancora oggi.\nSe ne riconoscono due sottospecie:\nLa specie viene talvolta considerata monotipica, in virt\u00f9 della scarsa differenziazione fra le due sottospecie: alcuni, invece, ne riconoscerebbero una terza sottospecie, \"Corcorax melanorhamphos subniger\" dell'area di Melbourne, generalmente considerata un sinonimo della sottospecie nominale."}
{"id": "5909329", "revid": "124123", "url": "https://it.wikipedia.org/wiki?curid=5909329", "title": "Cristina l'Ammirabile", "text": " \u00c8 nota principalmente per aver compiuto, secondo la tradizione, una serie di gesti soprannaturali, in particolare fenomenali episodi di levitazione. Non sembra aver fatto parte delle comunit\u00e0 di beghine esistenti all'epoca; era invece pi\u00f9 probabilmente una pia donna che viveva isolata, situazione relativamente frequente all'inizio del XIII secolo.\nBiografia.\nL'agiografia di Cristina venne scritta da Tommaso di Cantimpr\u00e9 otto anni dopo la sua morte, intorno al 1232, basandosi sui racconti di coloro che l'avevano conosciuta; malgrado certe parti riflettano quanto testimoniato da Jacques de Vitry, che la incontr\u00f2 personalmente e che ne scrisse nella sua \"Vita di Maria d'Oignies\", il valore storico degli scritti di Tommaso \u00e8 dubbio. \nSecondo i racconti, Cristina rimase orfana di entrambi i genitori da piccola, e venne cresciuta dalle due sorelle maggiori, lavorando come pastorella. A vent'anni circa ebbe un episodio di crisi epilettica tanto grave da finire in catalessi, ed essere scambiata per morta; venne quindi celebrato il suo funerale, ma durante la cerimonia si svegli\u00f2 e levit\u00f2 fino al soffitto della chiesa: quando il sacerdote le ordin\u00f2 di scendere, Cristina discese sull'altare e afferm\u00f2 di aver visto l'Inferno, il Purgatorio e il Paradiso e di aver deciso di tornare sulla terra per pregare per le anime in Purgatorio. \nDopo ci\u00f2, lasci\u00f2 casa per spostarsi verso la zona pi\u00f9 centrale della diocesi di Liegi, e dedic\u00f2 la sua vita alla penitenza in nome di Dio, vivendo in maniera estremamente povera perfino per l'epoca (dormendo sui sassi, indossando stracci, mendicando e mangiando il disponibile) e rifuggendo le altre persone; sospettata di possessione demoniaca, venne incarcerata. Una volta liberata, cominci\u00f2 a dar mostra di tutta una serie di comportamenti strani e abilit\u00e0 soprannaturali (dal carattere, in realt\u00e0, piuttosto morboso): ad esempio, si gettava nel fuoco o lo maneggiava, d'inverno s'immergeva per ore nell'acqua gelata, si faceva trascinare sott'acqua dalla ruota di un mulino sempre senza riportare alcun tipo di danno, oppure si rinchiudeva per lunghi periodi nelle tombe. Aveva frequenti estasi durante le quali cantava in latino (lingua che non aveva mai imparato) con voce angelica, o affermava di aver guidato le anime delle persone appena defunte al Purgatorio, e quelle del Purgatorio al Paradiso; inoltre, affermava di non poter sopportare la vicinanza di altre persone perch\u00e9 poteva sentire l'odore orribile del loro peccato e, per evitarle, si arrampicava su alberi o edifici, si nascondeva in forni o armadi o addirittura levitava in alto. Venne imprigionata una seconda volta e, quando fu liberata, si comport\u00f2 pi\u00f9 moderatamente, mendicando, pregando e profetizzando.\nDurante questi periodi, Cristina visse in diversi luoghi; frequentava abitualmente la corte di Luigi II, conte di Loon, e per nove anni visse come reclusa presso la chiesa di Borgloon, assieme ad un'altra monaca di nome Jutta. Era inoltre molto vicina alle suore del convento benedettino di Santa Caterina, fuori da Sint-Truiden, e proprio l\u00ec mor\u00ec il 24 luglio 1224. Le opinioni su di lei erano diverse gi\u00e0 fra i suoi contemporanei, e mentre alcuni la consideravano una santa donna toccata da Dio, per altri era posseduta dal demonio o semplicemente pazza; la priora del convento di Santa Caterina afferm\u00f2 che, per quanto bizzarro fosse il suo comportamento, Cristina aveva sempre obbedito completamente agli ordini che le aveva dato. Era inoltre tenuta in buona considerazione da Maria d'Oignies e da santa Lutgarda, la quale si un\u00ec all'ordine cistercense proprio su consiglio di Cristina.\nCulto.\nPur non essendo mai stata ufficialmente beatificata n\u00e9 tantomeno canonizzata, viene variamente citata come santa o come beata; la Chiesa cattolica ne permette comunque la venerazione, ed \u00e8 considerata patrona contro la pazzia e le malattie mentali, e dei lavoratori legati alla sanit\u00e0 mentale.\nLe sue reliquie si trovavano in origine a Nonnemielen, mentre poi vennero preservate nella chiesa dei Redentoristi di Sint-Truiden."}
{"id": "5909330", "revid": "47767", "url": "https://it.wikipedia.org/wiki?curid=5909330", "title": "Cristina la Mirabile", "text": ""}
{"id": "5909331", "revid": "47767", "url": "https://it.wikipedia.org/wiki?curid=5909331", "title": "Santa Cristina la Mirabile", "text": ""}
{"id": "5909332", "revid": "47767", "url": "https://it.wikipedia.org/wiki?curid=5909332", "title": "Santa Cristina l'Ammirabile", "text": ""}
{"id": "5909340", "revid": "62004", "url": "https://it.wikipedia.org/wiki?curid=5909340", "title": "Lotto-Soudal Ladies", "text": "La Lotto Soudal Ladies \u00e8 una squadra femminile belga di ciclismo su strada. Ha licenza di UCI Women's Continental Team, ed \u00e8 attiva tra le Elite dal 2006. Diretta dall'ex ciclista Kurt Van De Wouwer, costituisce dal 2012 la controparte femminile dell'omonima formazione World Tour maschile.\nCronistoria.\nClassifiche UCI.\n\"Aggiornato al 31 dicembre 2020\".\nPalmar\u00e8s.\n\"Aggiornato al 31 luglio 2021\".\nOrganico 2021.\n\"Aggiornato al 29 agosto 2021\"."}
{"id": "5909341", "revid": "62004", "url": "https://it.wikipedia.org/wiki?curid=5909341", "title": "Lotto-Belisol Ladies", "text": ""}
{"id": "5909342", "revid": "62004", "url": "https://it.wikipedia.org/wiki?curid=5909342", "title": "Lotto-Honda Team", "text": ""}
{"id": "5909343", "revid": "62004", "url": "https://it.wikipedia.org/wiki?curid=5909343", "title": "Lotto Ladies Team", "text": ""}
{"id": "5909345", "revid": "62004", "url": "https://it.wikipedia.org/wiki?curid=5909345", "title": "Lotto-Belisol Ladiesteam", "text": ""}
{"id": "5909356", "revid": "62004", "url": "https://it.wikipedia.org/wiki?curid=5909356", "title": "Lotto Soudal Ladies", "text": ""}
{"id": "5909360", "revid": "110157", "url": "https://it.wikipedia.org/wiki?curid=5909360", "title": "Joralemon Street Tunnel", "text": "Il Joralemon Street Tunnel, in origine chiamato \"Brooklyn-Battery Tunnel\", \u00e8 un tunnel della metropolitana di New York situato sotto l'East River, tra Manhattan e Brooklyn, aperto al traffico il 9 gennaio 1908. I binari all'interno sono parte della linea IRT Lexington Avenue, utilizzata, in questo tratto, da due \"services\", le linee 4 e 5. \nFu il primo tunnel metropolitano sottomarino a collegare Manhattan e Brooklyn e il 9 febbraio 2009 \u00e8 stato inserito nel National Register of Historic Places, lista governativa ufficiale delle strutture considerate da preservare.\nStoria.\nLa costruzione del tunnel, che consiste in due canne di ghisa tra di loro parallele lunghe 661 metri, ebbe luogo tra il 1903 e il 1907, utilizzando il metodo dello scudo. Clifford Milburn Holland, che si sarebbe in seguito occupato anche di altri tunnel della metropolitana di New York, fu uno degli ingegneri a cui venne assegnato il progetto.\nTuttavia, vari problemi di costruzione portarono a pericoli di allagamento, con conseguente ricostruzione di ampi tratti per garantire la sicurezza dei passeggeri. Inoltre, il 28 marzo 1905, un incidente nel tunnel pressurizzato determin\u00f2 uno scoppio che spinse un operaio attraverso il fango e poi per 12 metri in aria. La costruzione del tunnel port\u00f2 poi alla trasformazione del civico 58 Joralemon Street in una stazione di ventilazione e in un'uscita d'emergenza.\nIl primo treno attravers\u00f2 il Joralemon Street Tunnel in direzione Brooklyn alle 12:45 circa del 9 gennaio 1908. Il 17 marzo 1984, il tunnel fu invece luogo di un deragliamento, che non ebbe per\u00f2 conseguenze mortali.\nIl Joralemon Street Tunnel fu uno dei diversi tunnel sotto l'East River ad essere inondati in seguito al passaggio dell'uragano Sandy nell'ottobre 2012. Questo tunnel, insieme al Rutgers Street Tunnel, era per la MTA una priorit\u00e0 nell'ambito delle riparazioni, in quanto trasporta alcune delle linee pi\u00f9 trafficate di tutta la rete metropolitana. L'acqua relativa all'inondazione venne rimossa dal tunnel il 31 ottobre e il successivo 3 novembre alle ore 10:00 il servizio nel tunnel fu ripristinato."}
{"id": "5909361", "revid": "481666", "url": "https://it.wikipedia.org/wiki?curid=5909361", "title": "The Sweat-Box", "text": ""}
{"id": "5909366", "revid": "767487", "url": "https://it.wikipedia.org/wiki?curid=5909366", "title": "Saidpur (Bangladesh)", "text": "Saidpur \u00e8 un sottodistretto (\"upazila\") del Bangladesh appartenente alla divisione di Rangpur, nella parte nord-occidentale del Paese. \u00c8 situata circa 80 km a ovest di Rangpur.\nSaidpur \u00e8 un centro di esportazione e di lavorazione della iuta. Costituisce un importante terminal ferroviario e ospita officine ferroviarie di grandi dimensioni. Tra i prodotti agricoli coltivati nelle vicinanze vi sono riso, iuta, grano, melanzane, patate, cipolle, agli, altri ortaggi di vario genere, tabacco e zenzero. La maggior parte di questi figura tra i principali prodotti esportati dalla citt\u00e0, assieme ad alimenti trasformati, quali biscotti e caramelle, e prodotti di alluminio. Saidpur ospita alcuni college."}
{"id": "5909367", "revid": "767487", "url": "https://it.wikipedia.org/wiki?curid=5909367", "title": "Distretto di Nilphamari", "text": "Il distretto di Nilphamari \u00e8 un distretto del Bangladesh situato nella divisione di Rangpur. La citt\u00e0 principale \u00e8 Nilphamari.\nSuddivisioni.\nIl distretto di Nilphamari si suddivide nei seguenti sottodistretti (\"upazila\"):"}
{"id": "5909376", "revid": "62004", "url": "https://it.wikipedia.org/wiki?curid=5909376", "title": "Chirio-Forno d'Asolo", "text": ""}
{"id": "5909377", "revid": "62004", "url": "https://it.wikipedia.org/wiki?curid=5909377", "title": "Tre Colli-Forno d'Asolo ACS Cycling", "text": ""}
{"id": "5909380", "revid": "110157", "url": "https://it.wikipedia.org/wiki?curid=5909380", "title": "Bhagirathi (Bengala Occidentale)", "text": "Il Bhagirathi \u00e8 un fiume dello stato del Bengala Occidentale, nell'India nord-orientale, che costituisce il confine occidentale del delta del Gange-Brahmaputra. Effluente del Gange, lascia questo fiume poco a nord-est di Jangipur, si dirige a sud, e si congiunge con il Jalangi a Nabadwip formando l'Hugli (Hooghly) dopo un percorso totale di 190 km. Fino al XVI secolo, quando il Gange si spost\u00f2 a est verso il Padma, il Bhagirathi formava il letto originario del Gange. Le sue sponde ospitarono le grandi antiche capitali del Bengala, e il fiume stesso era considerato sacro dagli ind\u00f9. Un ponte a Baharampur attraversa il Bhagirathi."}
{"id": "5909382", "revid": "879070", "url": "https://it.wikipedia.org/wiki?curid=5909382", "title": "Bh\u0101girathi-Hooghly", "text": ""}
{"id": "5909383", "revid": "879070", "url": "https://it.wikipedia.org/wiki?curid=5909383", "title": "Hooghly", "text": ""}
{"id": "5909389", "revid": "767487", "url": "https://it.wikipedia.org/wiki?curid=5909389", "title": "Chandpur Sadar", "text": "Chandpur Sadar \u00e8 un sottodistretto (\"upazila\") del Bangladesh situato nel distretto di Chandpur, nella divisione di Chittagong, alla confluenza tra i fiumi Dakatia e Meghna.\nPorto fluviale del Bangladesh centro-meridionale, \u00e8 un importante centro di esportazione via fiume della iuta, collegata da una strada e una ferrovia a Comilla, presso il confine orientale con l'India, e a Noakhali a sud-est. Chandpur \u00e8 collegata da traghetti con Goalundo Ghat a nord-ovest, a Narayanganj a nord-est, e attraverso la paludosa regione delle Sundarbans a Kolkata (Calcutta; in India) a ovest. Tra le industrie che sfruttano l'energia della centrale termoelettrica di Chandpur vi sono centri per la lavorazione della iuta e industrie chimiche. Chandpur venne istituita come municipalit\u00e0 nel 1897."}
{"id": "5909392", "revid": "767487", "url": "https://it.wikipedia.org/wiki?curid=5909392", "title": "Distretto di Chandpur", "text": "Il distretto di Chandpur \u00e8 un distretto del Bangladesh situato nella divisione di Chittagong. La citt\u00e0 principale \u00e8 Chandpur.\nSuddivisioni.\nIl distretto comprende 8 upazila:"}
{"id": "5909400", "revid": "1086846", "url": "https://it.wikipedia.org/wiki?curid=5909400", "title": "Saronno Foot-Ball Club 1921-1922", "text": "Questa voce raccoglie le informazioni riguardanti il Saronno Foot-Ball Club nelle competizioni ufficiali della stagione 1921-1922.\nBibliografia.\nLibri\nGiornali"}
{"id": "5909401", "revid": "122918615", "url": "https://it.wikipedia.org/wiki?curid=5909401", "title": "Massimiliano Vajro", "text": "Biografia.\nMassimiliano Vajro nacque a Napoli nel 1930 e dopo la laurea in Lettere alla Federico II, a 25 anni fu gi\u00e0 autore di una biografia di Arrigo Boito . L'impegno nella musicologia lo port\u00f2 ad una nuova pubblicazione nel 1962: \"Fascino delle canzoni napoletane\". Svolse intensa attivit\u00e0 pubblicistica esordendo come critico nel quotidiano Il Mezzogiorno. Nel 1950 fu segretario del Comitato per le celebrazioni di Arrigo Boito (presieduto da Benedetto Croce); fu fondatore e direttore della rivista Il San Carlo, fu responsabile dell'ufficio stampa dell'Azienda di soggiorno e (dal 1967 al 1972) del Teatro San Carlo . Divenne inviato speciale de Il Mattino dal 1968 al 1980 e direttore, per breve periodo, del quotidiano Napoli Notte. Nel 1980 fu presidente della Societ\u00e0 promotrice di belle arti. \nFu componente di numerosi comitati: per i 250 anni del San Carlo, per le celebrazioni a Torino dell'Unit\u00e0 d'Italia (1961), per il Giubileo in Campania (per conto della Regione, 1998-2000). La sua attivit\u00e0 editoriale comprende in anni pi\u00f9 recenti il volume ufficiale per il G7 a Napoli, grandi opere illustrate, come \"La Reggia di Caserta\", la ristampa integrale dei cinque volumi del \"Voyage pittoresque\" di Sant-Non, la \"Dichiarazione dei disegni di Vanvitelli\", ma anche l'ideazione dell'opera in tre volumi su \"Napoli nel Novecento\" a cura di Fulvio Tessitore, Alda Croce e Domenico Conte, con la collaborazione di 150 studiosi. \nAlla fine degli anni '90 Massimiliano Vajro prese la guida della casa editrice Fausto Fiorentino Editore - ritrovo di intellettuali come Gino Doria, Roberto Pane e Fausto Nicolini - impegno che mantenne fino a poco prima della sua scomparsa.\nRiconoscimenti.\nRisale al 1965 il 'Premio Bodoni' ricevuto dalle mani di Giovanni Mardesteig a Parma. Negli anni 2000 il presidente della Repubblica Carlo Azeglio Ciampi gli conferisce l'onorificenza di Cavaliere di gran croce. Nel 2001 vince il premio narrativa \"Graham Greene\" Capri San Michele per il libro \"Mia madre innamorata\" . In suo ricordo il Comune di Napoli ha intitolato una borsa di studio.\nCuriosit\u00e0.\nMassimiliano Vajro ha anche recitato nel film \"Morte di un matematico napoletano\" nella parte del rettore dell'universit\u00e0 di Napoli. Nel 1970 alla cena conclusiva di un concorso gastronomico a Napoli propose al celebre gastronomo Luigi Carnacina una ricetta che il \"Re della Cucina\" accolse e inser\u00ec in un grande ricettario pubblicato a dispense con il nome di \"Gnocchi alla Max\"."}
{"id": "5909404", "revid": "1005847", "url": "https://it.wikipedia.org/wiki?curid=5909404", "title": "Noakhali", "text": "Noakhali (nota in passato come Sudharam) \u00e8 una citt\u00e0 del Bangladesh appartenente alla divisione di Chittagong, nel Bangladesh meridionale. Importante citt\u00e0 portuale, \u00e8 situata lungo il corso d'acqua omonimo nei pressi dell'estuario del Meghna sul golfo del Bengala.\nIl porto \u00e8 collegato da una strada e una ferrovia a Comilla e da un servizio di traghetto a Barisal. Lavorazione di iuta, riso, farina e semi oleosi, produzione di sostanze chimiche ed editoria sono le sue industrie principali. La citt\u00e0 venne istituita come municipalit\u00e0 nel 1876 e ora ospita alcuni college governativi, come il Noakhali College (1983), nonch\u00e9 numerose istituzioni private di istruzione superiore.\nIntorno a Noakhali, su tre lati, vi \u00e8 una pianura alluvionale che ogni anno viene inondata e fertilizzata dai depositi di limo trasportati dall'estuario del Meghna; l'area \u00e8 interrotta a nord-est da un tratto collinare noto come Baraiyadhala. Riso, arachidi, legumi vari, peperoncino e canna da zucchero sono tra le colture locali principali."}
{"id": "5909406", "revid": "287204", "url": "https://it.wikipedia.org/wiki?curid=5909406", "title": "Distretto di Noakhali", "text": "Il distretto di Noakhali \u00e8 un distretto del Bangladesh situato nella divisione di Chittagong. La citt\u00e0 principale \u00e8 Noakhali.\nSuddivisioni.\nIl distretto di Noakhali si suddivide nei seguenti sottodistretti (\"upazila\"):"}
{"id": "5909407", "revid": "287204", "url": "https://it.wikipedia.org/wiki?curid=5909407", "title": "Saronno Foot-Ball Club 1920-1921", "text": "Questa voce raccoglie le informazioni riguardanti il Saronno Foot-Ball Club nelle competizioni ufficiali della stagione 1920-1921.\nBibliografia.\nLibri\nGiornali"}
{"id": "5909423", "revid": "1086846", "url": "https://it.wikipedia.org/wiki?curid=5909423", "title": "Saronno Foot-Ball Club 1919-1920", "text": "Questa voce raccoglie le informazioni riguardanti il Saronno Foot-Ball Club nelle competizioni ufficiali della stagione 1919-1920."}
{"id": "5909438", "revid": "110157", "url": "https://it.wikipedia.org/wiki?curid=5909438", "title": "London H\u00e4ndel Festival", "text": "Il London Handel Festival \u00e8 un festival musicale annuale incentrato sulle composizioni di Georg Friedrich H\u00e4ndel. Il festival presenta anche altri compositori.\nStoria.\nFu fondato da Denys Darlow, a cui succedette nel 1999 come direttore musicale Laurence Cummings. Dal 2011 Cummings ha unito il suo lavoro a Londra con la direzione artistica del G\u00f6ttingen International Handel Festival in Germania.\nUn luogo fisso per i concerti \u00e8 la chiesa che il compositore frequentava, San Giorgio, Hanover Square, nei pressi della sua casa in Brook Street. Le produzioni delle opere di H\u00e4ndel sono messe in scena al Britten Theatre, Royal College of Music."}
{"id": "5909445", "revid": "729019", "url": "https://it.wikipedia.org/wiki?curid=5909445", "title": "Stazione di De Vink", "text": "De Vink, \u00e8 una stazione ferroviaria secondaria nella citt\u00e0 di Leida, Paesi Bassi. \u00c8 una stazione passante di superficie a quattro binari sulla linea ferroviaria Amsterdam-Rotterdam."}
{"id": "5909450", "revid": "729019", "url": "https://it.wikipedia.org/wiki?curid=5909450", "title": "RandstadRail", "text": "RandstadRail \u00e8 un servizio di trasporto pubblico nella provincia dell'Olanda Meridionale. Prende il nome dalla conurbazione della Randstad, della quale le citt\u00e0 collegate, L'Aia, Zoetermeer e Rotterdam, fanno parte. La rete utilizza principalmente linee ferroviarie, metropolitana e tram gi\u00e0 esistenti, connesse tra di loro da nuovi manufatti. I gestori sono HTM dell'Aia e RET di Rotterdam. RandstadRail \u00e8 un sistema ibrido composto da vetture a piano basso (tram) e a piano alto (metropolitana). Le stazioni in comune hanno banchine allungate con una parte a livello alto per le vetture tipo metropolitana e a livello pi\u00f9 basso per le vetture tipo tram. La rete \u00e8 composta da una linea metropolitana, la linea E della metropolitana di Rotterdam, tre linee di metropolitana leggera della rete tranviaria dell'Aia, linee 3, 4 e 19 e due linee di autobus di raccordo tra Zoetermeer e Rotterdam, linee 170 e 173.\nMetropolitana e metropolitana leggera.\nLa rete RandstadRail \u00e8 composta da 3 linee di metropolitana leggera ed 1 linea metropolitana."}
{"id": "5909463", "revid": "838137", "url": "https://it.wikipedia.org/wiki?curid=5909463", "title": "Claude de la Baume", "text": "Biografia.\nNato nel 1534 nella Franca Contea, al tempo territorio del Sacro Romano Impero, era secondo figlio di Claude de La Baume, barone di Mont-Saint-Sorlin e della sua seconda moglie Guillemette d'Igny; inoltre, era nipote del cardinale Pierre de la Baume.\nAvviato fin dalla pi\u00f9 tenera et\u00e0 alla carriera ecclesiastica, studi\u00f2 all'Universit\u00e0 di Dole. Fu nominato abate di Cherlieu e di Saint-Claude; fu anche priore di due ricchi priorati.\nDivenne arcivescovo di Besan\u00e7on il 27 giugno 1543 con dispensa \"super defectus \u00e6tatis\", in seguito alle dimissioni dello zio dal governo della sede arcivescovile; papa Paolo III lo conferm\u00f2 come amministratore fino a che non avesse compiuto i canonici 27 anni di et\u00e0. Il 2 luglio 1544 il canonico Fran\u00e7ois Bonnalot, abate di Luxeuil e tesoriere dell'arcidiocesi, ebbe la facolt\u00e0 di amministrare l'arcidiocesi durante la minore et\u00e0 dell'arcivescovo. Il capitolo della cattedrale, non ascoltando gli inviti del papa, elesse il canonico Bonnalot come arcivescovo; il 13 agosto successivo il papa nomin\u00f2 un \"oeconomum\" per la sede.\nFu ordinato sacerdote il 10 agosto 1566 e nei mesi successivi si rec\u00f2 a Roma, con Antoine Lullo, suo vicario generale, per una visita \"ad limina\".\nIl 4 giugno 1570 fu consacrato arcivescovo a Roma nella cappella Sistina dal cardinale Ottone di Waldburg, vescovo di Augusta, assistito da Antonio Elio, patriarca titolare di Gerusalemme e da Galeazzo Gegald, gi\u00e0 vescovo di Bagnoregio.\nNel 1571 a Besan\u00e7on promulg\u00f2 con grande solennit\u00e0 i decreti del Concilio di Trento. Si oppose con grande zelo all'avanzamento dell'eresia calvinista nella sua arcidiocesi; nel 1575 con il magistrato civile della citt\u00e0, respinse un assalto delle forze calviniste e riusc\u00ec a mantenere la contea della Borgogna fuori dal loro controllo.\nProprio come ringraziamento per lo zelo profuso nella lotta contro l'eresia calvinista, fu creato cardinale-presbitero nel concistoro del 21 febbraio 1578 da papa Gregorio XIII. Il 24 agosto 1580 ricevette il titolo di Santa Pudenziana; il berretto cardinalizio gli fu inviato, perch\u00e9, come aveva spiegato il papa nel concistoro, la sua assenza dalla sede arcivescovile sarebbe stata un \"magnum inferre detrimentum\".\nNominato segretario di memoriali, consigliere per gli affari ecclesiastici e vicer\u00e9 di Napoli dal re Filippo II di Spagna, mor\u00ec il 14 giugno 1584 ad Arbois, proprio mentre si preparava d partire per prendere possesso della carica. Fu sepolto in una tomba a fianco dello zio cardinale nella chiesa di Saint-Just ad Arbois.\nGenealogia episcopale.\nLa genealogia episcopale \u00e8:"}
{"id": "5909471", "revid": "944090", "url": "https://it.wikipedia.org/wiki?curid=5909471", "title": "Terremoto dell'Ecuador del 2016", "text": "Il terremoto dell'Ecuador del 2016 \u00e8 stato un evento sismico verificatosi il 16 aprile 2016 alle ore 18:58 locali di 7,8 M, con l'epicentro localizzato a da Muisne, nella provincia di Esmeraldas, nei pressi della costa ecuadoriana, 170\u00a0km a ovest della capitale Quito. Le onde sismiche sono state sentite nel sud della Colombia, in citt\u00e0 come Cali, Pasto, Popay\u00e1n e Neiva, e nel nord del Per\u00f9, come a Tumbes, Piura e Ja\u00e9n.\nIl Presidente Rafael Correa che si trovava a Roma per una visita al Vaticano, tramite il vice-presidente Jorge Glas, ha dichiarato lo stato d'eccezione nell'intero paese e lo stato d'emergenza in sei province costiere. Secondo l'Ufficio delle Nazioni Unite per gli affari umanitari dell'ONU, oltre un milione di persone sono rimaste danneggiate dal sisma.\nEra dal terremoto del 1987 nella Provincia del Napo, di magnitudo 7,2 che caus\u00f2 un migliaio di morti, che l'Ecuador non soffriva un cos\u00ec alto numero di vittime, mentre nell'ultimo secolo, solo nel 1979 avvenne un terremoto pi\u00f9 intenso, di magnitudo 8,2, avvenuto vicino al confine con la Colombia.\nIl terremoto.\nAlle 23:58 UTC del 16 aprile, le 18:58 ora locale, un terremoto di magnitudo 7.8 ha colpito la costa dell'Ecuador circa 27\u00a0km a sud-est di Muisne, ad una profondit\u00e0 di 19,2\u00a0km. La scossa si \u00e8 sentita anche nella vicina Colombia e nel nord del Per\u00f9, mentre in un primo momento era stato dato un allarme per un probabile tsunami da parte del Pacific Tsunami Warning Center, rivolto a Colombia, Costa Rica, Ecuador, Figi, Panama e Per\u00f9. L'allarme tsunami \u00e8 poi rientrato, tuttavia nelle ore seguenti la terra ha continuato a tremare con decine di scosse di assestamento, fino alle 02:13 ora locale, quando \u00e8 avvenuto un nuovo evento di magnitudo 6,1 della scala Richter.\nRepliche.\nIn totale l'Istituto Geofisico Ecuadoriano, ha registrato, fino al 20 maggio, 1575 repliche, di cui otto superiori alla magnitudo 6 e 35 superiori alla magnitudo 5.0 della scala Richter.\nUna replica di magnitudo 6,2 \u00e8 avvenuta la mattina del 20 aprile alle 03:33 ora locale, con epicentro nella stessa zona, 20\u00a0km a ovest di Muisne ad una profondit\u00e0 di 15,7\u00a0km. e altre due forti repliche si sono registrate la sera del 21 aprile, con una scossa di 6.1 alle 22:03 e una di 6.0 pochi minuti dopo, alle 22:20\nLe pi\u00f9 forti repliche sono avvenute dopo poco pi\u00f9 di un mese dall'evento del 16 aprile, con due scosse di 6,7 e 6,8 Mw registrate il 18 maggio rispettivamente alle 02:57 ora locale, e alle 11:57 UTC-5 con epicentro rispettivamente a 37 e 24\u00a0km a nord-ovest di Quinind\u00e9, nella provincia di Esmeraldas. Queste scosse, avvertite nella capitale Quito e in Colombia, hanno causato in particolare danni materiali e una vittima, oltre a 85 feriti.\nOltre alle repliche, l'Istituto di Geofisica ha informato che il violento sisma delle 18:58 del 18 aprile ha avuto un evento premonitore di magnitudo 5 circa 11 minuti prima, alle 18:47 ora locale.\nDopo un periodo di scosse di assestamento non particolarmente violente, due nuovi eventi di magnitudo 5,9 e 6,2 sono occorsi la sera del 10 luglio, con epicentro nella stessa zona del terremoto di aprile.\nAnalisi geosismologica.\nIn Ecuador sono frequenti i terremoti e la loro causa \u00e8 quasi sempre imputabile ai processi tettonici di grandi zone di subduzione lungo le coste dell'Oceano Pacifico e questo terremoto rientra nel contesto della tettonica delle placche. La costa ecuadoriana si trova sul margine della placca sudamericana, proprio dove questa si incontra con la placca di Nazca, che andando in subduzione sotto a quella continentale ad una velocit\u00e0 di 61\u00a0mm all'anno, genera continui terremoti. Questo meccanismo di produzione dei terremoti \u00e8 comune a tutta l'area della costa del Cile, del Per\u00f9 e dell'Ecuador, che si trovano in quella che \u00e8 denominata la cintura di fuoco pacifica, dove sono avvenuti nel passato i pi\u00f9 grandi terremoti della storia umana, come quello di Valdivia del 1960, di magnitudo 9,5 della scala Richter.\nNello specifico, in Ecuador dall'inizio del XX secolo sono stati sette i forti terremoti avvenuti nella stessa area, con epicentri situati a pochi chilometri dal sisma del 2016, come quelli del 1906 e del 1942. Il pi\u00f9 violento di tutti (Mw=8,3), quello del 1906, avvenne nei pressi di Esmeraldas, e fu accompagnato da uno tsunami che provoc\u00f2 un migliaio di morti.\nVittime e danni.\nDopo i primi bilanci che parlavano di decine di vittime, la situazione era comunque destinata a farsi pi\u00f9 grave con il passare delle ore. Nella notte successiva non era infatti ancora conosciuta la situazione nella cittadina turistica di Pedernales, vicina all'epicentro del sisma ma che era rimasta isolata per danni alle vie di comunicazione.\nLo stesso presidente Correa, tornato precipitosamente da Roma domenica 17 aprile, comunicava che il numero dei morti era salito ufficialmente a 272 e i feriti erano oltre 2000, affermando che Pedernales era completamente distrutta e il bilancio era da considerarsi ancora provvisorio.\nNei giorni seguenti al sisma sono continuate le operazioni di soccorso, in quanto diverse persone erano rimaste schiacciate sotto le macerie, in particolare a Pedernales e Portoviejo; nelle prime ore del 19 aprile la conta dei morti era salita a oltre 400,\ne veniva confermato che gran parte della cittadina costiera di Pedernales, situata vicino all'epicentro del sisma, era andata distrutta, con la maggior parte degli edifici crollati. Stessa sorte \u00e8 toccata alla localita di Canoa, una parrocchia rurale nel cantone di San Vicente, sempre nella provincia di Manab\u00ed.\nCon il passare dei giorni il numero delle vittime erano destinato ad aumentare ancora, a causa dei molti dispersi i cui corpi ancora non erano stati ritrovati. Alle ore 16:00 del 20 aprile, erano stati registrati 587 decessi, saliti il 30 aprile a 660, con ancora 32 dispersi, oltre feriti e pi\u00f9 di senzatetto alloggiati in gran parte in 103 alberghi.\nIl numero totale delle vittime, comunicato il 19 maggio, \u00e8 stato di 663 morti, di cui 649 nella sola provincia di Manab\u00ed, dove sono rimaste anche disperse 8 delle nove persone scomparse dopo il sisma.\nProvincia di Manab\u00ed.\nLa provincia di Manab\u00ed \u00e8 stata di gran lunga quella pi\u00f9 colpita dal terremoto: diverse citt\u00e0 come Portoviejo, Manta, Chone, Montecristi, Bah\u00eda de Car\u00e1quez, Puerto L\u00f3pez, Pedernales e Jaramij\u00f3 sono state gravemente danneggiate.\nLa maggior parte delle vittime era di questa provincia, oltre 200 a Manta, 173 a Pedernales e oltre 150 a Portoviejo, secondo il bollettino del 30 aprile. A Manta diverse strutture sono crollate, compresa la torre di controllo dell'Aeroporto Eloy Alfaro. A Portoviejo 684 strutture civili sono crollate, cos\u00ec come a Jama, rimasta isolata, come altre localit\u00e0 della provincia, per diversi giorni.\nTuttavia, la citt\u00e0 pi\u00f9 colpita della provincia \u00e8 stata Pedernales, a pochi chilometri dall'epicentro del terremoto; la citt\u00e0 \u00e8 andata distrutta tra il 70 e l'80%, per diversi giorni era impossibile l'accesso via terra a causa della gravi danni subiti dalle strade che la collegano con il resto del territorio ecuadoriano. Dato l'elevato numero di morti per le srade, il sindaco Gabriel Alcivar ha richiesto la donazione di bare e formaldeide.\nSecondo il rapporto di Ledy Z\u00fa\u00f1iga, Ministro della Giustizia, un centinaio di prigionieri sono fuggiti dal carcere \"El Rodeo\" nella citt\u00e0 di Portoviejo, dopo che le pareti del padiglione interno sono crollate. Secondo il ministro, alcuni evasi sono tornati volontariamente, mentre la polizia \u00e8 riuscito a catturarne 30. A Pedernales sono entrati in azione anche gli sciacalli, che hanno derubato diversi negozi ed abitazioni private dopo la catastrofe.\nProvincia di Esmeraldas.\nNonostante nella provincia non si siano registrate vittime, 152 edifici del capoluogo sono rimasti danneggiati, compreso il palazzo comunale, cos\u00ec come un centinaio di case nella parrocchia di San Jos\u00e9 de Chamanga. Nel cantone di Muisne, vicino all'epicentro, si sono avuti i danni pi\u00f9 gravi nella provincia, con 800 persone evacuate per il crollo di oltre 800 edifici e la mancanza per diversi giorni dell'acqua potabile e dell'energia elettrica. L'Aeroporto Internazionale Carlos Concha Torres di Esmeraldas dopo il sisma ha sospeso le operazioni commerciali per danni strutturali.\nProvincia del Guayas.\nA Guayaquil, citt\u00e0 pi\u00f9 popolosa dell'Ecuador e situata circa 300\u00a0km dall'epicentro, un ponte di un cavalcavia \u00e8 crollato su un'auto, uccidendo l'autista e un'altra persona. Diversi sono stati i danni, come quelli avvenuti in molti supermercati dei circa 30 centri commerciali della citt\u00e0. Un ponte danneggiato a Dur\u00e1n \u00e8 stato chiuso e demolito per i danni subiti.\nProvincia di Santo Domingo de los Ts\u00e1chilas.\nNella Provincia di Santo Domingo de los Ts\u00e1chilas due persone sono morte a causa del terremoto, il governatore Doris Merino ha dichiarato che le vittime erano due residenti della parrocchia di San Jacinto del B\u00faa, morti a causa della caduta dei muri delle loro case. Ha anche riferito che le vie Aloag-Santo Domingo e Calacal\u00ed-Indipendencia sono state chiuse per problemi di traffico e per prevenzione contro l'eventuale caduta di frane. In totale quattro persone sono morte nella provincia e nove sono stati i feriti gravi.\nProvincia del Pichincha.\nLa notte del 16 aprile, il sindaco di Quito, Mauricio Rodas, ha annunciato in una conferenza stampa che sono stati registrati danni strutturali a sei case nella citt\u00e0, e i suoi 16 residenti sono stati portati in alberghi locali. Nella capitale solo una donna \u00e8 rimasta ferita, a causa di una pietra caduta da una piccola frana mentre stava conducendo l'auto per l'Avenida Sim\u00f3n Bol\u00edvar.\nAlcune crepe a causa del terremoto sono comparse nella cupola della chiesa parrocchiale di La Magdalena, nel sud di Quito e delle frane occorse in diversi punti della citt\u00e0 hanno spinto le autorit\u00e0 alla chiusura temporanea di alcune strade, inoltre \u00e8 stata ordinata la sospensione di tutti gli eventi pubblici per un periodo di 24 ore. Dopo una valutazione tecnica dell'Aeroporto Internazionale Mariscal Sucre, il Comitato di crisi dello scalo ha deciso di mantenere le operazioni e i voli di linea come normalmente previsto.\nNel cantone di Los Bancos nel nord-ovest della provincia, una persona \u00e8 deceduta e due sono rimaste ferite a causa del terremoto, mentre diversi edifici sono rimasti gravemente danneggiati.\nStranieri.\nLe autorit\u00e0 canadesi hanno riferito che due dei loro concittadini morti si trovavano nella citt\u00e0 di Pedernales. Il ministro degli esteri della Colombia ha riferito che sette cittadini colombiani erano tra le vittime. Una religiosa di origine irlandese \u00e8 stata trovata sotto le macerie nella citt\u00e0 di Playa Prieta, e nel pomeriggio del 18 aprile \u00e8 stato confermato che tra le vittime c'erano tre medici di origine cubana, un cittadino britannico, un domenicano e uno statunitense. Il cancelliere ecuadoriano Guillaume Long ha confermato la morte di numerosi cittadini stranieri, tra cui anche un tedesco e un italiano.\nMorti, dispersi e feriti per nazionalit\u00e0:\nFasi dell'emergenza.\nMisure immediate.\nPoche ore dopo il terremoto, il Vice Presidente dell'Ecuador, Jorge Glas, ha dichiarato lo stato d'eccezione in tutto il paese e lo stato di emergenza nelle sei province della Costa (Esmeraldas, Manab\u00ed, Guayas, Santa Elena, Los Rios e Santo Domingo). I governi di Ecuador, Colombia e Per\u00f9 hanno inizialmente dato un allarme tsunami lungo le zone costiere, ipotesi scartata poche ore pi\u00f9 tardi.\nIl presidente della Federazione ecuadoriana di calcio, Carlos Villacis, ha annunciato la sospensione della 12\u00aa giornata del campionato ecuadoriano di calcio, mentre il Ministero della Pubblica Istruzione ha emesso un ordine di sospensione di tutte le attivit\u00e0 didattiche fino a nuovo ordine.\nGabriela Rivadeneira, presidente dell'Assemblea Nazionale dell'Ecuador, ha annunciato che le sessioni del congresso e delle commissioni di emergenza nel territorio sono state sospese, il Palazzo Legislativo \u00e8 divenuto il centro di raccolta delle donazioni da parte del \"Ministerio de Inclusi\u00f3n Econ\u00f3mica y Social\", le autorit\u00e0 benestanti avrebbero donato il 10% del loro stipendio per due mesi, e indetto una giornata speciale chiamata \"Ayudat\u00f3n\", per raccogliere materiali da costruzione e denaro per aiutare le zone disastrate.\nDopo l'interruzione del suo viaggio in Europa, il presidente Rafael Correa \u00e8 arrivato all'aeroporto di Manta alle 18:30 di domenica 17 aprile. Dopo un viaggio di tre giorni nelle zone colpite, la sera del 20 aprile, il Presidente ha annunciato che sar\u00e0 intrapresa una serie di misure economiche e sgravi fiscali per aiutare le famiglie delle vittime.\nUna settimana dopo il terremoto, il presidente Correa ha annunciato un lutto nazionale di otto giorni per onorare le vittime.\nReti sociali.\nIl social network Facebook abilit\u00f2 la funzione \"security check\" per gli utenti delle aree colpite dal terremoto, dove era possibile avvisare i conoscenti riguardo alla propria incolumit\u00e0. Stessa cosa ha fatto Google con la sua funzione \"Personal Finder\", con la quale era possibile cercare informazioni su persone delle zone terremotate o dare proprie informazioni su conoscenti ad altri. Dal canto suo skype ha consentito le chiamate gratuite a telefoni fissi e cellulari nei giorni seguenti al terremoto, in tutto l'Ecuador. Lo stesso ha fatto compagnie telefoniche statunitensi come Sprint Corporation e AT&amp;T, consentendo di chiamare gratuitamente dagli Stati Uniti i familiari di emigrati ecuadoriani.\nEsattamente una settimana dopo l'evento sismico il popolo ecuadoriano si autoconvoc\u00f2 attraverso le reti sociali per un atto commemorativo, spegnendo le luci alla stessa ora del terremoto (18:58), restando tre minuti in silenzio in onore dei defunti e, infine, cantando l'Inno nazionale.\nAiuti e ricostruzione.\nNei giorni successivi al terremoto il governo ha mobilitato oltre 12.000 militari e 7200 poliziotti sul luogo del sisma in aiuto alle vittime, oltre a personale sanitario. Nel mese di giugno il govern\u00f2 afferm\u00f2 che gli aiuti per l'emergenza costarono circa 200 milioni di dollari, e il presidente Correa afferm\u00f2 che i danni per il terremoto erano oltre 1,3 miliardi di dollari.\nAiuti internazionali.\nAgli aiuti nazionali si aggiunsero aiuti provenienti da organizzazioni, enti e paesi stranieri.\nLa Banca Mondiale, come dichiarato dal presidente Jim Yong Kim, dichiar\u00f2 che avrebbe mandato una squadra per valutare i danni e avrebbe messo a disposizione i 150 milioni di dollari del progetto \"Mitigaci\u00f3n de Riesgos y Recuperaci\u00f3n ante Emergencias en Ecuador\", firmato il 16 marzo del 2016 e che ha come obiettivo il recupero dei servizi basici e produttivi in casi di disastro naturale in Ecuador.\nLa Francia invi\u00f2 un gruppo di 64 soccorritori civili e 30 militari specializzati nel potabilizzare l'acqua, mentre la Spagna mand\u00f2 un Airbus con 500 componenti della \"Unidad Militar de Emergencias\" provvisti di cani da soccorso e materiale per l'illuminazione autonoma. La Norvegia invi\u00f2 1,8 milioni di euro in aiuto, Germania e Paesi Bassi mandarono 1,5 milioni di euro ciascuno, il governo italiano annunci\u00f2 che avrebbe mandato 500.000 euro, e un altro milione di euro sarebbe stato mandato dall'intera Comunit\u00e0 europea. La Russia annunci\u00f2 che avrebbe mandato 30 tonnellate di materiale, comprese centrali elettriche mobili e tende speciali da campo.\nIl presidente della Corea del Sud, Park Geun-hye, annunci\u00f2 il 20 aprile che il suo paese avrebbe offerto un aiuto di dollari.\nI paesi sudamericani inviarono anch'essi specialisti nel soccorso dei terremotati: la Colombia mand\u00f2 24 soccorritori dell'esercito e un carico di 13 tonnellate di aiuti umanitari, cos\u00ec come il Per\u00f9, che in pi\u00f9 riprese ha inviato 61 tonnellate di materiale in aiuto"}
{"id": "5909474", "revid": "1149807", "url": "https://it.wikipedia.org/wiki?curid=5909474", "title": "Emma Villas Volley 2015-2016", "text": "Questa voce raccoglie le informazioni riguardanti l'Emma Villas Volley nelle competizioni ufficiali della stagione 2015-2016.\nStagione.\nLa stagione 2015-16 \u00e8 per l'Emma Villas Volley la prima in Serie A2: il club infatti ha ottenuto la promozione dalla Serie B1 2014-15 vincendo la \"regular season\": a seguito dell'accesso alla serie cadetta sposta cambia la propria denominazione da Emma Villas Vitt Chiusi in Emma Villas Volley e sposta la propria sede da Chiusi a Siena. Viene confermato l'allenatore Romano Giannini, poi sostituito a stagione in corso da Massimo Caponeri, mentre la rosa viene diversi arrivi e partenze anche durante il campionato; tra gli arrivi quelli di Mladen Majdak, Andrea Marchisio, Sergio Noda, Jan Willem Snippe, Matteo Bortolozzo e Vincenzo Tamburo, mentre tra le cessioni quelle di Simone Spescha, Carmelo Muscar\u00e0, Filippo Pochini, Michele Grassano e Goran Mari\u0107, quest'ultimi due avevano precedentemente iniziato la stagione con l'Emma Villas Volley per poi essere ceduti. Tra i pochi giocatori confermati dalla stagione precedente: Mario Scappaticcio, Andrea Di Marco e Roberto Braga.\nIl campionato inizia con la sconfitta contro il Volley Potentino, mentre la prima vittoria arriva alla seconda giornata ai danni della Pallavolo Impavida Ortona; dopo tre sconfitte di fila, il club toscano vince la sua prima partita in trasferta battendo per 3-2 il Volley Tricolore Reggio Emilia: a questa seguiranno altri due successi. Dopo due stop, il girone di andata si chiude con tre vittorie che portano l'Emma Villas Volley al sesto posto in classifica, qualificandosi per la Coppa Italia di Serie A2. Il girone di ritorno inizia con un'alternanza di risultati, caratterizzato talvolta o da due successi o da due sconfitte consecutive: la formazione di Siena riesce a concludere la \"regular season\" mantenendo il sesto posto in classifica e accedendo ai play-off promozione. Nei quarti di finale dei play-off promozione affronta il Tuscania Volley, ma viene battuta sia in gara 1 che in quella 2, venendo estromessa dalla competizione.\nGrazie al sesto posto al termine del girone di andata della Serie A2 2015-16 partecipa alla Coppa Italia di categoria: nei quarti di finale la sfida \u00e8 contro il Junior Volley Civita Castellana e la squadra di Siena vince la partita al tie-break, accedendo alle semifinali. Nell'atto successivo incontra la Callipo Sport: i calabresi ottengono la vittoria per 3-1, eliminando i toscani.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "5909477", "revid": "1543377", "url": "https://it.wikipedia.org/wiki?curid=5909477", "title": "Katorga", "text": "Katorga (Russo: \u043a\u0430\u0301\u0442\u043e\u0440\u0433\u0430; IPA:[\u02c8kat\u0259rg\u0259]; dal Greco bizantino: \"katergon, \u03ba\u03ac\u03c4\u03b5\u03c1\u03b3\u03bf\u03bd\", \"galera\") era un sistema di campi di lavoro penale dell'Impero russo. I prigionieri erano inviati nelle remote colonie penali in vaste e disabitate aree della Siberia e dell'estremo oriente russo, dove cio\u00e8 il numero di lavoratori e volontari era insufficiente. I prigionieri svolgevano i lavori forzati in condizioni estremamente difficili.\nStoria.\n Il \"Katorga\", una categoria di punizione all'interno del sistema giudiziario dell'Impero russo, aveva molte delle caratteristiche del lavoro in un campo di reclusione: il confinamento, strutture semplificate (al contrario delle carceri) e lavoro forzato.\nI campi del Katorga furono istituiti nel XVII secolo nelle aree sottopopolate della Siberia e dell'estremo oriente russo, regioni che avevano poche citt\u00e0 o risorse alimentari. Nonostante le condizioni d'isolamento geografico, alcuni prigionieri riuscirono a fuggire in regioni popolate. Da allora la Siberia ha ottenuto la sua connotazione di spaventoso luogo di punizioni, che fu ancora pi\u00f9 conosciuto, in seguito, con il sistema sovietico dei GULAG.\nDopo il cambiamento delle leggi penali russe nel 1847, l'esilio ed il Katorga diventarono castighi comuni per coloro che prendevano parte ad insurrezioni contro l'Impero. Ci\u00f2 fece incrementare il numero di polacchi inviati in questi campi. Queste persone divennero note in Polonia come \"Sybiraks\" (\"I siberiani\"). Alcuni di loro rimasero l\u00ec, formando una minoranza polacca in Siberia. Le pi\u00f9 comuni occupazioni nei campi Katorga erano l'estrazione mineraria e la lavorazione del legname. Un esempio notevole fu la costruzione dell'Amur Cart Road (\u0410\u043c\u0443\u0440\u0441\u043a\u0430\u044f \u043a\u043e\u043b\u0435\u0441\u043d\u0430\u044f \u0434\u043e\u0440\u043e\u0433\u0430), che venne a lungo elogiata come un successo nell'organizzazione del lavoro penale.\nNel 1891 Anton \u010cechov, scrittore e drammaturgo russo, visit\u00f2 i territori katorga nell'isola di Sakhalin e descrisse le miserevoli condizioni di vita nel suo libro \"Isola di Sakhalin\". Critic\u00f2 la miopia e l'incompetenza dei funzionari incaricati, lo spreco di fondi governativi e la diminuzione della produttivit\u00e0. Aleksandr Sol\u017eenicyn, nel suo libro riguardante i campi di lavoro sovietici, \"Arcipelago Gulag\", cit\u00f2 \u010cekhov estensivamente per illustrare il disumano deterioramento delle condizioni di vita per gli internati ed il vertiginoso aumento del numero di persone inviate durante lo stalinismo in confronto al sistema Katorga dei tempi di \u010cekhov.\nP\u00ebtr Kropotkin, quale aiutante di campo al governatorato della Transbajkalia negli anni 1860, venne nominato per ispezionare lo stato del sistema carcerario nella zona; descrisse ci\u00f2 che vide nel suo libro \"Nelle prigioni russe e francesi\" (1887).\nUnione Sovietica.\nDopo la Rivoluzione russa del 1917 il sistema penale russo and\u00f2 in gestione ai Bolscevichi, che rinominarono i Katorga in \"campi di lavoro GULAG\".\nNel 1943 il \"lavoro katorga\" (\u043a\u0430\u0442\u043e\u0440\u0436\u043d\u044b\u0435 \u0440\u0430\u0431\u043e\u0442\u044b) fu reintrodotto in qualit\u00e0 di speciale tipo di punizione. Fu inizialmente inteso per i collaboratori nazisti, ma altre categorie di prigionieri politici furono altrettanto condannati al \"lavoro katorga\". I prigionieri condannati al lavoro katorga erano inviati nei pi\u00f9 terribili e mortali campi di prigionia del regime e la quasi totalit\u00e0 di loro mor\u00ec."}
{"id": "5909489", "revid": "729019", "url": "https://it.wikipedia.org/wiki?curid=5909489", "title": "Stazione di Voorschoten", "text": "Voorschoten, \u00e8 una stazione ferroviaria nella citt\u00e0 di Voorschoten, Paesi Bassi. \u00c8 una stazione di superficie passante a quattro binari sulla linea ferroviaria Amsterdam-Rotterdam."}
{"id": "5909491", "revid": "729019", "url": "https://it.wikipedia.org/wiki?curid=5909491", "title": "Stazione di Delft Campus", "text": "La stazione di Delft Campus, fino al 2019 denominata Delft Sud (in nederlandese \"Delft Zuid\"), \u00e8 una stazione ferroviaria secondaria nella citt\u00e0 di Delft, Paesi Bassi. \u00c8 una stazione di superficie passante a due binari sulla linea ferroviaria Amsterdam-Rotterdam."}
{"id": "5909499", "revid": "71433", "url": "https://it.wikipedia.org/wiki?curid=5909499", "title": "Inbetween Days", "text": ""}
{"id": "5909501", "revid": "80199393", "url": "https://it.wikipedia.org/wiki?curid=5909501", "title": "Almaviva", "text": ""}
{"id": "5909502", "revid": "93556", "url": "https://it.wikipedia.org/wiki?curid=5909502", "title": "Targhe d'immatricolazione della California", "text": "Le targhe d'immatricolazione della California risalgono al 1905 quando lo stato americano impose ai cittadini di registrare i propri veicoli a motore e avere una targa, tuttavia la prima targa ufficiale dello stato fu utilizzata solo nel 1914. \nAttualmente bisogna avere sia la targa anteriore che posteriore.\nNel 1956, gli Stati Uniti e il Canada raggiunsero un accordo con l'Automobile Manufacturers Association che fissava la dimensione delle targhe a 6 pollici di altezza e 12 di larghezza (15,24 \u00d7 30,48 cm). La targa del 1956 fu la prima della California a soddisfare questi standard.\nTarghe dal 1914 al 1962.\nTarghe dal 1963.\nTutte le targhe prodotte dal 1963 sono ancora oggi valide"}
{"id": "5909503", "revid": "116619763", "url": "https://it.wikipedia.org/wiki?curid=5909503", "title": "Capo d'Aguilar", "text": "Capo d'Aguilar o Hok Tsui \u00e8 un capo a sud di Shek O, Hong Kong. Gli \u00e8 stato dato il nome del generale britannico George Charles D'Aguilar.\nCi sono due isole piccole presso il capo, chiamate Kau Pei Chau ().\nC'\u00e8 un faro sul capo, che \u00e8 il maggiore ad Hong Kong e ne \u00e8 anche un monumento dichiarato."}
