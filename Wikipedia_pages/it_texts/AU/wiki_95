{"id": "3636512", "revid": "709565", "url": "https://it.wikipedia.org/wiki?curid=3636512", "title": "Episodi di Spazio 1999 (prima stagione)", "text": "La prima stagione di \"Spazio 1999\", composta da 24 episodi, venne trasmessa nel Regno Unito tra il 1975 e il 1976.\nSeparazione.\nTrama.\nSettembre 1999. Mentre fervono i preparativi per la missione Meta, pianeta dal quale giungono segnali che potrebbero essere testimonianza di vita intelligente, sulla base lunare Alpha una letale malattia comincia a mietere vittime tra gli astronauti in addestramento. Il nuovo comandante John Koenig indaga sulle misteriose morti, coadiuvato dal professor Victor Bergman e dalla dottoressa Helena Russell, convinti che le cause dei decessi siano da ricercare in una perdita radioattiva nei depositi di scorie atomiche sotterrati nel sottosuolo lunare. Spinto dal commissario Gerald Simmonds, promotore della missione Meta, a non dare troppo pensiero alla pur drammatica situazione, Koenig scopre infine la verit\u00e0: un flusso di radiazioni magnetiche originatosi sotto i depositi nucleari rischia di dare origine a una catastrofica reazione a catena in grado di provocare un disastro. Nonostante un piano di emergenza che vede impegnate tutte le Aquile di Alpha, volto a disperdere i contenitori di scorie per spezzare il terribile flusso magnetico, non \u00e8 possibile evitare che i depositi atomici deflagrino in un'apocalittica esplosione che agisce come razzo vettore sull'intero satellite. La Luna viene scagliata fuori dalla propria orbita, nel profondo dello spazio. L'operazione Esodo non pu\u00f2 essere applicata, poich\u00e9 il computer \u00e8 stato programmato solo per l'orbita intorno alla Terra, e Koenig decide di non rischiare. Per i 311 abitanti della base lunare Alpha comincia una drammatica avventura spaziale, alla ricerca di un nuovo mondo dove riprendere a vivere. Da Meta, intanto, giunge un flebile segnale che potrebbe indicare la presenza di forme di vita intelligente.\nDestinazione obbligata: Terra.\nTrama.\nUn'astronave aliena atterra sulla Luna e una squadra di Alpha riesce a penetrare nel suo interno, scoprendo sei camere di stasi con extraterrestri in animazione sospesa. Un incidente nel tentativo di aprire uno dei sarcofagi provoca la morte di uno degli alieni ma il comandante Zantor, loro leader, una volta destatosi, comprende le buone intenzioni degli Alphani. Condotti su Alpha, gli ospiti rivelano di giungere da un pianeta morente, Kaldor, alla ricerca di un nuovo mondo in cui stabilirsi per ricominciare a vivere. Il computer della loro nave \u00e8 programmato per raggiungere la Terra dopo 75 anni e, dal momento che un posto dell'equipaggio risulta ora vacante, l'offerta viene rivolta agli Alphani. Un drammatico esperimento di deanimazione viene condotto sulla dottoressa Russell ma, fortunatamente, alla fine l'esito \u00e8 positivo: la sospensione vitale funziona anche con gli umani. Il commissario Simmons, insofferente alla sua condizione di naufrago spaziale sulla Luna, volendo tornare sulla Terra a tutti i costi senza attendere l'esito della scelta operata dal computer, ricatta Koenig minacciando la distruzione della base. Zantor suggerisce di accettare le condizioni. Simmons, nel timore che Zantor stia tramando qualcosa contro di lui, non accetta il suo invito a coricarsi, ma attende che tutti si siano coricati prima di farlo anche lui, impedendo cos\u00ec a Zantor di analizzarlo con il computer per impostare correttamente il sistema. Dopo il decollo con gli alieni, Simmons - risvegliatosi nel sarcofago e credendo di essere in prossimit\u00e0 della Terra - scopre che sono trascorsi solo pochi minuti dopo il decollo e che quindi su di s\u00e9 la sospensione vitale non ha funzionato. Koenig, udendo le sue grida disperate dallo spazio, sospetta che Zantor sapesse bene a cosa andava incontro Simmonds, ma il prof. Bergman intuisce che il commissario avr\u00e0 impedito a Zantor di farsi analizzare dal loro computer. Destinato a morire per carenza d'aria, il commissario non sapr\u00e0 mai che il computer della base aveva scelto proprio lui per la partenza. \nSole nero.\nTrama.\nUn grande asteroide sta transitando vicino ad Alpha. Inizialmente esso appare ben lontano dall'essere in rotta di collisione con la base lunare, ma improvvisamente il planetoide varia la sua traiettoria, portandosi proprio in una direzione che in meno di un minuto lo porter\u00e0 ad impattare su Alpha. Il personale della sala comando assiste attonito attraverso il grande schermo al passaggio dell'asteroide al di sopra della base, spostato nuovamente su un'altra rotta da una forza misteriosa. Le forze di marea provocano una leggera scossa tellurica sulla base. Poco dopo l'asteroide pare deformarsi e infine esplodere. Quasi subito appare chiaro che a cambiare traiettoria non \u00e8 stato l'asteroide, ma la Luna stessa. Alpha sembra essere attratta verso un misterioso astro. Viene mandato l'astronauta Micheal Ryan, compagno di Sandra, su di un'Aquila per investigare. Dopo aver osservato che anche il raggio laser dell'astronave viene inghiottito dallo strano corpo celeste, Ryan si porta a minor distanza dall'oggetto, che contemporaneamente Victor ha scoperto essere un sole nero. Il professore non fa in tempo ad avvertire la sala comando che l'Aquila viene catturata dalla gravit\u00e0 del sole nero. I propulsori e il sistema antigravitazionale si rivelano inefficaci e l'Aquila con lo sventurato astronauta viene spaghettificata fino ad essere completamente distrutta. Per evitare di essere annientati dalle terrificanti forze gravitazionali, gli alphani allestiscono un campo di forze antigravitazionali in grado di convertire la pressione del sole nero in energia per il campo stesso. Frattanto, Helen, Alan e Sandra fuggono insieme con altri tre alphani sull'ultima Aquila rimasta intatta (i generatori delle altre astronavi sono infatti stati utilizzati per potenziare il campo di forze). La situazione peggiora rapidamente: il computer \u00e8 fuori uso e l'energia disponibile per i servizi della base \u00e8 sempre pi\u00f9 scarsa. Quando la Luna raggiunge l'orizzonte degli eventi del sole nero, Koenig e Victor hanno una visione surreale, in cui si vedono precocemente invecchiati e odono (grazie all'estrema dilatazione temporale prodotta dalla gravit\u00e0 del sole nero) una misteriosa voce che rivela loro la possibile natura vivente dell'universo nella sua globalit\u00e0, apparentemente confermando l'ipotesi avanzata da Victor che \"le leggi del cosmo\" avessero vegliato fin dall'inizio sugli abitanti della base Alpha. Quando Koenig e Victor si risvegliano scoprono di aver oltrepassato il sole nero. Tutto sembra andato per il meglio ma l'Aquila di salvataggio pare perduta. Quando ogni speranza sembra ormai inconsistente, l'Aquila fa inaspettatamente ritorno sulla base. Qualcosa, rivela Helen, li ha \"guidati a casa\".\nQuestione di vita o di morte.\nTrama.\nRinasce la speranza tra gli uomini di Alpha, quando la ricognizione del pianeta Terra Nova sembra garantire un futuro ai naufraghi dello spazio, ma l'Aquila inviata riporta misteriosamente su Alpha l'astronauta Lee Russell, marito di Helena disperso anni prima nello spazio. L'uomo avverte il comandante Koenig di non avvicinarsi al pianeta ma non riesce a dare sufficienti spiegazioni del pericolo, morendo durante l'interrogatorio. Terra Nova sembra offrire condizioni adatte alla vita umana, cos\u00ec Koenig ordina una nuova missione. Dopo una prima impressione favorevole sul nuovo mondo catastrofiche forze anti-materiche si scatenano all'improvviso, la Luna esplode e la stessa squadra comandata da Koenig trova la morte sul pianeta devastato. Solo Helena sopravvive, raggiunta nuovamente dal marito. Questi, non pi\u00f9 del tutto umano e ormai \"adattato\" a Terra Nova, le rivela il segreto del pianeta, non adatto a ricevere la visita degli esseri umani in quanto di natura antimaterica, convincendola ad impedire l'operazione Esodo: solo cos\u00ec le cose potranno tornare normali per tutti. E come per magia, la Luna torna a splendere in cielo, la squadra di Koenig le si fa incontro e il comandante ordina il rientro definitivo su Alpha.\nFiocco azzurro su Alpha.\nTrama.\nLa prima nascita di un bambino su Alpha viene a coincidere con un fatto straordinario: il piccolo Jackie, figlio di un addetto alla Sala Generatori defunto mesi prima, si sviluppa in pochi secondi fino a raggiungere i cinque anni di et\u00e0. Il bambino, sordomuto, accolto prima con timore e poi con reale trasporto affettivo dagli Alphani (tranne dalla madre Sue, che ne \u00e8 terrorizzata) diventa il preferito della base, ma il comandante Koenig non pu\u00f2 fare a meno di chiedersi il perch\u00e9 della misteriosa mutazione. Un'astronave aliena proveniente dallo spazio profondo si posiziona in seguito sulla base, seguita da altre tre navi. Jackie sembra essere consapevole della presenza aliena ed anche in grado anche di agire sulle menti degli Alphani. Un tentativo di attacco da parte delle Aquile di Carter viene sventato dalle quattro navi, che neutralizzano i mezzi terrestri senza per\u00f2 distruggerli. Mentre Koenig, Carter, Kano e Morrow tentano una sortita per colpire le navi dal basso con i laser perforanti, Jackie cresce ulteriormente, trasformandosi nel potente Jarak, leader di una comunit\u00e0 di alieni fuggiaschi dall'omologazione genetica del loro mondo. La sua compagna Rena si incarna invece nella \"madre\" Sue ed insieme i due prendono il controllo della base. Il loro piano \u00e8 di \"incarnarsi\" negli Alphani per celarsi ai loro inseguitori, vivendo d'ora in avanti in simbiosi con gli umani. Un tentativo che comporta la morte fisica del personale di Alpha, sventato in extremis dal sopraggiungere di una gigantesca astronave che annienta i quattro vascelli dei compagni di Jarak. Lui e Rena fuggono per i corridoi della base, cercando una vana salvezza. Giunti in infermeria prendono in ostaggio Mathias e le infermiere e supplicano Koenig di accettarli fra loro. Quando si rendono conto che gli inseguitori hanno intenzione di distruggere la base se loro non si arrenderanno, ormai abbastanza \"umanizzati\", decidono di sacrificarsi per gli Alphani. Quando Koenig irrompe nel centro medico Jarak e Rena sono scomparsi, e al loro posto vi sono solo Sue col suo bambino. La nave cacciatrice si allontana dalla Luna, senza fare ulteriore danno.\nUn altro tempo, un altro luogo.\nTrama.\nUn misterioso fenomeno spazio-temporale porta allo sdoppiamento della Luna e degli uomini sulla base Alpha. Tra il personale, Regina Kesslan sembra risultare particolarmente colpita dall'evento cosmico, che si traduce per lei come una sorta di ritorno al passato da una condizione di vita futura. Secondo il dottor Russell la ragazza vivrebbe contemporaneamente due esistenze, quella attuale su Alpha e quella su una Terra colonizzata dagli stessi Alphani pi\u00f9 avanti nel tempo. Poco dopo il satellite errante nello spazio giunge in prossimit\u00e0 di quel che sembra a tutti gli effetti il sistema solare ed entra in orbita attorno alla Terra. Ma un'altra Luna appare all'orizzonte\u2026 Regina subisce una crisi e muore nell'istante in cui la Luna torna ad occupare la sua originale posizione intorno al pianeta madre. Koenig e Carter scoprono quindi che esiste sulla seconda Luna anche un doppione della base Alpha, che da tempo ha effettuato l'operazione Esodo sulla Terra, e rinvengono i cadaveri dei loro stessi doppioni, caduti con un'Aquila. Discesi poi sul pianeta, gli Alphani constatano che i loro doppi hanno dato origine ad una comunit\u00e0 rurale sotto la guida dell'alter ego di Bergman. Questi rivela a Koenig che quando le due Lune entreranno in collisione tra loro, il tempo corregger\u00e0 s\u00e9 stesso e tutto torner\u00e0 normale: un solo tempo, una sola comunit\u00e0. Dissuade quindi Koenig a discendere con i trecento Alphani sulla Terra, in quanto l'incontro coi propri doppi porterebbe alla morte, come accaduto a Regina e alla Helena Russell terrestre, che si \u00e8 trovata a fronteggiare se stessa. Tornati su Alpha, Koenig e gli altri assistono alla collisione-fusione delle due Lune\u2026 ritrovandosi incolumi in un altro settore di spazio e chiedendosi se la comunit\u00e0 terrestre sia mai esistita davvero.\nIl ritorno del Voyager.\nTrama.\nIl Voyager Uno, una sonda lanciata dalla Terra nel 1985 per esplorare lo spazio extra Sistema Solare, si avvicina alla Luna, provocando la distruzione di un'Aquila da ricognizione con la sua spaventosa irradiazione neutronica. Sorta di involontaria macchina di distruzione, con la rivoluzionaria propulsione Queller che annienta ogni forma di vita al suo passaggio, il Voyager contiene anche la mappatura di tutti i mondi vivibili incontrati nel suo viaggio infinito, un tesoro molto ambito dai naufraghi della base Alpha. Falliti tutti i tentativi di disinnesco del motore atomico, gi\u00e0 si pensa di fare esplodere la nave, quando il professor Ernst Linden (gi\u00e0 Queller), schivo scienziato relegato sulla base e vittima del rimorso per le morti causate dalla sua invenzione, rivela a tutti la sua vera identit\u00e0 e cerca di disattivare la propulsione della nave. Ferito in uno scontro col suo assistente Jim Haines, che perse i genitori a causa del primo fallimentare esperimento della propulsione Queller, il professore riesce comunque a fare atterrare su Alpha la sonda, resa innocua. Ma tre astronavi sidoniane sono sulla sua scia, alla ricerca del pianeta d'origine del Voyager per annientarlo, in un'inutile ritorsione a causa della morte per inquinamento neutronico del loro sistema solare. Il loro impietoso leader, Archon, rifiuta ogni spiegazione da parte degli Alphani e allora il professor Queller decide di compiere il sacrificio supremo: indirizzando il Voyager contro gli attaccanti ne provoca la totale distruzione, immolandosi con esso. A Jim Haines, che troppo tardi ha scoperto il valore del suo mentore, rimane il compito di analizzare la preziosa memoria del Voyager.\nForza vitale.\nTrama.\nUna misteriosa forza aliena, una sfera di luce blu, s'impossessa del tecnico Anton Zoref, che lavora nel pi\u00f9 delicato ambiente di Alpha, quello dei generatori atomici. Contro la propria volont\u00e0 Zoref \u00e8 ora costretto dall'intruso alieno che alberga in lui ad assorbire l'energia vitale dal corpo umano per sopravvivere, riducendo a blocchi di ghiaccio le sue vittime. Durante gli attacchi da carenza energetica, il tecnico perde completamente il controllo di s\u00e9 e aggredisce, uccidendoli, il collega Dominix e l'infermiera Preston. Mentre Koenig e Bergman cercano di capire il perch\u00e9 delle inspiegabili morti e dei bruschi cali di energia in vari settori della base, Zoref comincia ad intuire di essere in preda di un intruso alieno, sfuggendo alle attenzioni della moglie Eva, preoccupata per il suo comportamento. L'esigenza di energia vitale si fa impellente: Zoref si \"ricarica\" nel Solarium di Alpha ma viene fermato dall'intervento del comandante. Rinchiuso in isolamento, mentre si cerca una soluzione al problema, il tecnico riesce ad evadere uccidendo una guardia e dirigendosi verso l'area generatori, dove potrebbe dare inizio ad una devastante reazione a catena. La caccia all'uomo termina alle porte del settore nucleare: il laser di Carter colpisce a morte Zoref mentre tenta di aggredire Koenig e Bergman. \"Rigeneratosi\" proprio grazie alla scarica energetica, come un mostruoso zombie carbonizzato Zoref si rialza e penetra nel generatore. Un'intera sezione di Alpha esplode, fortunatamente senza fare ulteriori vittime, prima che la sfera aliena possa allontanarsi dalla Luna, fatto il pieno di energia. Bergman ipotizza che forse quella strana forma di esistenza possa costituire il futuro cuore pulsante di una stella.\nIl pianeta incantato.\nTrama.\nL'avvicinamento della Luna al pianeta Piri altera sensibilmente il funzionamento del computer di Alpha e una forza misteriosa provoca la scomparsa di alcuni uomini del personale: i due piloti dell'Aquila da ricognizione e David Kano, il cibernetico, dopo aver tentato un pericoloso esperimento di interconnessione uomo-macchina per cercare di capire la fonte di disturbo dei dati. Koenig scende sul pianeta con Carter per trovare una risposta: il nuovo mondo, dai colori vivaci e coperto di curiose formazioni sferiche, sembra davvero un regno incantato. Il comandante ritrova gli uomini spariti, ridotti a una sorta di manichini viventi, e scopre inoltre che la vita su Piri \u00e8 raggelata nel tempo e che ogni essere vivente si consuma alla stregua di vegetale, vinto dal potere del Grande Guardiano, una macchina che parla per tramite di una splendida ragazza. La donna offre a Koenig la pace di Piri, troppo simile alla morte, e Koenig rifiuta, riuscendo a fatica a tornare su Alpha dopo aver messo KO Carter, a sua volta vittima dell'influenza aliena. Anche sulla base tutti vengono ammaliati dal Grande Guardiano, ribellandosi a Koenig e mettendolo in isolamento mentre prende il via l'operazione Esodo verso il pianeta. Rimasto solo su Alpha, Koenig subisce l'ultimo tentativo di persuasione da parte della donna piriana. Sull'ultima Aquila rimasta scende sul pianeta, \"risveglia\" la dottoressa Russell dal letargo con l'elettroshock e affronta gli Alphani, sobillati dalla ragazza per ucciderlo. Colpendo con il laser lei, che si rivela un robot, il potere del Grande Guardiano si spezza e il tempo riprende a scorrere. Piri \u00e8 spazzato da un'ondata catastrofica, che induce gli Alphani a fuggire. Con la distruzione della macchina il pianeta torna alla vera vita, ma le Aquile di Alpha sono gi\u00e0 decollate alla volta della Luna, che si allontana nello spazio.\nGli occhi di Tritone.\nTrama.\nUn globo arancione apparso nello spazio immobilizza la Luna ed utilizza il tecnico Ted Clifford come tramite per ottenere informazioni dal computer della base, finendo per\u00f2 con l'ucciderlo. Si tratta di una sonda del pianeta Tritone, non necessariamente ostile, con il compito millenario di studiare il pi\u00f9 possibile i fenomeni celesti. \nNel tentativo di salvare Carter, precipitato con l'Aquila da ricognizione, la dottoressa Russell viene catturata dalle macchine di Tritone e programmata a sua volta come un computer umano per la trasmissione di informazioni. Rimandata su Alpha ed \"attivata\" periodicamente dalla sonda tritoniana, Helena sa di non poter sopravvivere a lungo al trattamento. Koenig e Carter, su un'Aquila dotata di uno scudo speciale, riescono a deflettere il campo di forze attorno alla sonda ma non riescono a tentare l'atterraggio. \nBergman, intanto, compie una strabiliante scoperta: il pianeta Tritone non esiste pi\u00f9, distrutto da una catastrofe cosmica, e suppone che le sue sonde inviate nello spazio ne siano all'oscuro. Il comandante riesce a planare sulla sonda, entrando in contatto con l'entit\u00e0 che ne \u00e8 a capo. Grazie ai dati raccolti da Bergman e inviati da Helena, Koenig convince gli alieni che la loro missione nello spazio non ha pi\u00f9 alcuno scopo e la sonda tritoniana, compresa la verit\u00e0 sul proprio luogo d'origine, si autodistrugge, liberando la Luna dal suo influsso.\nGli amanti dello spazio.\nTrama.\nL'Aquila di Alpha inviata sul pianeta Zenno precipita per un misterioso guasto sulla Luna. Il comandante Koenig e Sandra Benes rimangono gravemente feriti. Mentre fervono le operazioni di recupero, per\u00f2, Koenig subisce uno sdoppiamento di immagine che lo porta a raggiungere una copia di Alpha deserta, dove sembra essere osservato da umanoidi extraterrestri. Mentre il suo corpo reale giace ancora ferito sull'Aquila, la sua immagine viene trasportata su Zenno, ospite dell'antropologo Raan e di sua figlia Vana, ansiosi di poter studiare finalmente un essere umano del passato, l'anello mancante tra come gli zenniti erano e come sono adesso. Il riluttante comandante, prigioniero d'eccezione, \u00e8 sottoposto a vari esperimenti che portano alla luce la violenza interiore dell'uomo, scatenata dalla paura, e Raan stesso rimane sconcertato dalle reazioni. Inaspettatamente, per\u00f2, tra Vana e Koenig sboccia l'amore mentre il corpo reale del terrestre su Alpha lotta tra la vita e la morte. Raan comprende di non poter forzare le cose a proprio favore, temendo di perdere la figlia, e convince Koenig, ormai deciso a restare su Zenno, a tornare invece su Alpha, grazie alla provvidenziale comparsa dell'immagine di Sandra, che mette il comandante di fronte alle sue responsabilit\u00e0. Proprio quando le speranze di salvare Koenig sono andate esaurendosi, nonostante il disperato intervento di Alan Carter che cerca di impedire alla dottoressa Russell di togliere i contatti sulla macchina di rianimazione che tiene in vita John, l'immagine del comandante torna e si ricongiunge col corpo, ed i suoi occhi si riaprono alla vita.\nL'ultimo tramonto.\nTrama.\nUna sonda proveniente dal pianeta Ariel, agganciatasi all'Aquila di Carter, fornisce alla Luna un'atmosfera respirabile, permettendo agli Alphani di uscire dalla base e di sognare la costruzione di un nuovo mondo e distogliendoli dal proposito che inizialmente avevano di scendere su Ariel. Prendere il sole, correre sotto la pioggia, perfino giocare a tennis sembra non essere pi\u00f9 solo un sogno per i naufraghi dello spazio. Un'Aquila da ricognizione, inviata alla ricerca di un luogo ideale dove costruire la nuova Alpha, precipita per\u00f2 al suolo dopo aver attraversato un banco temporalesco. Koenig e Bergman danno inizio alle ricerche dei dispersi ma scoprono anche che la nuova atmosfera lunare provoca un progressivo deterioramento delle strutture della base. Senza possibilit\u00e0 di comunicare con Alpha, l'equipaggio dell'Aquila comincia a risentire della mancanza di acqua: Sandra \u00e8 ferita, Paul ed Alan cominciano ad accapigliarsi l'un con l'altro, Helena cerca di mantenere la calma. Durante una delirante \"passeggiata\" in mezzo ad una tormenta di sabbia, Paul scopre dei funghi che riescono a fornirgli un'energia prodigiosa. Costruisce una baracca e vi porta Sandra, cercando di convincere gli altri a mangiare i funghi miracolosi (in realt\u00e0 pregni di sostanze allucinogene) ma mostrando sempre pi\u00f9 i segni di una follia mistica. A mal partito con il vice-comandante in preda ai raptus, i naufraghi sono salvati all'ultimo minuto da Koenig, che ingaggia una furiosa lotta con Paul, mettendolo KO. Intanto le sonde di Ariel intervengono per privare nuovamente la Luna della sua atmosfera, prima di lasciare gli Alphani al loro destino. Non resta che assistere malinconicamente all'ultimo tramonto.\nRotta di collisione.\nTrama.\nDurante un'operazione spaziale per evitare la collisione con un asteroide di passaggio, l'Aquila di Alan Carter finisce dispersa nella nuvola di radiazioni conseguente l'esplosione del corpo celeste. Koenig e Morrow, a bordo di un'altra astronave, riescono a soccorrere il compagno ma scoprono che un gigantesco pianeta errante risulta anch'esso in rotta di collisione con la Luna. Per evitare il nuovo disastro \u00e8 necessario collocare potenti mine spaziali tra i due corpi celesti, in modo che l'onda d'urto possa distanziarli tra loro. Mentre il piano di Bergman viene messo in atto, dal mondo errante decolla un'astronave che attira nel suo interno l'Aquila di Koenig. Il comandante entra in contatto con Arra, regina di Atheria, che rivela il grandioso futuro che spetta alla razza umana nel cosmo, a dispetto di quanto accadr\u00e0 agli atheriani, destinati ad evolversi in una nuova forma di vita dopo la collisione tra Atheria e Luna. \nKoenig rientra su Alpha e cerca di convincere i compagni a rispettare i dettami di Arra, attendere cio\u00e8 la collisione nella certezza che la base non sar\u00e0 distrutta, ma nessuno gli crede. Bergman ed Helena, ritenendolo colpito come Alan dalle radiazioni e vittima di strane allucinazioni (in realt\u00e0 anche l'astronauta \u00e8 in contatto con Arra), lo confinano e portano avanti il piano prestabilito. Con l'aiuto immateriale di Arra e quello di Carter, il comandante fa irruzione in sala comando per impedire lo scoppio delle mine. In un drammatico crescendo che vede gli Alphani lottare tra di loro, la collisione ha infine luogo\u2026 ma i due corpi celesti si sfiorano soltanto: la Luna, intatta, prosegue la sua corsa, Atheria scompare, trascendendo se stessa.\nIl pianeta di ghiaccio.\nTrama.\nDa Ultima Thule, mondo coperto da ghiacci perenni, giunge per Alpha l'invito, unito anche da un severo monito di tutt'altro avviso, a scendere nelle brume del pianeta. Un'Aquila da ricognizione tenta l'atterraggio ma il gruppo si perde in una bufera: Koenig, Bergman e Helena vengono salvati dagli uomini della missione Uranus, naufragati anni prima sul pianeta, mentre Carter riesce a fatica a tornare sulla Luna con l'astronave. \nI superstiti terrestri, guidati dal dottor Cabot Rowland, affascinano gli Alphani decantando le peculiarit\u00e0 del pianeta di ghiaccio, il luogo dove la vita \u00e8 eterna (tutti hanno pi\u00f9 di ottocento anni, secondo il computo locale) ed anche l'eterna giovinezza - tutti dimostrano dai 30 ai 50 anni. Gli uomini sono barbuti alla Jethro Tull. e vestono tra il Monastico e il Cavernicolo: pellicce e saio. Tante donne sono semi svestite, altre banalmente infagottate. Il dottor Dowland mostra a Koenig una gigantesca astronave in allestimento, che servir\u00e0 per avventurarsi nuovamente nello spazio alla stregua di veri e propri semidei. Se Bergman e Helena sono favorevolmente colpiti dalla previsione futura, Koenig d\u00e0 piuttosto retta all'ex colonnello Jack Tanner, ora un apparente disabile mentale ma in realt\u00e0 molto pi\u00f9 intelligente di chiunque altro, il quale gli mostra il prezzo dell'immortalit\u00e0: osceni esperimenti condotti da Rowland su molti uomini dell'equipaggio, ridotti a vacui zombie semoventi, in un'inutile parvenza di vita vegetale. \nL'arrivo di Carter e Mathias crea una situazione di stallo tra chi vorrebbe fuggire da Ultima Thule e molti Alphani che invece vorrebbero trasferirvisi. Per comporre la disputa, Rowland e Koenig optano per una scelta democratica: sar\u00e0 la maggioranza a decidere il proprio futuro. Rowland accetta di recarsi su Alpha per illustrare il suo punto di vista, Koenig prende invece le parti di coloro che vogliono restare, ormai gi\u00e0 avanti sulla strada della comprensione del terribile segreto di Ultima Thule, cripticamente rivelato da Jack Tanner. Sull'Aquila, Rowland si decompone orrendamente in pochi secondi: ci\u00f2 che ha scambiato per immortalit\u00e0 non era che la preservazione del corpo strettamente legata all'ecoambiente del pianeta.\nNell'ultima trasmissione d'addio tra le due comunit\u00e0 terrestri, Tanner annuncia di aver preso il comando dei superstiti e di dirigere le ricerche di Rowland per il recupero dei catatonici.\nCircolo chiuso.\nTrama.\nL'Aquila da ricognizione inviata sul verdeggiante pianeta Retha rientra telecomandata su Alpha con a bordo un uomo dell'et\u00e0 della pietra. Scattano subito le ricerche della squadra dispersa ma anche i soccorsi guidati da Koenig e Helena si perdono in una fitta zona di nebbia. Alan Carter, nel seguire le tracce del Comandante, viene assalito da umanoidi cavernicoli, che hanno nel frattempo rapito anche Sandra dall'Aquila. \u00c8 proprio la giovane analista dati a compiere la terribile scoperta: tutti gli Alphani scesi su Retha si sono tramutati in uomini delle caverne, costituendo una brutale comunit\u00e0 dimentica di ogni forma di civilt\u00e0. Il capotrib\u00f9 e la sua compagna, che Sandra riconosce per Koenig e Helena ma non \u00e8 a sua volta riconosciuta, non sembrano avere intenzioni crudeli ma quando un altro primitivo cerca di compiere delle goffe avances nei suoi confronti scatena da un lato l'ira del capo e dall'altro la gelosia della sua donna. Tra due fuochi, Sandra colpisce con una pietra il capotrib\u00f9, riuscendo poi a fuggire nella notte ma venendo subito ricatturata. Un'altra Aquila con a bordo Bergman e Kano raggiunge Alan, che ha scoperto le grotte dei cavernicoli. Qui il trio assiste alle esequie funebri del capotrib\u00f9 ancora vivo, destinato a essere sepolto vivo. Victor vi ravvisa i tratti del Comandante, che spaventato da un raggio laser fugge nella nebbia, ritornando cos\u00ec normale. Una volta rientrato su Alpha Koenig comprende che i cavernicoli non sono altri che gli Alphani regrediti e che Sandra \u00e8 prigioniera dei suoi stessi compagni, votata al sacrificio per volere della compagna del capotrib\u00f9. Ancora su Retha, Koenig impedisce a Carter di far fuoco sui cavernicoli, poi con l'aiuto di Bergman e di un fuoco incrociato di laser sospinge forzatamente il gruppo verso le brume. Al di l\u00e0 del banco nebbioso gli Alphani tornano tutti alla normalit\u00e0.\nFine dell'immortalit\u00e0.\nTrama.\nNel tentativo di penetrare in una grotta artificiale fornita di sacca d'aria su un asteroide alla deriva nello spazio, gli Alphani provocano un'esplosione e il ferimento mortale dell'extraterrestre che vi \u00e8 celato. Portato sulla base nel tentativo disperato di salvarlo, l'alieno muore, solo per tornare subito dopo in vita completamente rigenerato. Insensibile ai laser, l'umanoide sembra cercare solo l'aiuto e la comprensione dei terrestri, narrando loro una straziante storia di reclusione, schiavit\u00f9 e condanna personale come conseguenza delle sue azioni libertarie sul pianeta Progron, dove vige la dittatura. Una penosa condanna, disumana, in quanto Balor di Progron \u00e8 immortale e avrebbe dovuto passare l'eternit\u00e0 confinato nel suo asteroide-prigione, per aver tentato di risvegliare dal letargo i suoi simili, resi apatici dall'immortalit\u00e0. Tutti gli Alphani rimangono turbati dal racconto, e accettano commossi Balor tra loro... solo il comandante Koenig nutre dei dubbi sull'essere. Nella caverna c'erano molti dipinti con scene di dolore, morte, tortura e distruzione, che sembravano coinvolgere un intero mondo e non un singolo individuo. Un membro della spedizione, l'astronauta Mike Baxter, che nell'esplosione ha riportato la lesione del nervo ottico, viene avvicinato dal mellifluo extraterrestre e subito dopo si rivolge contro il comandante in uno scoppio di inaudita violenza, colpendolo a morte con un modellino d'aeroplano d'acciaio per poi crollare a sua volta senza vita. Balor cura quindi le ferite di Koenig, come dimostrazione della sua potenza. Ormai la situazione \u00e8 chiara, come lo stesso alieno confessa a Koenig: bandito dal suo stesso popolo, che aveva sottoposto a orrende torture per soddisfare i suoi inumani desideri, Balor si rivela un folle psicopatico, pronto a fare a pezzi Alpha pur di piegare Koenig ad eseguire il suo volere. Il comandante si presta come esca per un piano quasi suicida: in una zona deserta di Alpha, senza pi\u00f9 indicazioni su porte e pareti, affronta l'alieno faccia a faccia, nel tentativo di chiuderlo in una camera di compensazione e di lanciarlo nello spazio. Ci riesce in extremis, dopo un duro confronto. Il corpo di Balor si allontana dalla Luna, ormai inoffensivo.\nMondo proibito.\nTrama.\nLa Luna, avvicinatasi ad un nuovo mondo, incappa in una guerra spaziale dopo che Koenig ordina per primo di aprire il fuoco contro due flottiglie di navi da guerra di tipologia terrestre, i Falchi, che si avventano all'improvviso su Alpha radendola al suolo. Le difese alphane vengono facilmente debellate, le Aquile quasi tutte distrutte, il personale dimezzato. Un gigantesco incrociatore spaziale si avvicina per il colpo di grazia, ma viene disintegrato dall'ultima Aquila dotata di laser alla guida di Alan Carter. \nColpita comunque a morte, la base non pu\u00f2 pi\u00f9 supportare la vita umana, per cui Koenig e Helena decidono di scendere sul misterioso pianeta, nel tentativo di stabilire un rapporto di non ostilit\u00e0. I due sono introdotti al cospetto di una coppia di alieni privi di emozioni, che negano di aver sferrato l'attacco mortale e rifiutano di accogliere i terrestri superstiti, considerando la razza umana alla stregua di un virus da debellare. Koenig perde il controllo finendo col venire ucciso dall'extraterrestre mentre Helena rimane imprigionata nel loro freddo mondo, dove comprende l'essenza di un pianeta su cui non esiste la paura. Gli alieni consentono alla dottoressa di resuscitare Koenig, che fa ritorno all'Aquila. Alpha intanto viene evacuata e Bergman ne celebra un commosso addio. A met\u00e0 strada nello spazio, Koenig si trasferisce sull'Aquila di Alan e cerca di forzare le difese planetarie, fallendo miseramente nel tentativo. La nave esplode, Carter resta ucciso, il comandante stesso si perde nello spazio. Helena intanto comprende che quel mondo privo di paura ma anche di tutte le altre emozioni non \u00e8 fatto per gli esseri umani. Di fronte alla scelta di restare o di tornare ai propri simili la dottoressa sceglie la seconda. I due alieni fanno in modo che Koenig si rimaterializzi sul pianeta e scateni un'ecatombe nucleare. Ma tutto quel che \u00e8 accaduto non \u00e8 che un'allucinazione indotta dagli extraterrestri per far s\u00ec che gli Alphani vincano le loro innate paure e che Koenig non dia il primo, scatenante ordine di attacco contro i Falchi in avvicinamento, che si dissolvono nel nulla davanti alla nuova decisione, questa volta fiduciosa, del comandante.\nNemici invisibili.\nTrama.\nSul pianeta Betha, governato da sole donne, ci si appresta ad inviare un incrociatore da battaglia sulla Luna vagante nello spazio che si \u00e8 avvicinata al sistema di Gamma, in modo che possa costituire un fronte d'attacco contro l'altro pianeta, Delta, abitato da soli uomini, entrambi i mondi invisibili l'un l'altro per la presenza dell'astro in mezzo a loro. La comandante Dione neutralizza le difese di Alpha, atterra con il Satazius a poca distanza dalla base e scatena un furioso lancio di missili verso Delta, che risponde allo stesso modo, inviando una propria corazzata. Nella prima fase della battaglia, che avviene sotto gli occhi impotenti degli Alphani inermi, l'astronave di Delta viene distrutta ma anche il Satazius \u00e8 colpito gravemente. Dione, unica scampata al disastro, si reca con una capsula su Alpha, chiedendo asilo. Il comandante Koenig ridimensiona subito la sua arroganza, rinfacciandole colpe e spregiudicatezza, e cerca di prendere tempo in modo che la Luna si allontani il pi\u00f9 possibile dai due mondi belligeranti, elemento di disturbo nel loro equilibrio di forze. Propone quindi una tregua fra le due fazioni, gestita e garantita da Alpha stessa. Con l'aiuto di Dione contatta quindi i due Alti Comandi di Theia e Talos, che concordano la cessazione delle ostilit\u00e0. \nDione cambia tattica di comportamento, facendosi melliflua e intrigante, e propone a Koenig l'accoglienza pacifica del proprio mondo. Il comandante non si lascia ingannare e accantona l'offerta. Dione, non aspettandosi resistenza, si smaterializza e torna alla sua nave, iniziando un nuovo furioso attacco contro Delta. Il Satazius, ritenuto fuori uso, in realt\u00e0 \u00e8 pienamente funzionante ed ora \u00e8 l'unica piattaforma di tiro presente sulla Luna in grado di distruggere Delta. Talos chiede che Alpha fornisca le coordinate della nave, minacciando la base di distruzione e Dione \u00e8 pronta a fare la stessa cosa qualora venissero fornite. Koenig inscena la sua fuga da Alpha, diretto con un moonbuggy verso il Satazius. \nConfusa dal comportamento del comandante, Dione troppo tardi comprende che il moonbuggy \u00e8 una trappola esplosiva teleguidata da un fantoccio: il Satazius viene annientato e Talos autodistrugge i missili in volo verso Alpha.\nFantasma su Alpha.\nTrama.\nDurante un esperimento tra scienza ed esoterismo compiuto della serra idroponica di Alpha (dove si cerca di entrare in contatto con le piante per aumentare le possibilit\u00e0 vitali degli Alphani), il botanico Dan Mateo subisce un collasso, che corrisponde al manifestarsi di una misteriosa e impalpabile forza esterna. La dottoressa Russell viene terrorizzata al centro medico da un \u201cinesistente\u201d Alphano dal viso scarnificato, l'energia della base subisce delle flessioni, l'anziano dottor Warren, da sempre avverso alle teorie \u201cparascientifiche\u201d del giovane Mateo, viene trovato ucciso in modo orrendo, soffocato dal terrore. Mateo stesso avverte una presenza che lo segue ovunque vada e si manifesta addirittura sulla sua persona (per un istante vede la propria mano spaventosamente bruciata). Quando anche la sua assistente Laura Adams viene trovata uccisa dopo l'ennesimo scoppio d'ira di Mateo, che ha constatato l'interdizione dei suoi esperimenti voluta dal comandante Koenig, il giovane comincia a rendersi conto che \u00e8 lui stesso la fonte della presenza sconosciuta ed assassina sulla base. \nIl professor Bergman induce Koenig a lasciare carta bianca a Mateo e a consentirgli di replicare l'esperimento per potere identificare l'essere. Durante una sorta di seduta spiritica, Mateo, in trance, evoca un altro s\u00e9 stesso, il cui viso \u00e8 orrendamente devastato. Il doppio di Mateo si rivela essere il suo stesso spirito, tornato per vendicare una morte atroce, la propria morte, causata dall'azione collettiva degli Alphani. Per il momento lo spettro di Mateo viene allontanato e Bergman propone una specie di esorcismo scientifico che possa debellare l'energia distruttrice prodotta dal botanico. Eccitandone la furia repressa con un farmaco e tenendo immobilizzato il giovane all'interno di un'area elettrificata, il fantasma di Mateo si scatena con tutta la sua ira, cercando di uccidere Koenig. Ma \u00e8 lo stesso Mateo, liberatosi, ad affrontarlo in una lotta mortale che li porta ad essere fulminati entrambi dal cordolo energetico: lo spirito svanisce, Mateo muore, il suo viso orrendamente sfigurato. Una fine predestinata, che lascia il comandante Koenig affranto di fronte al pi\u00f9 grande dei misteri, quello universale della vita e della morte.\nIl cervello spaziale.\nTrama.\nI canali di trasmissione di Alpha vengono invasi da misteriosi geroglifici non traducibili, un disperato tentativo di comunicazione che per\u00f2 rischia di non venire inteso dai terrestri. A inviarlo \u00e8 un gigantesco anemone stellare che si trova su una rotta di collisione con la Luna vagante. Una prima ricognizione di Aquila Uno si risolve in un disastro: l'astronave \u00e8 stritolata e ridotta a un ammasso ferroso, non pi\u00f9 identificabile, che precipita su Alpha. Una seconda Aquila di soccorso si avvicina all'anemone e il co-pilota Kelly, in attivit\u00e0 extraveicolare, viene \"toccato\" cerebralmente dall'entit\u00e0 aliena. Investito dal compito di portare a termine una specifica missione di salvataggio per entrambi i corpi celesti, Kelly, ricettacolo di un'onnipotente entit\u00e0 cosmica, invia al cervello spaziale tutti i dati specifici della Luna, osteggiato dagli Alphani che non riescono a comprendere il suo scopo. Febbricitante e non in grado di tollerare fisicamente la \"possessione\" aliena, Kelly subisce un crollo. Il comandante Koenig tenta una sorta di fusione mentale con lui per scoprire le intenzioni del cervello spaziale, apprendendo cos\u00ec che da quella gigantesca essenza cosmica dipendono migliaia di sistemi stellari e che la Luna vagante rischia di annientare nella sua corsa un sistema vitale che unisce migliaia di mondi. Con l'aiuto dei dati trasmessi e Kelly, gli Alphani inviano un'Aquila telecomandata piena di cariche atomiche per deviare la traiettoria lunare tramite l'onda d'urto delle esplosioni ma il tentativo fallisce per un incidente a bordo e l'astronave ricade sulla Luna, miracolosamente messa in sicurezza da Koenig per quanto riguarda il suo carico nucleare. La situazione precipita, l'impatto \u00e8 imminente: il cervello spaziale genera una sorta di schiumoso anticorpo che avvolge la base Alpha, penetrando all'interno e uccidendo Kelly, in stato comatoso al centro medico. In un drammatico tentativo di resistere alla spaventosa pressione generata dalla schiuma, gli Alphani cercano di controbilanciare le forze in gioco, fino a che la Luna, attraversato il cervello spaziale, non si trova oltre, miracolosamente intatta. I terrestri non possono fare altro che rimpiangere la distruzione (?) di quell'onnipotente ma vulnerabile cervello spaziale\u2026\nLa macchina infernale.\nTrama.\nUna strana astronave si avvicina ad Alpha chiedendo il permesso di atterrare. Koenig accetta, e insieme a Victor ed Helena sale sulla nave per dare il benvenuto agli ospiti. Qui gli Alfani incontrano un vecchio uomo che si fa chiamare \"il compagno\" e che chiede loro approvvigionamenti per Gwent. Koenig scopre che Gwent \u00e8 in realt\u00e0 l'intera nave e che gli approvvigionamenti non sono l'unica cosa di cui abbisogna. Il compagno \u00e8 ormai morto, e Gwent minaccia di distruggere Alpha se non trover\u00e0 qualcuno che prenda il suo posto...\nLa missione dei Dariani.\nAlpha riceve una chiamata di soccorso da un'immensa astronave dariana, lunga pi\u00f9 di 20 miglia e larga pi\u00f9 di 5. Scesi sulla nave, gli Alfani cominciano la ricerca dei sopravvissuti. Sulla nave vivono due distinte colonie di Dariani, una progredita e civilizzata, l'altra violenta e primitiva. Questi ultimi rapiscono Helena per sacrificarla al loro dio mentre, nell'altra colonia, Victor si rende conto che nemmeno questi dariani sono cos\u00ec civilizzati come inizialmente aveva pensato...\nIl dominio del drago.\nTrama.\nIl comandante Koenig \u00e8 costretto a stordire Tony Cellini, apparentemente fuori di s\u00e9, per impedire che rubi un'Aquila. L'incidente risveglia in Tony vecchi ricordi della missione Ultra del 1996, il cui equipaggio fu sterminato, ad eccezione dello stesso Cellini, da un mostro spaziale tentacolare. Incuriositi da un apparente parcheggio di astronavi - da semplici Cargo, a Vascelli Spaziali - decidono di agganciarsi ad una di queste per apprestarsi a visitarla; neanche sanno in che condizioni sia l'interno dell'astronave, che l'acaro gigantesco si impossessa anche dalla loro. Cellini scappa col modulo, dopo che, a stento, aveva impedito all'alieno di entrare anche in questo. Il mostro si nutre di carne umana, attraendo le vittime nelle sue fauci con una potente corrente di risucchio, ed espellendo poi le salme dalla stessa bocca, mummificate, senza gambe e sventrate, come fossero state vittime di una bomba allo zolfo. All'epoca, nessuno aveva creduto a questa storia, ma ora che la Luna si avvicina a quello stesso cimitero di astronavi che Cellini aveva descritto anni prima, i dubbi cominciano a farsi strada. Il secondo tentativo di Cellini di rubare un'Aquila ha successo, e il pilota dirige verso le astronavi per un faccia-a-faccia decisivo con il mostro... Anche lui finir\u00e0 nella bocca dell'alieno, che sar\u00e0 ucciso da Koenig, per mezzo di un'ascia conficcata nel grande occhio luminoso.\nIl testamento degli Arcadi.\nTrama.\nLa Luna si ferma nello spazio di un pianeta morto. L'energia della base scende precipitosamente fin quasi a zero, e agli Alphani non resta altra scelta che scendere sul pianeta. Quello che trovano \u00e8 un mondo che sta timidamente tornando alla vita dopo un incredibile olocausto. Ovunque ci sono resti di alberi e animali terrestri, e in una caverna gli Alfani trovano scheletri umani e una scritta in sanscrito. Traducendo la scritta, gli Alphani apprendono che \u00e8 su questo pianeta che la vita umana \u00e8 cominciata, e che i Terrestri non sono altro che colonizzatori fuggiti dall'olocausto. Quando la Luna riprende il suo viaggio nello spazio, gli Alphani decidono di tornare sulla base, tutti meno due che restano sul pianeta per chiudere il cerchio. "}
{"id": "3636515", "revid": "709565", "url": "https://it.wikipedia.org/wiki?curid=3636515", "title": "Episodi di Spazio 1999 (seconda stagione)", "text": "La seconda stagione di \"Spazio 1999\", composta da 24 episodi, venne trasmessa nel Regno Unito tra il 1976 e il 1977.\nPsycon.\nTrama.\nLa Luna ha appena attraversato una distorsione spaziale e uno dei sistemi di mantenimento \u00e8 stato danneggiato. In cerca di titanio, indispensabile per rimediare al guasto, viene dunque inviata un'Aquila con a bordo i piloti Bill Fraser e Ray Torens in direzione di un vicino pianeta abitabile, la cui superficie tuttavia inospitale \u00e8 ricoperta di vulcani e da un fitto strato di nebbia. Mentre l'Aquila sta sorvolando la superficie, improvvisamente un globo di luce verde fuoriesce dal suolo e, dopo un breve inseguimento, cattura e trascina nuovamente sul pianeta l'Aquila. \nAlpha \u00e8 contattata da Mentor, un abitante del sottosuolo del misterioso pianeta, che si scopre aver nome \"Psycon\". L'alieno invita il comandante John Koenig ad un rendez-vous con una loro nave per il recupero dei due piloti dispersi. Koenig dunque, affidato il comando a Tony Verdeschi, parte su un'Aquila con Helen Russell, Alan Carter e il tecnico Lew Picard. Mentre si dirigono verso il pianeta, il medesimo globo di luce intrappola l'Aquila, bench\u00e9 si fosse inutilmente dotata di ulteriori razzi propulsori, e la trasporta in un cratere vulcanico, in mezzo a decine di altre astronavi aliene. Nel frattempo Mentor sottopone Torens ad un processo che pare trasferire energia a una strana macchina. I quattro dell'Aquila, dopo aver ricevuto una chiamata di rassicurazione dallo psyconiano, escono allo scoperto ed entrano in un sistema di caverne, in cui incontrano molte creature aliene in uno stato di catalessi, intente ad estrarre del minerale. Tra di esse, scorgono Torens, anch'egli nella medesima condizione mentale. Uno psyconiano cerca di attaccare la squadra, che per\u00f2 reagisce. Colpito dal laser, il corpo dell'abitante si trasforma in una roccia. Improvvisamente appare una proiezione di Mentor che intima ai terrestri di deporre le armi. Picard tenta istintivamente di sparare all'immagine, che per\u00f2 riflette il raggio, disintegrando il tecnico. I tre superstiti si danno alla fuga ma vengono raggiunti da un globo di luce e fermati. Koenig si risveglia in una cella dietro un campo energetico. Appena dietro lo schermo, si vede comparire un leone che subito si trasforma in una donna psyconiana: Maya, la figlia di Mentor. Il comandante \u00e8 condotto da quest'ultimo, che invita la figlia a lasciarli soli. Mentor rivela a Koenig che la sua intenzione \u00e8 di ricostruire il pianeta devastato mediante Psyche, un computer organico in grado di manipolare la materia a livello molecolare, capacit\u00e0 che con il loro corpo hanno gli stessi psyconiani. Tuttavia Psyche si nutre dell'energia mentale di esseri intelligenti e per raggiungere il suo scopo Mentor non esiterebbe a sacrificare la mente di tutti gli abitanti di Alpha. In pi\u00f9, gli sventurati esseri che vengono sottoposti alla perversa procedura sono poi sfruttati come schiavi per estrarre il metallo necessario alla struttura fisica di Psyche. Mentor si dice disposto a risparmiare Helen, Alan e Fraser se il comandante decidesse di cooperare. Questi, dinanzi al suo gruppo allibito, sembra accettare e chiama Verdeschi, ordinandogli di trasferire gli alphani su Psycon quanto prima. Di fronte alla riluttanza di quest'ultimo, il comandante cita la \"direttiva 4\" e chiude il collegamento. I quattro, risparmiati, sono di nuovo rinchiusi in cella. Intanto, su Alpha, Tony si vede obbligato, suo malgrado, a rispettare la \"direttiva 4\", che prevede la distruzione del luogo da cui proviene l'ordine. Fa quindi predisporre un'Aquila robot e la lancia per attaccare il pianeta. Su Psycon, Mentor e Maya scoprono l'inganno: lei, infuriata, si reca alla cella, dove Koenig per\u00f2 le rivela gli effetti devastanti che Psyche ha sulla mente e la sprona a recarsi alle caverne per rendersi conto del reale piano del padre e dei suoi tragici effetti sugli individui. Maya, che era stata da sempre tenuta all'oscuro, si reca dunque in stato confusionale alla miniera, dove si rende finalmente conto della situazione. Mentor ha nel frattempo distrutto l'Aquila e ha iniziato, sotto gli occhi disperati del comandante, a bombardare Alpha. Maya dunque, tornata alla prigione, per impedire la distruzione della luna libera i quattro, purch\u00e9 Koenig prometta di non fare del male a Mentor. Mentre gli altri corrono a recuperare Torens, il comandante arriva alla sala dov'\u00e8 situata Psyche e comincia a fare a pezzi la macchina. Il processo di rigenerazione del pianeta si interrompe e regredisce rapidamente, causando enormi esplosioni vulcaniche sulla superficie. Torens muore a causa di un crollo nelle grotte. Anche Mentor muore, circondato dalle fiamme, non prima per\u00f2 di aver supplicato Koenig di portare in salvo la figlia. Il comandante e Maya raggiungono gli altri sull'Aquila, che decolla proprio mentre il cratere dove si trovava inizia ad eruttare. Mentre l'astronave si allontana nello spazio, Psycon esplode. Nel finale, Maya, disperata, viene consolata dal dottor Russell e Koenig, anch'essi afflitti per la perdita di Torens e Picard, mentre Fraser si riunisce felice alla propria compagna su Alpha.\nGolos.\nTrama.\nAttorno ad Alpha entrano in orbita decine di capsule di stasi, inizialmente scambiate per missili. Il comandante Koenig ordina che due di esse vengano prelevate e aperte su Alpha, scoprendo cos\u00ec che contengono i corpi di due alieni, Cantar e Zova, che raccontano di essere stati ingiustamente esiliati dal proprio pianeta Golos. Cantar \u00e8 per\u00f2 in realt\u00e0 il leader di un gruppo di criminali espulsi da Golos per le atrocit\u00e0 da loro commesse: egli e Zova, col pretesto di lavorare al miglioramento dei supporti vitali di Alpha, cos\u00ec da accogliere tutti gli ibernati in orbita, approntano invece un congegno in grado di teletrasportare gli uomini su Golos per potersi vendicare. Presi in ostaggio il dottor Russell e Verdeschi, di cui aveva carpito la fiducia, Cantar si trasferisce su Golos per dettare le proprie condizioni, lasciando Zova su Alpha per portare a termine il risveglio dei suoi alleati. Di fronte alla discendente del suo antico giudice, Mirella, Cantar dimostra tutta la propria follia ma Russell, graffiandolo e lacerando la membrana protettiva che lo mantiene giovane, d\u00e0 inizio ad un processo di repentino invecchiamento dell'alieno, che muore in pochi secondi. Koenig e Maya, a bordo di un'Aquila, espellono Zova nello spazio durante le operazioni di recupero di un'altra capsula. Mirella infine permette il ritorno su Alpha di Helen Russell e Tony Verdeschi.\nVega.\nTrama.\nLa Luna si trova immobilizzata nello spazio vicino ad un pianeta sconosciuto. Mentre sulla base si verifica un anomalo calo di energia, una donna si materializza su Alpha: dice di chiamarsi Zamara e di provenire dal pianeta Vega. Porta con s\u00e9 sul pianeta Verdeschi e il dottor Russell ma, una volta a destinazione, i due scoprono che Zamara e la sua gente sono in realt\u00e0 androidi, alla disperata ricerca di apprendere le emozioni umane pi\u00f9 selvagge, a loro sconosciute, in modo da eliminare definitivamente gli esseri umani dal proprio mondo. Gli alphani vengono dunque messi alla prova in vari modi per ottenere da loro delle reazioni violente, ma Helen viene avvisata da uno degli umani del pianeta (i quali sopravvivono mascherandosi come falsi robot) e i due resistono stoicamente ad ogni provocazione e non cadono nelle trappole psicologiche dei vegani, che si spingono anche a far loro credere di essere tornati su Alpha (in realt\u00e0 solo una copia) ormai deserta e ad aizzarli l'uno contro l'altra. Zamara apprende nel frattempo che negli umani la gelosia pu\u00f2 spingere all'omicidio e quindi, rendendosi conto di avere scelto la coppia sbagliata, teletrasporta anche Koenig e Maya su Vega, dove un altro degli androidi, Zarl, cerca di sedurre Helen ballando con lei di fronte a Koenig per costringerlo a reagire. Koenig si trattiene il pi\u00f9 possibile per dare il tempo a Maya di esaminare il computer del pianeta, fonte di energia degli androidi, ma infine colpisce Zarl mostrando finalmente agli androidi l'ira e la violenza. Zarl tuttavia apprende, insieme alla violenza, anche l'amore e viene dilaniato dalla forza dirompente dei sentimenti umani positivi. Impazzito Zarl, anche gli altri androidi si bloccano e il computer si ferma. I veri umani vegani sono cos\u00ec liberi di togliersi per sempre le maschere da robot.\nLa milgonite.\nTrama.\nAlla ricerca del prezioso minerale milgonite, una squadra di Alpha giunge con un'Aquila su un pianeta desertico. Il geologo Dave Reilly individua una roccia che si rivela per\u00f2 solo simile alla milgonite. La roccia ha anzi alcune curiose caratteristiche: la formazione cristallina si rivela in grado di prendere possesso delle menti umane, mandando Verdeschi in coma e minacciando la vita di ogni componente della missione. La roccia, che in realt\u00e0 \u00e8 una precisa entit\u00e0 aliena, prende quindi il controllo della mente di Verdeschi e fa in modo che egli porti sull'Aquila un frammento pi\u00f9 grande di se stessa, cosicch\u00e9 i due frammenti si fondono in un unico blocco. La roccia cos\u00ec ingrandita riesce a controllare il computer di bordo dell'Aquila e la fa decollare, rapendo quindi Russell e Verdeschi che si trovano ancora a bordo, come se fosse intenzionata a spostarsi altrove, tornando per\u00f2 quasi subito al suolo. La dottoressa scopre che la roccia \u00e8 un essere vivente e ha assoluto bisogno di acqua per sopravvivere alle aride condizioni climatiche del pianeta e che proprio per questo stava cercando di abbandonare la superficie. Maya tenta di comunicare con l'entit\u00e0 aliena trasformandosi in un frammento di roccia ma rischia di venirne assorbita. Salvata all'ultimo momento e liberato anche Reilly dall'influenza aliena, la squadra di Koenig si sbarazza della roccia e si prepara ad abbandonare il pianeta. Mentre si alzano in volo, per\u00f2, gli alphani si rendono conto che la roccia non stava deliberatamente cercando di ucciderli, ma era solo spinta dal desiderio di sopravvivenza. Scaricano quindi particolari cristalli nell'atmosfera perch\u00e9 dalle nubi del pianeta si crei la pioggia necessaria perch\u00e9 lo sconosciuto essere possa salvarsi.\nIl ritorno.\nTrama.\nUna trasmissione neutronica dalla Terra raggiunge Alpha: la base Texas Uno sta contattando Alpha per riportare indietro gli alphani. La Terra infatti, \u00e8 nell'anno 2120 e la tecnologia \u00e8 talmente progredita da aver trovato il modo di trasferire indietro il personale di Alpha: cos\u00ec spiega il dottor Logan a Koenig. Tuttavia occorre fare in fretta perch\u00e9 un'eclisse spaziale interromper\u00e0 tra poco ogni contatto tra la Terra e Alpha per secoli. Dopo un primo tentativo con un oggetto, Koenig, il dottor Russell e Alan Carter si apprestano ad essere i primi a sperimentare il teletrasporto. La Terra del futuro \u00e8 un mondo progredito e con grandi citt\u00e0 ma purtroppo dalla natura devastata e ostile, infatti un improvviso terremoto altera il sistema trasferendo i tre alphani in un luogo sconosciuto, anche se per loro fortuna con aria respirabile e una vegetazione simile a quella terrestre. Su Alpha sanno solo che sono ancora vivi grazie al segnale vitale, e in collaborazione con Logan cercano di rintracciarli. Helen si ammala di polmonite e i tre vengono catturati da guerrieri. Il capo di questi ultimi, per fortuna, parla inglese e Koenig capisce dalle sue parole di trovarsi in Scozia nel 1300. Riesce a trasmettere l'informazione ad Alpha solo pochi minuti prima che i guerrieri li brucino in un rogo, avendo scambiato la malattia di Helen per peste. Gli sforzi congiunti di Logan e Maya hanno successo e i tre vengono recuperati, ma ormai \u00e8 troppo tardi per tentare un ulteriore esperimento di trasferimento umano da Alpha alla Terra.\nTaybor.\nTrama.\nIl mercante spaziale Taybor scende sulla Luna con il suo emporio spaziale per commerciare con gli alphani. L'aspetto bonario di Taybor e la sua palese e insistente ammirazione per Maya divertono e sconcertano i terrestri, l'interesse di Koenig per\u00f2 aumenta quando viene a conoscenza del fatto che l'astronave di Taybor si muove con un motore a salto interstellare in grado di raggiungere la Terra. Koenig offre a Taybor l'intera Luna in cambio dei progetti del motore ma il mercante chiede invece Maya come merce di scambio; gli alphani quindi gli offrono una copia robotica con le fattezze di Maya ed il mercante accetta l'offerta dando a Koenig una copia del motore perch\u00e9 gli alphani possano studiarla. In realt\u00e0 egli aveva in mente di rapire la vera Maya e aver accettato la copia era solo parte del piano per rapirla. Dopo una serie di mercanteggiamenti con la gente di Alpha, a Maya dona un ciondolo che le indebolisce la volont\u00e0, quindi la invita a seguirlo a bordo. Senza scrupoli nel tradire il patto, appena a bordo si lancia nell'iperspazio. Koenig per\u00f2, non fidandosi fin da principio dell'alieno, aveva di nascosto collocato sull'astronave di Taybor un congegno che avrebbe permesso di comunicare anche quando l'astronave sarebbe stata gi\u00e0 lanciata nell'iperspazio, fuori dalla vista di Alpha. Tramite il congegno, Koenig dice a Maya che il mercante ama circondarsi di cose belle, suggerendole cos\u00ec di mutare s\u00e9 stessa in una creatura brutta. Maya coglie al volo il suggerimento e Taybor ne \u00e8 cos\u00ec sconvolto da teletrasportare Maya di nuovo su Alpha, riprendendosi per ripicca tutte le mercanzie che aveva scambiato con gli alphani, incluso il motore a salto.\nLuton.\nTrama.\nKoenig, Maya e Verdeschi si trovano in esplorazione su un pianeta verdeggiante ma un guasto costringe Tony a riportare l'Aquila su Alpha proprio mentre stanno sbarcando. Per guadagnare tempo gli altri due rimangono sulla superficie. Maya coglie un campione di una pianta e Koenig trova delle bacche commestibili ma, non appena assaggiate, gli alphani vengono accusati di essere assassini e cannibali da quelli che si autodefiniscono \"giudici di Luton\". Le piante sono infatti i veri abitanti del pianeta e i giudici rifiutano di liberare i due alphani a meno di sottoporli a una prova: che si battano contro altre tre creature accusate dello stesso reato, mentre contemporaneamente il pianeta sar\u00e0 reso non rintracciabile per i sensori di Alpha e dell'Aquila con cui Verdeschi li sta cercando. Il gruppo che riuscir\u00e0 ad uccidere l'altro avr\u00e0 la libert\u00e0. A complicare le cose i giudici hanno conferito alle tre creature aliene dei poteri speciali per bilanciare l'intelligenza degli umani: una delle tre creature ha una forza sovrannaturale, un'altra pu\u00f2 teletrasportarsi e l'ultima pu\u00f2 rendersi invisibile.\nSbarazzatisi gli alphani dei primi due avversari sebbene a costo di una grave ferita per Koenig, il terzo riesce per\u00f2 a catturare Maya in forma di volatile mentre stava cercando acqua per pulire la ferita dell'uomo. Il comandante sfida cos\u00ec la creatura in campo aperto e riesce ad avere la meglio, libera Maya e poi per\u00f2 si rifiuta di uccidere i rivali. I due alphani vengono liberati comunque e Tony, che li stava cercando in volo, compare proprio a poca distanza da loro per riportarli alla Luna.\nArchanon.\nTrama.\nDurante una spedizione di ricerca mineraria nelle grotte della Luna, viene alla luce una camera di stasi contenente un uomo ed un ragazzo. Un crollo improvviso fa s\u00ec che la camera si distrugga prima che gli alphani abbiano avuto modo di studiarla a dovere, c'\u00e8 solo il tempo di portare in salvo i due alieni. L'uomo dice di chiamarsi Pasc, che l'altro \u00e8 il figlio Etric e che sono discendenti degli abitanti del pianeta Archanon che visitarono la Terra in tempi remoti portando un messaggio di pace. Tuttavia, racconta Pasc, sebbene gli archaniani siano incapaci di uccidere, qualcosa and\u00f2 male durante quella spedizione: gli archaniani si ammutinarono e, al comando di Lara, moglie di Pasc, li abbandonarono sulla Luna.\nIntanto, il comandante Koenig e Maya sono in una missione di ricerca nel quadrante blu, ed il comando ricade quindi su Verdeschi, il dottor Russell e Alan Carter, che cercano di far luce sulla vicenda. Quando Carter cerca di analizzare il pannello di controllo della camera di stasi, Pasc lo aiuta di malavoglia. Poco dopo si scoprir\u00e0 il motivo: aprendo il pannello, un segnale ha indicato al pianeta di origine che Pasc e Etric sono di nuovo liberi. Nel frattempo Carter scopre delle registrazioni che indicano come in realt\u00e0 siano Pasc ed Etric ad aver manifestato l'istinto di uccidere, e per questo sono stati esclusi dalla spedizione archaniana e abbandonati sulla luna terrestre. Contemporaneamente il dottor Russell scopre che la malattia \u00e8 dovuta ad un virus che pu\u00f2 essere curato se per\u00f2 le viene dato da analizzare un campione di sangue dei due alieni. \nPasc tuttavia cerca di fuggire prendendo in ostaggio la dottoressa, ma Etric si rifiuta di seguirlo, fedele all'amicizia che i terrestri, e Alan in particolare, gli hanno dimostrato. Anch'egli per\u00f2 inizia a mostrare i sintomi del virus proprio contro Carter ma, all'ultimo istante, invece di colpirlo con un coltello colpisce s\u00e9 stesso fornendo cos\u00ec il necessario campione di sangue. Si scopre cos\u00ec che il virus pu\u00f2 essere curato con una trasfusione e il medico convince Pasc a donare il sangue per il proprio figlio.\nIn quel momento un'astronave da Archanon chiede il permesso di planare su Alpha per riprendere gli archaniani abbandonati e una donna, discendente di Lara, arriva nel centro medico solo in tempo per vedere Pasc che muore: gli archaniani infatti non possono ricostituire il sangue perduto ma Pasc, pur sapendolo, ha accettato di donare il proprio sangue sacrificandosi pur di salvare Etric.\nIl robot.\nTrama.\nMentre su Alpha si sta procedendo ad un riesame dell'intera memoria del computer, compare sugli schermi un'astronave di un'antica spedizione terrestre verso il pianeta D. La sorpresa \u00e8 tale da far dimenticare perfino il fatto che la Luna sembra essere andata improvvisamente fuori direzione. Dall'astronave una voce amichevole saluta gli alphani e chiede il permesso di planare. Ne appare un robot su ruote, unico superstite di un'antica missione che comprendeva due navi, quella del robot e una con equipaggio umano. Il robot visita Alpha interagendo cordialmente con tutti tanto che gli alphani lo battezzano amichevolmente \"Cervello\", e invita Koenig e il dottor Russell a bordo ma, non appena entrati, decolla prendendoli in ostaggio e dirigendosi verso il pianeta D. Svela infatti di aver bisogno degli umani per recuperare il propellente dalla nave appoggio naufragata sul pianeta. Essendo virtualmente immortale, infatti, ha bisogno di avere propellente sufficiente per millenni ma non pu\u00f2 scendere sul pianeta essendo un robot su ruote che pu\u00f2 muoversi solo su superfici piane. Koenig e Helen tentano di rifiutarsi ma il robot, nonostante la voce gioviale, non esita a dirigere contro i due un raggio ultravioletto che li ustiona, obbligandoli a sottoporsi a un test per capire se si amano. In questo caso ritiene che potr\u00e0 tenere in ostaggio la dottoressa ed essere sicuro che il comandante andr\u00e0 sulla nave appoggio a prendere il propellente.\nSu Alpha nel frattempo si trovano isolati e con il computer fuori uso, altra mossa del robot. Un'Aquila con a bordo Verdeschi, Maya e Fraser decolla ugualmente per poter essere sul pianeta prima dell'arrivo del robot. \nKoenig, che nel tragitto dall'astronave alla nave appoggio si era imbattuto nei corpi morti degli antichi compagni umani del robot, trova Verdeschi e Maya a bordo della nave appoggio, dove scoprono anche il cadavere del capitano Michael, l'inventore del robot (che, nonostante lo reputasse suo padre, lo aveva lasciato morire isolando il computer della nave appoggio). Con il suo vice e Maya, Koenig concerta il piano di portare Maya con s\u00e9, trasformata in un topolino per potergli entrare in tasca, per salvare Helen e poter tornare ad Alpha.\nNon appena di fronte al robot, Maya si trasforma nel capitano Michael gettandolo nel panico e riuscendo a spingerlo nella camera di decompressione per poi eiettarlo nello spazio. Il robot rimane appeso solo per un caso: la lunga antenna che gli consente di restare in contatto con la nave si incastra nel portello. Una volta convintolo a sbloccare il computer di Alpha e aver fatto finalmente ritorno alla base, gli alphani decidono comunque di restituirgli la libert\u00e0 dopo avergli riprogrammato la memoria.\nMagus.\nTrama.\nUn'entit\u00e0 si materializza su Alpha sostenendo di essere Dio. Dopo aver convinto il comandante, il dottor Russell, Verdeschi e Maya a salire su un'Aquila per visitare un pianeta vicino, trasporta i quattro sul pianeta. Poi dissolve l'astronave, impedendo alla squadra di ritornare su Alpha. Magus, questo \u00e8 il nome dell'alieno, rivela di averli ingannati circa la sua identit\u00e0, di aver visitato la Terra secoli addietro, sotto le spoglie di personaggi quali Merlino e Nostradamus, e di essere intenzionato a scoprire il segreto sull'origine della vita. Non solo: pretende che i quattro diventino i suoi nuovi \"Adamo\" e le sue nuove \"Eva\" in quello che definisce un secondo Eden, e che lo aiutino nella sua impresa scientifica. Naturalmente, Koenig e gli altri non sono intenzionati a collaborare ma, di fronte ai poteri sovrumani che Magus dimostra, comprendono di non avere alcuna possibilit\u00e0 di scampo. Durante la notte vengono spinti da Magus a unirsi secondo la sua scelta (John e Maya, Tony e Helen), ma essi sono interrotti da alcune grida. Scoprono dunque come Magus abbia ridotto altri esseri alieni, catturati per ogni dove nell'universo, a cavie mutanti, in nome della sua folle ricerca. Ogni tentativo di fuga dalla zona loro assegnata \u00e8 impedito da un campo energetico. Grazie ad uno stratagemma, Maya scopre per\u00f2 che Magus trae il suo potere da un dispositivo impiantato alla base del collo, tramite il quale riesce a trasformare la luce in grandi quantit\u00e0 di energia, che poi egli utilizza attraverso il pensiero. Intuiscono anche che il piccolo pianeta su cui si trovano non viene fatto a pezzi dalla gravit\u00e0 lunare perch\u00e9 \u00e8 Magus a contrastare le forze di marea e che da Alpha non giungono Aquila in soccorso poich\u00e9 egli impedisce loro di decollare. Per fuggire, i quattro allestiscono una trappola per privare Magus della luce. Il piano riesce, ma senza il potere di Magus il pianeta \u00e8 scosso da terribili forze mareali. L'Aquila si materializza e, mentre gli altri tre predispongono il decollo, Koenig si affretta a recuperare i mutanti. Questi per\u00f2 scelgono di morire, cos\u00ec il comandante raggiunge gli altri. I quattro decollano e tornano su Alpha, mentre il pianeta viene distrutto completamente.\nIl tiranium.\nTrama.\nL'ingegnere Patrick Osgood lavora nelle catacombe sotterranee sotto la base lunare per cercare una vena di tiranium, usando anche cariche esplosive. Resta ferito da un'esplosione e nei minuti in cui \u00e8 svenuto vive una visione surreale in cui Alpha viene distrutta, avvolta dalle fiamme.\nSua moglie Michelle \u00e8 sotto le cure della dottoressa Russell in attesa di ricevere un cuore nuovo elettronico che il medico sta cercando di mettere a punto, ostacolata proprio dalla scarsit\u00e0 di tiranium.\nNel frattempo ad Alpha la temperatura sembra aumentare senza motivo apparente e questo sembra confermare le visioni di Osgood e lo convince di essere nel giusto, tanto che egli interpreta come una fuga il fatto che Koenig sia andato in perlustrazione per capire il motivo dell'aumento di temperatura.\nNella propria follia, Osgood giunge ad attaccare Verdeschi, ferendosi nel tentativo. Approfitta poi di essere nel centro medico per rapire la moglie e portarla nelle catacombe dove ritiene che sar\u00e0 al riparo dalle fiamme che avrebbero dovuto distruggere la base. \nMentre Koenig identifica la fonte dell'anomalo aumento della temperatura in una nube incandescente in rotta di collisione con Alpha, Verdeschi insegue Osgood con l'aiuto di Maya, trasformatasi in tigre per poter vedere al buio. I due riescono a salvare Michelle ma il marito resta seriamente ferito in una frana.\nMentre la nube si avvicina e infine sorpassa Alpha, l'operazione di Michelle ha esito positivo.\nLe crisalidi.\nTrama.\nLa Luna si sta dirigendo da una settimana verso una regione dello spazio in cui ogni 12 ore si verificano esplosioni di eccezionale potenza; man mano che Alpha si avvicina, l'onda d'urto conseguente diviene sempre pi\u00f9 catastrofica. Dopo l'ultima deflagrazione, Koenig, Maya e Carter partono con un'Aquila verso un pianeta che sembra essere l'origine del fenomeno, per impedire che la successiva esplosione distrugga Alpha. Durante l'avvicinamento, i tre scoprono che il pianeta, la cui atmosfera risulta essere di cloro gassoso, \u00e8 circondato da sei lune distribuite ad anello, prive di atmosfera, ma sede di una fonte di energia. Il comandante decide di allunare sul satellite pi\u00f9 vicino, dove si trova di fronte a una struttura da cui proviene il potenziale energetico. Dopo essere entrato nella struttura, anch'essa priva di atmosfera, viene accidentalmente colpito da una scarica e rimane temporaneamente privo di sensi. Carter accorre in suo aiuto e, una volta dentro, vedono una sonda di forma sferica raggiungere una postazione vicina ad uno schermo. Su di esso appaiono figure geometriche di base e i due intuiscono che la sfera intende comunicare; poi compare una mappa stellare. John disegna su un pannello sottostante una rappresentazione schematica del sistema solare di cui faceva parte la Terra, indicandola, e subito la sala viene pressurizzata con dell'aria. Poi la sonda, dopo aver dato ambigue spiegazioni circa la situazione, avverte i due di fuggire. Scariche di forte intensit\u00e0 iniziano ad emanare dalla struttura e la squadra \u00e8 costretta a decollare. Questa volta, decidono di atterrare sul pianeta, dove vengono inaspettatamente condotti in una struttura sotterranea. Qui un'altra sonda riferisce loro che le esplosioni sono necessarie al fine di ammonire ed eventualmente distruggere ogni possibile invasore durante il periodo di stasi dei suoi padroni. Gli abitanti del pianeta infatti, ogniqualvolta raggiungono un'et\u00e0 avanzata, si rinchiudono in uno stadio di crisalide, da cui poi escono ringiovaniti e migliorati intellettualmente e fisicamente. I tre tentano inutilmente di parlare con il guardiano, l'unico rimasto sveglio, il quale per\u00f2, gi\u00e0 in preda a demenza senile, si rinchiude nella crisalide. Carter rompe accidentalmente la capsula con l'atmosfera di cloro dove \u00e8 rinchiuso il guardiano e la sonda invade l'intera sala di cloro per compensare. Koenig e Maya riescono a uscire ma l'altro rimane imprigionato e perde i sensi. Maya lo porta in salvo assumendo la forma di una creatura del pianeta Kreno, che appunto respira cloro gassoso. I due poi cercano di minacciare la sonda puntando i laser sulla struttura, ma intervengono due aliene appena uscite dalla crisalide, che si fanno chiamare \"A\" e \"B\". Una di loro accetta di sospendere l'esplosione, ma l'altra \u00e8 contraria. Perci\u00f2 attendono che si risvegli il prossimo, che \u00e8, informano, fratello del guardiano. Questo ovviamente \u00e8 contrario. Koenig accusa gli alieni di essere, con le loro fredde menti logiche, ben lontani dalla perfezione che essi vanno tanto ricercando e detto questo, bench\u00e9 il carburante dell'Aquila sia insufficiente per raggiungere Alpha, i tre decidono di partire, lasciando stupefatti gli extraterrestri. Mentre si dirigono verso Alpha, oramai rassegnati, il cerchio di lune si attiva e scarica l'esplosione. L'onda d'urto investe l'Aquila ma, poich\u00e9 appositamente dosata dagli alieni, non la distrugge ed, anzi, le fornisce la spinta sufficiente a raggiungere la base.\nKalthon.\nTrama.\nKoenig sta esplorando insieme a Carter un misterioso asteroide cristallino, che presenta un'atmosfera respirabile circoscritta. Sull'Aquila si verifica un guasto inatteso e, mentre Carter effettua le riparazioni, il comandante si addentra in una grotta. Qui viene assalito da uno strano suono estremamente acuto e, mentre prosegue con la ricerca, la sua immagine si fissa su uno degli specchi della caverna. L'immagine corporea, assunta la forma speculare di John, lo stordisce, strappa a mani nude un campione di cristallo e scambia i suoi vestiti con quelli non invertiti del comandante. Poi torna all'Aquila e ordina a Carter di decollare. Il malfunzionamento sembra risolversi spontaneamente e cos\u00ec i due tornano su Alpha. L'alieno, ovviamente da tutti confuso col vero John, afferma che un campo energetico originato dall'asteroide sta minacciando la base e che l'unico modo per annientarlo sia dirigere un fascio d'energia sul planetoide, che l'avrebbe riflesso perforando lo schermo. Maya \u00e8 scettica e perci\u00f2 l'alieno la confina nel suo alloggio; anche Verdeschi incomincia a dubitare dell'impostore: intanto, quest'ultimo ordina di allestire un potente riflettore per proiettare il fascio. Intanto sull'asteroide, il vero comandante, dopo aver ripreso i sensi, si trova di fronte a una voce che gli mostra il cuore di Kalthon: il cristallo dell'asteroide \u00e8 in realt\u00e0 tutto ci\u00f2 che \u00e8 sopravvissuto di una lontana galassia distrutta da un sole nero, un'intera biosfera condensata in un seme che attende solo l'energia necessaria a rinascere. Il comandante, in stato confusionale, rimane poi congelato dietro ad uno specchio, tra le minacce di morte della voce di Kalthon. Su Alpha, Maya e Verdeschi nutrono sempre pi\u00f9 dubbi circa la razionalit\u00e0 del falso Koenig; anche il dottor Russell dopo che, nel tentativo di parlargli, gli ha toccato la mano avvertendo un freddo intenso, quasi fosse costituito da ghiaccio, si schiera con gli \"ammutinati\". Maya, dopo aver parlato con l'amica Helen, riesce a prelevare di nascosto un frammento del cristallo che l'alieno aveva portato dall'asteroide, scoprendo cos\u00ec la vera natura dello strano minerale, e che per distruggerlo sono sufficienti vibrazioni ultrasoniche. Carter \u00e8 tuttavia convinto della veridicit\u00e0 delle affermazioni dell'impostore, che nel frattempo ha attivato il riflettore, fornendo energia al cuore di Kalthon e mettendo in seria difficolt\u00e0 ogni sezione della base. Verdeschi e Maya, a dispetto degli ordini, partono con un'Aquila per l'asteroide. L'impostore pretende che l'Aquila sia distrutta, ma, poich\u00e9 l'utilizzo del cannone laser ridurrebbe l'energia del riflettore, \u00e8 costretto a rinunciare. Nonostante le sue argomentazioni, il dottor Russell \u00e8 sempre pi\u00f9 convinta della sua falsa identit\u00e0. Maya e Verdeschi liberano il vero John Koenig, che torna con l'Aquila su Alpha. I due, rimasti sull'asteroide, cercano di distruggere con il regolatore di frequenze il cuore di Kalthon, ma vengono congelati, tra le sadiche risa della voce. Il tempo scarseggia, poich\u00e9 sull'asteroide il cristallo incomincia a fondere e vitalizzarsi. Koenig irrompe nella sala controllo e, dopo un acceso scontro verbale con l'impostore, viene riconosciuto grazie alla riga dei capelli, che nella sua immagine risulta invertita. Alan spara all'alieno, che in risposta inizia anch'egli a ridere fragorosamente, convinto che ormai la rigenerazione di Kalthon sia inevitabile. Koenig quindi attiva il regolatore di frequenze a ultrasuoni: l'immagine si frantuma e, sul planetoide, Maya e Verdeschi vengono liberati dal cristallo. Nella scena finale, Koenig e gli altri della sala controllo fissano, ancora sconvolti, i frammenti cristallini dell'alieno.\nLa nuvola.\nTrama.\nLa vicinanza di una strana nuvola spaziale causa tra gli alphani una misteriosa epidemia di svenimenti. Koenig \u00e8 uno dei primi ad esserne colpito e viene ricoverato al centro medico.\nPer di pi\u00f9, l'Aquila che era stata inviata a investigare torna con una strana creatura a bordo, invisibile ai sensori. Verdeschi, con Fraser e gli ultimi addetti alla sicurezza non contagiati dall'epidemia, cercano di affrontarla ma la creatura li mette facilmente fuori combattimento, entrando in Alpha.\nDalla nuvola arriva il messaggio: la creatura \u00e8 l\u00ec per prendere possesso del sistema di mantenimento della Base Alpha, senza il quale gli alphani ovviamente moriranno: ma dalla nuvola suggeriscono di affrontare la cosa in \"modo dignitoso\".\nAnche Carter e il dottor Russell cadono vittime dell'epidemia. In pochissimi sembrano esserne immuni: Sandra (Sahn) Benes, Tony Verdeschi, Fraser e Maya, grazie al suo metabolismo psyconiano.\nLa creatura nel frattempo si muove incontrastata per la base. Invano Verdeschi, Fraser e Maya cercano di sbarrarle il passo sia con i laser che con i fucili, tentando di intrappolarla in una stanza piena di cloro dove sarebbe stata esposta al vuoto dello spazio. La creatura sopravvive indenne ad ogni attacco, riuscendo perfino a superare una barriera elettrica improvvisata da Fraser davanti al centro di mantenimento seguendo le indicazioni di Sandra Benes. In quelli che sembrano gli ultimi istanti di Alpha, Verdeschi e Maya si dichiarano il proprio amore.\nQuando ormai tutto sembra perduto, Fraser fuori combattimento, Verdeschi a terra con un braccio rotto e il sistema di mantenimento gi\u00e0 in mano alla creatura, Maya si rende conto che non si tratta affatto di una creatura vivente ma di un robot. Si trasforma quindi in un'ape e penetra nel cervello robotico attraverso l'orecchio, riuscendo a metterlo fuori uso. Nello stesso istante in cui la creatura crolla, la nuvola smette di trasmettere e in pochissimo tempo la gente di Alpha torna a star bene. Nell'infermeria rimane solo Verdeschi, con un braccio e una gamba rotti. Maya lo va a trovare, piena di premure e attenzioni, ma l'uomo si rimangia la dichiarazione d'amore e Maya, imbronciata, lo molla l\u00ec da solo.\nVindrus.\nTrama.\nLa botanica Shermeen Williams \u00e8 infatuata di Verdeschi, che per\u00f2 la rifiuta e cos\u00ec, quando le appare una figura evanescente che dice di chiamarsi Vindrus, affascinata cade in suo potere. Vindrus riesce a fare in modo che Shermeen faccia parte della squadra di esplorazione di un pianeta sconosciuto e a guidarla nel prendere uno strano cilindro per portarlo su Alpha. Si tratta di un generatore nucleare tramite il quale Vindrus e la sua gente potranno effettuare uno scambio usando la gente di Alpha. Vindrus e i suoi sono infatti esseri di antimateria, destinati a una lenta involuzione fino all'estinzione, una tragica fine che desiderano evitare entrando nel mondo di materia usando la gente di Alpha. La natura deve infatti mantenere il proprio equilibrio e per ciascun individuo occorre che un altro ne prenda il posto.\nShermeen riesce ad impadronirsi di un generatore e a farsi portare sul pianeta da Fraser con l'Aquila Uno. Grazie al generatore Vindrus spedisce al proprio posto la giovane, che troppo tardi si accorge di essere stata ingannata. \nQuando Aquila Uno \u00e8 partita senza autorizzazione per\u00f2 Koenig, Verdeschi e Maya sono subito decollati all'inseguimento con una seconda Aquila. Vengono accolti da Vindrus che tenta di ingannarli per compiere altri scambi. Al comandante per\u00f2 viene l'idea di insinuare che lo scambio non sia stato completo e che la ragazza si trovi ancora a met\u00e0 del processo. Maya raccoglie al volo il suggerimento e si tramuta in Shermeen, riuscendo cos\u00ec a confondere Vindrus e ad invertire lo scambio. Non appena la ragazza \u00e8 di nuovo con loro, Koenig programma il generatore per l'autodistruzione e gli alphani corrono a riprendere le Aquile per tornare a casa.\nLa puntata termina con Shermeen che, non pi\u00f9 infatuata di Verdeschi, \u00e8 tornata ad occuparsi di botanica come sempre.\nI naufraghi.\nTrama.\nNelle vicinanze di Alpha compare il misterioso relitto di un'astronave aliena. Contemporaneamente, Maya \u00e8 colpita da febbre e non \u00e8 chiaro se le due cose siano in relazione. Mentre il comandante Koenig e Verdeschi si trovano a bordo di un'Aquila per esplorare il relitto, la Luna incappa in una deformazione spaziale che la trasporta a cinque anni luce di distanza. Rimasti intrappolati sul relitto e ad una distanza dalla base ormai non percorribile dall'Aquila, i due possono ormai solo esplorare l'astronave aliena per cercare un modo per sopravvivere. Grazie a una registrazione, per\u00f2, scoprono che l'equipaggio ha avuto il loro stesso problema. Nella registrazione infatti il comandante dell'astronave spiega che erano riusciti a trovare le coordinate della deformazione ma era ormai troppo tardi. I due alphani tentano cos\u00ec di seguire gli inaspettati consigli per percorrere la deformazione e tornare su Alpha. Intanto, sulla Base, Maya \u00e8 in preda a delirio, la febbre le fa perdere il controllo della trasformazione molecolare e si muta in un mostro dello spazio. Il dottor Russell e Alan Carter cercano un modo per fermarla senza ucciderla, ma Maya nel suo delirio tenta di tornare su Psycon e si dirige quindi verso le Aquile per partire alla volta del suo pianeta d'origine ormai scomparso. Helen e Alan riescono a fermarla e la riportano al centro medico in fin di vita. Maya per\u00f2 si trasforma in un altro mostro, e poi in un altro ancora, scappando nuovamente e, trovata bloccata la via delle Aquile, esce dalla base correndo sulla Luna. La creatura in cui si \u00e8 trasformata ha una riserva d'aria che le permette di sopravvivere nel vuoto ma, poich\u00e9 la trasformazione non pu\u00f2 durare pi\u00f9 di un certo periodo di tempo, Maya, avendo perduto il controllo di se stessa, sarebbe morta non appena tornata nel proprio aspetto.\nRussell e Carter cercano disperatamente di riportarla dentro Alpha, riuscendo infine nell'impresa. Proprio mentre sugli schermi di Alpha ricompare l'Aquila di Koenig e Verdeschi, che sono riusciti a superare la deformazione grazie all'aiuto del comandante alieno, Maya migliora uscendo dal delirio.\nAttenti ai terrestri! (1).\nTrama.\nKoenig \u00e8 fuori su Aquila Uno per controllare una anomalia nel conteggio dei neutroni ma durante il rientro alla base mostra segni di squilibrio, finendo per condurre l'Aquila a schiantarsi sui depositi di scorie nucleari. Viene portato al centro medico e Helen Russell lo sottopone a un delicato intervento legandolo a un apparecchio per riorganizzare i suoi pensieri. Mentre \u00e8 ancora privo di conoscenza, gli alphani vedono arrivare una astronave, apparentemente una nave terrestre classificata come Supercapsula. Dalla nave sbarcano dei terrestri, familiari e amici della gente di Alpha, tra i quali il fratello di Tony, Guido.\nMentre ognuno degli alphani \u00e8 occupato a parlare con i rispettivi parenti, Koenig si riprende. Arrivato in sala comando per\u00f2 non vede affatto gli umani che vedono gli altri ma solo dei mostri alieni. Tenta di avvisare gli altri e ordina di sparare contro di essi e contro l'astronave ma Verdeschi e gli altri, immaginando che si tratti di un nuovo episodio di squilibrio mentale, lo stordiscono e lo riportano al centro medico.\nAl risveglio tenta di nuovo di far ragionare Verdeschi ed Helen, suggerendo loro che \u00e8 una coincidenza troppo grande che siano tutti familiari o amici di qualcuno di Alpha. Inoltre nel frattempo Verdeschi ha sorteggiato i nomi dei primi che partiranno con la nave: si tratta di Alan Carter e degli altri due componenti della squadra di emergenza radioattiva, ed anche questa sembra al comandante una coincidenza incredibile (in realt\u00e0 il sorteggio \u00e8 stato influenzato dagli alieni che telepaticamente hanno fatto credere a Verdeschi di leggere i nomi che in realt\u00e0 loro stessi volevano). Nemmeno stavolta il comandante viene creduto e poco dopo Carter e gli altri partono per \"la Terra\", dove credono di essere arrivati gi\u00e0 solo poche ore dopo.\nL'episodio si chiude con uno degli alieni che si reca a visitare Koenig al centro medico in un momento in cui nessun altro \u00e8 presente. Koenig \u00e8 legato al lettino e l'alieno incombe su di lui.\nAttenti ai terrestri! (2).\nTrama.\nL'ingresso del dottor Russell e di Maya nel centro medico interrompe l'alieno. Koenig cerca di convincere le due donne che stanno vivendo una illusione. Maya gli mostra le immagini dell'astronave e il comandante dice loro che non \u00e8 che un'Aquila, aggiunge inoltre l'ipotesi che sia stato proprio il macchinario cui era collegato a permettergli di resistere. Maya allora suggerisce di sottoporsi alla stessa operazione ed in effetti una volta finito anche lei riesce a vedere gli alieni per quello che sono. Con lo stesso metodo i tre riescono a portare dalla propria parte anche Verdeschi. Gli alieni vivono di energia, traendola dalla base Alpha, ed il loro piano \u00e8 di fare esplodere i depositi di scorie nucleari per liberarne una grande quantit\u00e0 (anche se in questo modo Alpha e gli umani verranno spazzati via). Anche il malore del comandante all'inizio del precedente episodio era infatti un tentativo degli alieni di mandarlo telepaticamente a schiantarsi con l'Aquila sui depositi.\nNel frattempo Carter e gli altri due alphani che erano convinti di star andando sulla Terra raggiungono i depositi e iniziano le manovre per l'esplosione, nelle loro menti sono persuasi di essere atterrati a New York e di star facendo delle escursioni. Spenta qualsiasi fonte di energia della base, Verdeschi, Maya e Koenig li raggiungono con un'Aquila e riescono a bloccare uno di loro in una colluttazione. Mentre con l'Aquila Verdeschi e Maya lo riportano al centro medico, Koenig resta solo a fermare gli altri due.\nSebbene circondato di alieni (che per\u00f2 non fanno nulla direttamente contro di lui essendo troppo impegnati ad usare la poca energia rimasta per comandare telepaticamente Carter e Bartlett), Koenig ha l'idea di chiedere al medico di far addormentare tutti gli alphani per togliere agli alieni l'energia che ricavano dalla attivit\u00e0 cerebrale. Con questo escamotage i due tornano in s\u00e9, prima l'uno e poi l'altro, a un passo dalla distruzione e gli alieni, ormai battuti, svaniscono.\nOnde Lambda.\nTrama.\nQuando la Luna attraversa una zona di spazio profondo chiamata Mare della Pace, strani fenomeni accadono su Alpha: malumori, tensioni e perfino un assassinio. Il tecnico di magazzino Sally Martin muore in circostanze misteriose e nella Base si cerca di capire come sia stato possibile. Nel frattempo in Sala Comando Maya e Sandra notano che la Luna sta transitando nelle vicinanze di una strana sorgente di onde lambda, onde che Helen riconosce come quelle emesse dal cervello umano in particolari situazioni.\nIl comandante Koenig e Verdeschi ascoltano per primi gli amici di Sally, Mark Sanders, suo precedente fidanzato, e Caroline Powell, sua ex compagna di stanza ora fidanzata di Mark, e lentamente l'indagine si allarga a moltissime altre persone, tra le quali alcune che mostrano di possedere spiccate capacit\u00e0 ESP proprio grazie alle onde lambda emesse dalla strana sorgente spaziale. Koenig per\u00f2 deve lasciare le indagini per risolvere prima un problema personale: gli incubi del passato lo tormentano e nei sogni compaiono due amici che egli fu costretto ad abbandonare a morte certa quando era appena uscito dall'Accademia.\nTurbato dagli avvenimenti, Mark decide di interrompere la relazione con Caroline ma la giovane, spinta dalla rabbia, lo uccide come aveva ucciso Sally.\nLe indagini si focalizzano ormai su Caroline quando, sottoposta a esami da Helen e Maya, si scopre che \u00e8 dotata di notevoli poteri esp, tanto da riuscire addirittura a controllare la mente di Alan, bloccare tutte le persone in Sala Comando, costringere Verdschi a strisciare e Maya a tramutarsi in un bruco per farla soffocare intrappolandola in una scatola.\nGrazie all'aiuto di Helen Russell, John riesce ad affrontare i propri incubi e a guarirne. I due arrivano in Sala Comando mentre Caroline, seduta al posto del comandante, si dichiara padrona di Alpha. Koenig per\u00f2 adesso \u00e8 in grado di fronteggiarla e di far s\u00ec che i suoi poteri perdano di efficacia, al punto che la ragazza sviene. Contemporaneamente la strana sorgente di energia spaziale si dissolve e la puntata si chiude con Caroline che, dimenticatasi di tutto, si trova in infermeria per intraprendere il proprio ritorno alla normalit\u00e0.\nTora.\nTrama.\nLa Luna si sta avvicinando all'oggetto celeste chiamato \"Tora\". Mentre Koenig e Carter si stanno dirigendo con un'Aquila verso il fenomeno per raccogliere dati, su Alpha Greg Sanderson e gli altri tre membri della sua squadra esplorativa di superficie, tutti affetti da una psicopatologia definita \"malattia verde\" (che causa un desiderio ossessivo di trovare un pianeta abitabile dall'ambiente idilliaco) e convinti che il comandante stia nascondendo l'esistenza di un pianeta abitabile nelle vicinanze, si impadroniscono della sala controllo, narcotizzando con i laser tutti gli addetti, inclusa Maya e Verdeschi. Vedendo Tora sullo schermo si convincono dei loro sospetti e iniziano una bizzarra seduta autoipnotica, durante la quale Sanderson presume di avere visioni dell'ipotetico pianeta. Nel frattempo Koenig e Carter scoprono che Tora si \u00e8 spostata su una rotta di collisione con la Luna. La sala controllo non risponde alla chiamata finch\u00e9 i due non sopraggiungono con una squadra di sicurezza e arrestano Sanderson e i suoi tre compagni. Il comandante \u00e8 convinto da Sanderson a condurre una missione esplorativa su Tora, che apparentemente \u00e8 solo una fascia di intemperie forse con un nucleo solido, collegato al computer principale, in modo che tutti avrebbero avuto modo di vedere i progressi fatti. Mentre Koenig e Maya si accingono ad addentrarsi nel misterioso oggetto con l'Aquila, Sanderson e la sua squadra fuggono con un espediente dal centro medico e si nascondono nella sala computer. Dalla sala controllo il comandante viene avvertito di una possibile attrazione gravitazionale da parte del centro di Tora, ma Sanderson per costringere l'Aquila ad addentrarsi di pi\u00f9 sabota il computer. Quando il malfunzionamento viene scoperto \u00e8 troppo tardi e l'Aquila si schianta sul pianeta al centro del fenomeno. Quest'ultimo si rivela essere un giovane protopianeta di polveri e gas con un'atmosfera irrespirabile. Dalla sala controllo riescono a far ritornare l'Aquila con i telecomandi; nel viaggio di ritorno Koenig per\u00f2 rischia di morire di asfissia a causa di un guasto negli impianti di riciclaggio dell'aria. Sanderson si rinchiude con i suoi seguaci nel tunnel di trasferimento. Nel frattempo gli altri pensano di deviare la Luna dalla presente rotta di collisione innescando un'esplosione atomica su vasta scala nei vecchi depositi di scorie nucleari. Per ragioni di sicurezza tutto il personale di Alpha si allontana dalla Luna a bordo delle Aquila, mentre Koenig e Maya pensano a provocare l'esplosione. I tre compagni di Sanderson cedono e fuggono anche loro, ma lui \u00e8 ancora convinto che Tora sia abitabile e che Alpha entrer\u00e0 in orbita. Dopo aver tentato inutilmente di uccidere Koenig nella sala controllo, prende un veicolo lunare e si reca armato di fucile laser ai depositi di scorie. Mentre il comandante si accinge a far saltare il coperchio di uno dei contenitori per poter collocare l'innesco, Sanderson spara all'Aquila con a bordo Maya, stordendola. Dopo un feroce scontro sul suolo lunare con l'ormai impazzito Sanderson, John riesce a farlo precipitare nel contenitore. Piazzato e attivato l'innesco atomico, Koenig e Maya si allontanano appena in tempo per sfuggire alla deflagrazione, che come sperato devia la traiettoria di Alpha, evitando la collisione.\nDorzak.\nTrama.\nMentre il comandante Koenig \u00e8 lontano da Alpha in una missione di esplorazione, dallo spazio emerge un'astronave che chiede di planare su Alpha. Sebbene sospettosi, dato che la nave ammette di avere un appestato a bordo, gli alphani concedono il permesso e offrono assistenza quando la comandante Sayala dice che un componente dell'equipaggio \u00e8 in fin di vita proprio a causa dell'appestato, che \u00e8 un criminale che viene trasportato alla sua prigione di destinazione e che, liberatosi per un attimo dall'isolamento, ha causato la morte di una delle tre donne dell'equipaggio e il ferimento di un'altra. Appena su Alpha per\u00f2, alla vista di Maya, Sayala la colpisce con uno \"staser\" mandandola in uno stato catatonico. Interrogata, Sayala dice di aver agito di impulso non appena ha visto una psyconiana. Il loro prigioniero infatti \u00e8 uno psyconiano di nome Dorzak, reo di aver causato distruzione e morte sul pianeta di Sayala, Croton.\nSayala acconsente alla richiesta di far uscire Maya dalla stasi, e tramite Maya i terrestri scoprono che Dorzak \u00e8 un filosofo e un poeta e che non corrisponde affatto alla descrizione di Sayala.\nDorzak viene risvegliato dalla stasi su insistenza di Maya ma per prudenza viene lasciato nella cella dell'astronave aliena, protetto da un campo di forza. Di fronte a due versioni contrastanti infatti gli alphani non possono far altro che attendere che la donna ferita, unico altro componente dell'equipaggio, si risvegli dall'anestesia dopo che Helen l'ha operata rimuovendole uno strano cilindretto dal cranio.\nAl risveglio per\u00f2 la ragazza non sopravvive a lungo; le sue ultime parole accusano tuttavia Sayala.\nL'unico che crede all'innocenza della donna aliena \u00e8 Carter, sebbene rimanga fedele ad Alpha e segua gli ordini di Verdeschi di rimettere Sayala in cella. A questo punto Maya \u00e8 libera di parlare con Dorzak, questi si ricorda si lei e del suo potere di trasmutazione molecolare. Le chiede di insegnarglielo, Maya non rifiuta ma in quel momento \u00e8 impossibile e rimandano la cosa.\nNel frattempo la scoperta che il frammento di metallo estratto dalla ragazza morta \u00e8 in realt\u00e0 un dispositivo che blocca il controllo mentale da parte di Dorzak, fa di nuovo pensare che possa essere Sayala ad aver ragione. Ed in effetti, durante un colloquio con Maya, Dorzak rivela di aver abbandonato le sue vecchie idee di pace e filosofia per diventare la persona che Sayala ha descritto. Riesce ad imparare la trasmutazione molecolare da Maya, a tramutarsi nella donna e a far credere agli alphani di essere la vera Maya. Riesce cos\u00ec a controllare mentalmente sia Carter che il medico, a impadronirsi della nave aliena e a farsi riconsegnare Sayala in modo che la dottoressa la operi per rimuovere il dispositivo.\nDa una risposta insolita di Maya per\u00f2 Verdeschi sospetta lo scambio e si presenta sulla nave. Il tentativo sembra inutile perch\u00e9 Dorzak lo controlla mentalmente e gli ordina di consegnare l'arma. All'ultimo momento per\u00f2 l'alphano disarma lo psyconiano e lo stordisce. Si era fatto impiantare lo stesso dispositivo estratto dalla crotoniana. Contemporaneamente il controllo mentale su Carter e la dottoressa si interrompe e i due alphani comprendono cosa stava tentando di fare Dorzak.\nLo psyconiano \u00e8 ora di nuovo in stasi, a Sayala non resta che lasciare Alpha e riprendere il suo viaggio solitario. Lei ed Alan si salutano con un bacio.\nIl pianeta del diavolo.\nTrama.\nKoenig in missione precipita sulla luna di un pianeta, usata come colonia penale dai suoi abitanti, ma viene catturato e tenuto prigioniero dalle guardie, donne-Amazzoni armate di frusta in grado con una macchina di leggere il pensiero dei detenuti. Anche il comandante Koenig subisce il trattamento. La leader delle guardie, Elizia, nasconde a tutti una tragica verit\u00e0: gli abitanti del loro pianeta d'origine, Ellna, sono tutti morti, i prigionieri e le sorveglianti della colonia penale sono gli unici sopravvissuti.\nIl lampo che uccide.\nTrama.\nUna missione ricognitiva da Alpha esplora un pianeta disabitato, per verificare se sia, come sembra dalle analisi dalla base, adatto a ospitare la vita umana. Uno degli alphani tuttavia \u00e8 preda di un episodio psicotico, innescato dall'aver fissato una strana luce accecante: dominato da un raptus di follia omicida, assale Verdeschi che per difendersi lo uccide. Improvvisamente, anche Verdeschi ricade nella stessa \"sindrome\" di cui era stato vittima il compagno. Le condizioni ambientali del pianeta si modificano vertiginosamente, i metalli e le materie plastiche si corrodono nel giro di pochi minuti, il cibo e l'acqua sono velenosi. Verdeschi incontra una creatura aliena i cui tentativi di comunicare con gli umani pu\u00f2 portare alla morte, ma ne resta inevitabilmente colpito. \nMentre Koenig e Carter scoprono il relitto di un vascello spaziale alieno che indagano per spiegare il fenomeno, sulla base Alpha Maya e Carter tentano disperatamente di inviare una missione di salvataggio. \nInfine, comprendono che il pianeta reagisce come un corpo vivente quando subisce l'infezione di un virus. In questo caso il virus sono gli alphani, da cui il pianeta si difende producendo anticorpi: la creatura aliena con cui \u00e8 letale comunicare, acqua e vegetazione velenosi, la rapida corrosione di metalli e plastica.\nI Dorconiani.\nTrama.\nSopra Alpha si posiziona una misteriosa nave, munita di un convertitore al mesone che le conferisce capacit\u00e0 mutanti. Maya, dopo aver subito un brutale attacco da parte di una sonda mentale, con orrore identifica l'astronave come dorconiana. I dorconiani, spiega, sono la razza pi\u00f9 avanzata della galassia e da sempre cacciano gli psyconiani per estirparne i gangli cerebrali, i quali permettono loro di raggiungere l'immortalit\u00e0. Una squadra degli alieni capeggiata dal console Varda si teletrasporta nella sala controllo, dove scova Maya, che si era inutilmente mutata, e la rapisce. Koenig si getta nel raggio transfusore appena prima che sia staccato e si ritrova sulla nave dorconiana, dove viene immobilizzato. Mentre il raggio viene ricaricato per rispedirlo indietro, Maya viene preparata per il prelievo del ganglio, il cui ricevente \u00e8 il vecchio arconte imperiale, chiamato ad essere l'eterno governatore per la sua particolare saggezza. Il nipote di questo, Malic, \u00e8 per\u00f2 assetato di potere ed \u00e8 disposto a tutto per prendere il suo posto. Nel frattempo Koenig scopre grazie a Varda, assolutamente leale verso l'arconte, che l'astronave utilizza l'antimateria per ottenere energia. Varda si allontana, Koenig tenta di fuggire ma viene fermato da Malic, che per\u00f2 neutralizza le guardie e gli suggerisce la via per la sala operatoria, dove \u00e8 relegata Maya. Dopodich\u00e9 il giovane uccide lo zio e si prepara a estirpare il ganglio per se stesso, ma sopraggiunge Koenig che lo immobilizza e salva Maya. Malic diviene arconte e ordina di uccidere il terrestre, indicandolo come il responsabile dell'assassinio dello zio. Varda ferma i due fuggiaschi, e Malic ribadisce il proprio ordine. La donna per\u00f2 intuisce la verit\u00e0 e tenta di giustiziare personalmente il giovane arconte. Malic colpisce per primo il console, che morente spara distruggendo la schermatura dell'antimateria. Koenig e Maya, approfittando della confusione, entrano nel raggio transfusore e tornano su Alpha. Subito dopo, il campo di contenimento cede e l'intera regione di spazio intorno alla nave dorconiana si annichila. Nella parte finale, mentre Maya discute scherzosamente con Verdeschi, Koenig pensa alla formidabile personalit\u00e0 di Varda prima che Helen Russell catturi nuovamente la sua attenzione."}
{"id": "3636521", "revid": "1719883", "url": "https://it.wikipedia.org/wiki?curid=3636521", "title": "Segni fissi", "text": "I segni fissi sono i segni dello zodiaco situati al centro di ciascuna stagione.\nRapporto con le stagioni.\nL'ingresso del Sole nei segni fissi avviene nel pieno centro delle quattro stagioni:\nTrovandosi nel periodo di pieno svolgimento della stagione, tali segni sono anche definiti solidi.\nQualit\u00e0.\nAl segno fisso sono associate qualit\u00e0 di fermezza e stabilit\u00e0 nel proseguire i progetti.\nPosizione nelle case.\nI segni di Toro, Leone, Scorpione e Aquario corrispondono rispettivamente alla seconda, quinta, ottava e undicesima Casa: tali case sono dette \"succedanee\".\nIl Toro risulta opposto allo Scorpione, cos\u00ec come il Leone \u00e8 opposto all'Aquario."}
{"id": "3636530", "revid": "1543377", "url": "https://it.wikipedia.org/wiki?curid=3636530", "title": "Valery Levane\u016dski", "text": "\u00c8 riconosciuto \u201cprigioniero di coscienza\u201d da Amnesty International .\nNato in una famiglia numerosa, faceva il dirigente della \u0421omunit\u00e0 sociale della regione di Hrodna per la difesa dei diritti dei contribuenti, consumatori e automobilisti, del \u0421entro di informazione e diritti di Hrodna, del \u0421entro della difesa dei diritti dei consumatori di Hrodna.\nDa 1996 \u00e8 capo del Comitato degli scioperi degli imprenditori della Repubblica Bielorussa. Era organizzatore delle azioni della protesta degli imprenditori di Bielorussia, perci\u00f2 molte volte era arrestato, pagava le multe ed era proseguito dalla corte. \u00c8 fondatore e editore principale del bollettino repubblicano \u201cImprenditore\u201d .\nMolte volte prese parte delle elezioni come candidato ai deputati delle autorit\u00e0 regionali e repubblicane. In tutti i casi la registrazione \u00e8 stata negata per motivi politici.\nIn 2001 era candidato per le elezioni del Presidente della Repubblica Bielorussa .\nDal 2004 al 2006 fu imprigionato con il sequestro dei beni secondo l'articolo 368, parte 2 del Codice Penale della Repubblica Bielorussa (l'offesa del presidente della Repubblica Bielorussa)."}
{"id": "3636531", "revid": "486946", "url": "https://it.wikipedia.org/wiki?curid=3636531", "title": "Levonevskij", "text": ""}
{"id": "3636536", "revid": "179980", "url": "https://it.wikipedia.org/wiki?curid=3636536", "title": "GD Estoril Praia", "text": ""}
{"id": "3636539", "revid": "599013", "url": "https://it.wikipedia.org/wiki?curid=3636539", "title": "Magenta (The Rocky Horror Show)", "text": "Magenta \u00e8 un personaggio inventato da Richard O'Brien apparso nel \"The Rocky Horror Show\" del 1973 e nel \"The Rocky Horror Picture Show\" del 1975. In quest'ultimo \u00e8 interpretato da Patricia Quinn.\nIl personaggio.\nMagenta \u00e8 un'ambigua domestica che presta servizio alle dipendenze di Frank -N- Furter insieme al fratello Riff Raff. \u00c8 la seconda ad accogliere Brad e Janet al castello, subito dopo si cimenta nel ballo del \"Time Warp\" insieme al fratello Riff Raff e i Transilvani.\nNel film, sembra essere qualcosa di pi\u00f9 di una nemica amica della groupie Columbia. Non ha un ruolo ben definito, si limita a prendere in giro Janet insieme a Columbia e a scambiare sguardi complici con il fratello Riff Raff. Il suo vero essere emerge alla fine, quando i due fratelli si ribellano al padrone uccidendolo insieme a Rocky e Columbia.\nUsherette.\nNel musical \u00e8 inoltre presente un altro personaggio, Usherette (la mascherina del cinema), interpretato nella prima edizione del musical dalla stessa Patricia Quinn, poi abolito nel film.\nIl suo ruolo \u00e8 quello di introdurre lo spettacolo, cantando la canzone di apertura \"Science Fiction/Double Feature\", che nel film viene invece interpretata da Richard O'Brien, sebbene le voluttuose e inquietanti labbra siano quelle di Patricia, con O'Brien che canta in playback."}
{"id": "3636540", "revid": "1452073", "url": "https://it.wikipedia.org/wiki?curid=3636540", "title": "Sandalphon", "text": "Sandalphon (; ), o Sandalfon, \u00e8 un Arcangelo a cui \u00e8 fatto riferimento in alcuni testi Ebraici e Cristiani. In particolare, Sandalphon \u00e8 presente come figura angelica di grande rilievo nelle tradizioni mistiche medievali dell'Ebraismo rabbinico e del primo Cristianesimo, in particolare nella Midrash, nel Talmud e nella Kabbalah, e personifica il movimento e il trasferimento di forze tra i regni superiori e inferiori. Alcune fonti lo identificano come il sovrano angelico della Asiyah, il mondo materiale dell'azione. Sandalphon \u00e8 anche invocato su amuleti come protezione contro le forze del male.\nSecondo il Talmud, Sandalphon sta dietro al Trono di Gloria e incorona continuamente Dio con una corona intrecciata dalle preghiere di Israele. Nella Jewish Encyclopedia viene riferito che il grande cabalista ebraico Moses Cordovero identific\u00f2 in Sandalphon il nome angelico con cui venne chiamato il profeta Elia dopo che, secondo la narrazione biblica, ascese corporalmente in cielo. Alcune fonti del periodo midrashico descrivono Sandalphon come il \"fratello gemello\" o confratello (\u03c3\u03c5\u03bd-\u03b1\u03b4\u03b5\u03bb\u03c6\u03cc) dell'Arcangelo Metatron, la cui origine umana come Enoch sarebbe simile all'origine umana (Elia) di Sandalphon."}
{"id": "3636561", "revid": "767487", "url": "https://it.wikipedia.org/wiki?curid=3636561", "title": "Polinucleosi", "text": "La polinucleosi \u00e8 il termine medico che indica un numero eccessivo (relativo) rispetto alla norma di leucociti neutrofili (polinucleati) nel sangue o nei liquidi organici.\nEssa rappresenta una leucocitosi relativa insieme alla linfocitosi, alla policitosi neutrofila ed eosinofila. \n\u00c8 causata di solito dalla sepsi in corso di processi suppurativi (pus).\nSi osserva nella sindrome di Obrinsky, nella arterite di Horton, e nella malattia tubercolare."}
{"id": "3636562", "revid": "729019", "url": "https://it.wikipedia.org/wiki?curid=3636562", "title": "Barajas (metropolitana di Madrid)", "text": "Barajas \u00e8 una stazione della Linea 8 della Metropolitana di Madrid.\nSi trova sotto la Avenida de Logro\u00f1o, presso Plaza de Pajarones, nel distretto di Barajas.\nStoria.\nLa stazione \u00e8 stata inaugurata il 7 settembre 1999 ed \u00e8 stato capolinea della linea fino al 2007, quando venne aperta la stazione di Aeropuerto T4.\nAccessi.\nVestibolo Barajas"}
{"id": "3636564", "revid": "372624", "url": "https://it.wikipedia.org/wiki?curid=3636564", "title": "Antonio Domenico Triva", "text": "Triva \u00e8 stato una figura rilevante all'interno dell'arte veneziana nel XVII secolo e la sua pittura riprende una base tipicamente barocca. La sua attivit\u00e0 comprende principalmente tele, ornamento per le residenze e le chiese della Baviera, ma anche una serie di incisioni ad acquaforte, ancora poco note.\nGli anni in Italia (1626 \u2013 1669).\nAntonio Domenico Triva nasce a Reggio Emilia il 4 agosto 1626, ed \u00e8 il primogenito di Francesco e Barbara Zanichelli. Durante la sua formazione iniziale il suo vero e primo maestro fu suo padre, Francesco Triva, pittore di talento. Suo figlio Antonio, poco pi\u00f9 che quindicenne, entr\u00f2 subito a far parte della cultura veneziana, pure se originario di Reggio (possiamo notare da alcuni documenti che, al di fuori della citt\u00e0 di Venezia veniva chiamato il \u201cVeneziano\u201d o \u201cViniciano\u201d). Durante il soggiorno veneto la sua arte, ancora in fase iniziale, si basava su uno stile classico e accademico e nonostante la sua presenza a Venezia non sembrava per\u00f2 voler emergere rispetto ad altri pittori di talento. Si spost\u00f2 quindi in Emilia, dove le uniche opere riguardanti la sua attivit\u00e0, documentate e dipinte su tela per la chiesa santuario di S. Maria di Campagna a Piacenza, sono il \"Mos\u00e8 salvato dalle acque\" (1648) ed \"Ester davanti ad Assuero\" (1648-1649). Inoltre, sempre durante il soggiorno a Piacenza, troviamo l'incisione ad acquaforte sul frontespizio dell'opera di Pietro Maria Campi intitolata \"Dell'Historia Ecclesiastica di Piacenza\" (1651-1652), la quale testimonia come il Triva fosse apprezzato in Emilia.\nDopo la permanenza emiliana, Triva si rispost\u00f2 nel Veneto con importanti opere soprattutto a Padova e Venezia. Negli anni 1657-1658 Triva venne chiamato ad eseguire due opere per un ciclo di tele celebrative, all'interno della chiesa della Madonna del Soccorso a Rovigo, che coinvolse pittori come Maffei, Liberi e Zanchi. Le due opere in questione sono poste ai lati dell'altare: la prima raffigura \"la Vergine con il bambino, S. Rocco e un Provveditore alla sanit\u00e0\" (1656-1657), e l'altra un \"Provveditore alla sanit\u00e0 in ginocchio davanti alla Madonna col bambino e S. Sebastiano\". In entrambe le tele i vari elementi della composizione creano un'atmosfera particolare e la pittura si adegua perfettamente al ciclo. Altre tele dell'esperienza a Rovigo sono il \"Martirio di S. Aurelio\" (1686), \"L'incoronazione di spine\", \"il Trasporto della Croce\" e \"la Crocifissione\".\nDopo questo breve soggiorno, Antonio Triva torna a lavorare a Venezia dove raffigura la \"Madonna col bambino con il ritratto di un guardiano\" (1659) per la Scuola della Carit\u00e0, ed altri dipinti andati perduti .\nDurante questo periodo il Boschini, grande stimatore del Triva, tratteggia un profilo molto chiaro del pittore emiliano nella \"Carta del Navegar pitoresco\" (1660) e pittore che per dipingere usa la cosiddetta \u201cmano del cuore\u201d:\nIn seguito Triva lavora anche a Torino e Brescia e al periodo torinese appartengono, in particolare, le pale d'altare della \"Sacra Famiglia\" e dell' \"Immacolata Concezione\" (1665). Per quanto riguarda l'attivit\u00e0 bresciana, essa viene segnata da opere particolarmente riuscite come la pala per la sagrestia del santuario di S. Maria delle Grazie, dove \u00e8 rappresentata \"la Nativit\u00e0 della Vergine\" (1665 \u2013 1669).\nL'ultima opera eseguita prima della partenza per la Baviera potrebbe essere quella conservata nel Museo Civico di Padova, \"S. Veneranda\" (1667 \u2013 1669), la cui narrazione pu\u00f2 essere riassunta come efficace e dinamica e con tinte molto accese. Essa possiede molte affinit\u00e0 con alcune opere bavaresi come, ad esempio, la pala di \"S. Orsola\" a Landshut.\nGli anni in Baviera (1669 \u2013 1699).\nDa questa lettera si deduce che il Triva conosceva il segretario e poeta di corte Domenico Gisberti e quanto proprio Gisberti sembra aver influito almeno in parte sulla decisione del Triva di trasferirsi in Baviera.\nQuesto documento testimonia l'inizio dell'attivit\u00e0 del cosiddetto \u201cpittore di corte\u201d, come era stato proclamato al suo arrivo a Monaco di Baviera nel 1669. Con questa importante assunzione si apr\u00ec il secondo e lungo periodo della sua carriera, anche se non vi sono modifiche essenziali per quanto riguarda la pittura.\nNella seconda met\u00e0 del Seicento la situazione europea, ed in particolare a Monaco, fu segnata da un profondo desiderio di rinnovamento artistico e culturale.\nDopo la frammentazione della Germania alla fine della guerra dei Trent'anni, la necessit\u00e0 principale era quella di ricostruire la citt\u00e0 e proprio questo bisogno attir\u00f2 al Nord molti artisti, per la maggior parte provenienti dall'Italia Settentrionale. Artisti come scultori, pittori, architetti e muratori, tutti aggiornati sulle nuove mode e i nuovi stili che si stavano diffondendo nella cultura europea.\nIn Baviera era molto apprezzata anche la pittura italiana e il Triva con la sua pittura divenne un buon mezzo di conoscenza per l'attivit\u00e0 culturale veneziana all'interno del Paese.\nL'operato di Triva prosegu\u00ec fino al 1699, mentre il periodo 1669 \u2013 1675 \u00e8 dotato di una documentazione pi\u00f9 ampia e minuziosa. Attraverso i vari contratti, il Triva entr\u00f2 a far parte dell'ambiente di corte e venne infatti definito dal Boschini come\nMolte opere andarono perdute in seguito alla ristrutturazione della Residenza nel 1827, mentre le altre pervenute testimoniano varie attivit\u00e0 operate dal Triva durante gli anni Bavaresi. Partendo dalla decorazione di tre ambienti dell'appartamento di Enrichetta Adelaide, nella residenza di Monaco:\nLa \"Galleria\" (1669 \u2013 1673) con il ciclo pittorico composto da 25 tele, le quali rappresentano le virt\u00f9 morali e politiche del principe Massimiliano I e simboleggiano la rinascita della Baviera e della corte. Posto sul soffitto della Galleria, questo ciclo pittorico viene definito come l'opera pi\u00f9 impegnativa del pittore all'interno della Residenza.\nAltra parte decorata dal Triva fu il \"Gabinetto della carit\u00e0\" (1670 \u2013 1672), per cui realizz\u00f2 48 quadri allegorici di varie dimensioni, di cui 37 vengono oggi conservati al Bayerisches Nationalmuseum di Monaco. In essi vengono simboleggiate allegorie (\"La carit\u00e0\", \"Cimone e Pero\" e \"Enea ed Anchise\") che testimoniano l'amore tra genitori e figli.\nInfine abbiamo la decorazione pi\u00f9 tarda, quella della \"Camera dell'Alcova\" (1673 \u2013 1674), la quale \u00e8 simbolo dell'unione tra la Casa di Savoia e quella di Baviera.\nNel marzo 1674 il pittore esegue poi alcune tele per il Castello di Nymphenburg (il \"Tempio di Venere\", \"Zete e Calais che mettono in fuga le Arpie\", \"Bellerofonte a cavallo che sconfigge la Chimera\").\nA causa di controversie con l'amministrazione di corte, per Antonio Triva si apr\u00ec poi un periodo di declino sia professionale che familiare. Poco prima della morte della moglie e del figlio, il pittore venne chiamato nuovamente a corte (dove lavor\u00f2 fino al 1687) per omaggiare la defunta Enrichetta Adelaide di Savoia, ed \u00e8 in quello stesso periodo che gli artisti e gli uomini di cultura italiani alla Corte di Baviera subirono una precariet\u00e0 nel loro servizio. Al Triva non vennero commissionati particolari lavori e le uniche opere risalenti a quegli anni possono essere rilevate in decorazioni per pale d'altare, visibili in alcune chiese della Baviera (la pi\u00f9 importante \u00e8 sicuramente quella raffigurante la \"Glorificazione della Vergine\" (1679 \u2013 1680), per la chiesa di Landsberg am Lech).\nNel 1693 la situazione sembra per\u00f2 precipitare con il rifiuto da parte del \u201cConsiglio Segreto\u201d di concedere il ritorno in patria ad un Triva ormai malato, in cerca di denaro per sopravvivere, e al suo figlioletto. Tre anni dopo la paralisi alla mano lo blocc\u00f2 completamente ed egli si trasfer\u00ec in un piccolo villaggio alle porte di Monaco dove, il 18 agosto 1699, si spense.\nA ricordare i meriti di Antonio Triva, \u201cpittore della corte di Baviera\u201d fu, nell'Ottocento, il pittore Bavarese Ferdinand Piloty con un ritratto ripreso proprio da un autoritratto perduto dello stesso Triva.\nDecorazioni pittoriche per la residenza a Monaco di Baviera.\nQualche anno prima dell'arrivo del Triva a Monaco, Ranuccio Pallavicino aveva gi\u00e0 scritto una guida molto dettagliata riguardante la Residenza. Proprio dai dettagli presenti all'interno della guida, dalle descrizioni della struttura e dalle decorazioni pittoriche, si nota come il Pallavicino avesse gi\u00e0 a disposizione i disegni allegorici, completati poi qualche anno dopo dalla pittura del Triva. In particolare il pittore si concentr\u00f2, come gi\u00e0 accennato, su tre ambienti della casa:\nla decorazione pittorica della Galleria, tra il 1669 e il 1672, una sala rettangolare caratterizzata da un'architettura ancora rinascimentale, ed andata distrutta nel 1827. Al suo interno vi erano opere dipinte dal Triva per il soffitto della Galleria (8 episodi riguardanti la vita di Massimiliano I come prestigioso principe regnante, due quadri allegorici a lui dedicati e un dipinto centrale, simbolo delle Case di Baviera e di Savoia).\nAltre opere erano invece destinate alla decorazione parietale della Galleria (le 14 personificazioni delle virt\u00f9 di Massimiliano I, di cui una parte di esse \u00e8 presente nell'elenco seguente).\nAdiacente alla Galleria si trova l'altro ambiente decorato da Triva, il Gabinetto della carit\u00e0 (1670 \u2013 1672). Questo locale, andato distrutto nel 1827, prese il nome dal decoro presente sul soffitto mentre 55 opere di forma ovale, raffiguranti allegorie, furono compiute dal Triva, con l'aiuto della sorella Flaminia, e poste sulle pareti del locale (nell'elenco seguente troviamo una parte di esse). Al loro interno sono visibili effetti luministici molto forti e colpi di colore particolarmente consistenti.\nAltro, ed ultimo ambiente \u00e8 la Camera dell'Alcova (1673 \u2013 1674), stanza simile a quella eseguita a Torino da Carlo Morello, anche se di dimensioni pi\u00f9 ridotte. Le cinque tele eseguite dal Triva e raffiguranti la serie delle virt\u00f9 si inseriscono nella parte centrale del soffitto. Sono tutte composte con tinte molto brillanti e vengono oggi conservate nella cosiddetta \u201cstanza verde\u201d.\nLe pitture per il castello di Nymphenburg a Monaco di Baviera.\nIl castello di Nymphenburg, ovvero la villa suburbana voluta da Enrichetta Adelaide tra il 1664 \u2013 1675 per la nascita del figlio Max Emanuel, contiene oggi numerose opere eseguite dal Triva, in particolare i dipinti dell\u2019\"Aretusa\" e le pitture angolari che completano la decorazione dei soffitti (\"Ninfe e putti con decorazioni floreali\").\nEntrambe sono datate 1673 e ad esse si aggiunge l'opera il \"Tempio di Venere\", con la quale viene espressa tutta la maturit\u00e0 del Triva nella descrizione delle figure e nei vari contrasti di colore.\nAretusa (1673).\nEssa \u00e8 una delle opere pi\u00f9 impegnative per il pittore. La composizione \u00e8 notevole sia per l'impianto figurativo e il piano prospettico, sia perch\u00e9 il soggetto rientra nella tipologia femminile tipica delle opere del Triva. La ninfa Aretusa infatti siede sopra le nuvole nel cielo come una dea e viene posta in risalto soprattutto per le sue membra prosperose. Il tema del dipinto \u00e8 quello del mito di Alfeo, il quale, preso dall'amore per la donna, riusc\u00ec a prendere le sembianze di un fiume e ad unire cos\u00ec le sue acque con quelle della fonte in cui la bellissima ninfa si era tramutata. Il tutto viene racchiuso poi dallo sfondo, in cui troviamo il gioco dei putti avvolti nelle loro intense e sfumate vesti rosate.\nTempio di Venere (1674).\nTela raffigurante \u201cLi sacrificii fontanali\u201d, l'opera mostra tutta la maturit\u00e0 del Triva nel particolare femminile, nei contrasti e nella descrizione di atteggiamenti e vesti. Notiamo infatti quattro figure femminili (probabilmente delle ninfe) intente a decorare il piccolo tempio della statua di Venere con ghirlande di fiori freschi. Esse si muovono con grazia e mostrano seni e forme prosperose, protette nei loro abiti abbondanti di pieghe. Nota insolita \u00e8 l'architettura, inserita come scorcio, la quale rivela la riluttanza del Triva nell'affrontare le grandi prospettive spaziali.\nLe pale d'altare in Baviera.\nLa beata Margherita di Savoia (1676).\nAll'interno di questa pala d'altare bavarese (visibile nella chiesa dei Teatini a Monaco) viene raffigurata la Beata Margherita di Savoia, con le frecce da lei richieste al Salvatore durante una visione miracolosa. La composizione pittorica \u00e8 piuttosto scura ma con un certo equilibrio nei colori raffiguranti la figura in nero, il bianco delle vesti della Beata e il rosso e l'azzurro delle vesti di Cristo. Vi \u00e8 inoltre un movimento impetuoso provocato dai vari angeli che affollano la maggior parte dello spazio del dipinto.\nGlorificazione della Vergine sulla terra e in cielo (1679 \u2013 1680).\nLa pala \u00e8 interessante soprattutto per la tematica, visto che troviamo la Vergine col figlio in braccio, posta in una posizione di prestigio e circondata da un coro di angeli. La sovrastano la colomba dello Spirito Santo e il Padreterno mentre nella parte inferiore sono illustrati i popoli della terra che le rendono gloria (i personaggi rappresentano l'Europa, l'Asia, l'Africa e l'America). La composizione ha perso la maggior parte dell'effetto cromatico a causa di ripetuti restauri, ma interessante \u00e8 il senso di grandezza e profondit\u00e0 spirituale che esprime. La Madonna, con indosso i colori della Trinit\u00e0, viene posta come forte simbolo di umanit\u00e0 e Madre dei popoli che le sono devoti.\nS. Vito in gloria (1679 \u2013 1680).\nLa pala d'altare fu eseguita dal Triva insieme al quadro della \"Glorificazione della Vergine\", inizialmente non accettata dalla committenza. All'interno troviamo elementi tipici del repertorio del Triva, ovvero la posizione frontale del giovane santo e il movimento degli angeli, con il risultato di un'opera coerente e scontata.\nStoria di Sant'Orsola (1681).\nUna pala d'altare pregiata e dedicata a S. Orsola. Il tema ripropone l'episodio della vergine, colpita al petto da una freccia lanciata dal Capo degli Unni (furioso dopo il rifiuto della donna al matrimonio) e portata poi verso il cielo da un gruppo di angeli. Lo sterminio provocato dagli Unni viene ripreso anche nella parte bassa della tela, insieme alle vele delle navi di S. Orsola in arrivo a Colonia e le torri della citt\u00e0. Nella parte alta, sopra le nubi, troviamo infine immagini di pace, ovvero Maria col Bambino, San Giuseppe e la Colomba dello Spirito Santo. Le figure all'interno del dipinto formano un movimento a spirale ed i colori sono carichi di luce ma privi di trasparenze. I toni bassi tipici del Triva, come il cielo coperto dalle nubi dense di chiaroscuri, sembrano comunicare all'osservatore il senso di inquietudine legato ai tragici fatti rappresentati.\nIncisioni e disegni.\nTra i disegni preparatori arrivati fino ai nostri giorni, troviamo i tre bozzetti senza firma dell'artista conservati nella \u201cGraphische Sammlung\u201d di Monaco di Baviera, riconducibili al Triva per lo stile della composizione e per l'iconografia.\nSi tratta delle raffigurazioni del culto dei \"Sette Rifugi santi (Die sieben heiligen Zufluchten)\", pala votiva da lui dipinta nel 1691 per la chiesa di Nostra Signora a Monaco, e andata poi perduta nel 1838.\nInoltre il culto del motivo iconografico, particolarmente ricercato dai pittori di quell'epoca, venne diffuso non soltanto con le raffigurazioni nei vari dipinti, ma anche attraverso la costruzione di cappelle e chiese e la circolazione di libri di preghiera.\nOltre alle grandi e importanti tele, opere pittoriche rilevanti e cicli decorativi, attivit\u00e0 fondamentali nella carriera artistica del Triva,di grande importanza sono anche le incisioni ad acquaforte, un nuovo aspetto nella carriera del pittore.\nLe incisioni ad acquaforte, opere in questo caso a carattere paesaggistico, sono una tecnica molto diversa rispetto alla normale attivit\u00e0 del pittore. Non vengono riconosciute come le riproduzioni delle proprie tele pittoriche, ma come un'attivit\u00e0 autonoma nella vita di Antonio Triva.\nBartsch e Le Blanc, in particolare, attribuiscono al pittore anche sei incisioni di vedute di paesaggio della serie \"Vues d'Italie\":"}
{"id": "3636565", "revid": "3535", "url": "https://it.wikipedia.org/wiki?curid=3636565", "title": "Antonio Triva", "text": ""}
{"id": "3636576", "revid": "115498681", "url": "https://it.wikipedia.org/wiki?curid=3636576", "title": "Columbia (personaggio)", "text": "Columbia \u00e8 un personaggio inventato da Richard O'Brien apparso nel \"The Rocky Horror Show\" del 1973 e nel \"The Rocky Horror Picture Show\" del 1975.In quest'ultimo \u00e8 interpretato da Nell Campbell.\nIl personaggio.\nColumbia \u00e8 una groupie di Frank -N- Furter che alla fine si rivela essere innamorata di lui. Sembra avere una certa amicizia inimicizia con la domestica Magenta. \u00c8 amante di Eddie (ex amante di Frank -N- Furter) che poi viene ucciso da quest'ultimo. Fa la sua entrata in scena durante il ballo del \"Time Warp\", esibendosi in un tip tap malriuscito.\nNel film non ha un ruolo ben definito, si limita semplicemente a rimanere inorridita alla creazione di Rocky e a prendere in giro Janet insieme a Magenta, e alla fine anche lei si ribella al padrone, ma non per odio, bens\u00ec per amore. Nonostante questo, viene comunque immobilizzata da Frank con un raggio immobilizzante. Mentre alla fine del film, Riff Raff e Magenta si ribellano a Frank, lei insieme a Rocky inverviene per salvare il padrone, ma viene uccisa insieme agli altri due."}
{"id": "3636579", "revid": "287204", "url": "https://it.wikipedia.org/wiki?curid=3636579", "title": "Coppa del Re 1984-1985", "text": "La Copa del Rey 1984-1985 fu la 81\u00aa edizione della Coppa di Spagna. Il torneo inizi\u00f2 il 19 settembre 1984 e si concluse il 30 giugno 1985. La finale si disput\u00f2 allo stadio Santiago Bernab\u00e9u di Madrid dove l'Atl\u00e9tico Madrid conquist\u00f2 la sua sesta Coppa.\nFormula e squadre partecipanti.\nIn questa edizione presero parte tutte le squadre di Primera Divisi\u00f3n, Segunda Divisi\u00f3n, 26 squadre di Segunda Divisi\u00f3n B e 78 squadre di Tercera Divisi\u00f3n che si sfidarono in scontri ad eliminazione diretta. Tutte le squadre presero parte alla competizione a partire dal primo turno eccetto le squadre impegnate nelle Coppe europee che entrarono in scena successivamente. In questa edizione non era presente la regola dei gol fuori casa.\nPrimo turno.\n', CD Corellano, ', ', ', qualificate.\nSecondo turno.\n', ', ', ' qualificate.\nQuarto turno.\n', ', ', ', ', ', ', ', ' e ' qualificate."}
{"id": "3636580", "revid": "119296624", "url": "https://it.wikipedia.org/wiki?curid=3636580", "title": "Teatro Gerbino", "text": "Il Teatro Gerbino di Torino (inizialmente noto con il nome Teatro Diurno a Porta di Po, successivamente come Politeama Gerbino) era uno dei pi\u00f9 importanti teatri di prosa italiani del XIX secolo.\nStoria.\nFu costruito sulla sede del vecchio Circo Milano, poi circo Sales, su commissione del proprietario del terreno, il funzionario del ministero delle finanze Amedeo Gerbino, su progetto dell'architetto neoclassico Giuseppe Leoni. Si trovava all'incrocio di via dei Ripari (l'attuale via Plana) e via dei Tintori (l'attuale via Maria Vittoria).\nInaugurato a fine 1838 con il nome Teatro Diurno a Porta di Po, nel 1845 cambi\u00f2 nome in Teatro Gerbino.\nNel 1851 vi furono allestite opere di Verdi e Donizetti, ma con scarso successo: molto migliori furono i risultati della prosa, grazie anche ad alcune compagnie del lombardo-veneto espulse dal governo austriaco. Dal 1860 vi si stabil\u00ec per ventidue anni la compagnia di Luigi Bellotti Bon.\nCon una capacit\u00e0 di duemila posti, era il secondo teatro pi\u00f9 grande di Torino dopo il Regio. Negli anni migliori la sua popolarit\u00e0 super\u00f2 quella del Teatro Carignano; vi furono rappresentate le prime di opere di Giuseppe Giacosa, Parmenio Bettoli e Giovanni Verga e vi recitarono, tra gli altri, Tommaso Salvini, Gustavo Modena, Ernesto Rossi ed Eleonora Duse.\nIl 31 gennaio 1883 Luigi Bellotti Bon si suicid\u00f2 in seguito al fiasco di \"Nan\u00e0\", l'opera teatrale tratta da Zola, avvenuto al Gerbino il 3 novembre 1882.\nIl Gerbino fu restaurato nel 1898 dall'ingegnere Antonio Vandone di Cortemilia, in occasione dell'Esposizione Universale, e per l'occasione fu ribattezzato Politeama Gerbino.\nLe ultime rappresentazioni vi si tennero all'inizio del 1903. In seguito alla chiusura fu affittato come magazzino e poi venduto al mobiliere Agostino Lauro, che nel 1905 inizi\u00f2 a demolirlo.\nOggi \u00e8 ricordato da una lapide sul lato di via Plana, realizzata nel 1898 dallo scultore Giacomo Cometti per commemorare il commediografo Giacinto Gallina."}
{"id": "3636586", "revid": "767487", "url": "https://it.wikipedia.org/wiki?curid=3636586", "title": "Michel Pageaud", "text": "Carriera.\nCon il Dundee ha giocato la finale della Coppa di Lega scozzese nel 1995, perdendo contro l'. Rientr\u00f2 in Francia nel 1996 per via degli effetti della sentenza Bosman."}
{"id": "3636590", "revid": "767487", "url": "https://it.wikipedia.org/wiki?curid=3636590", "title": "Circondario di Rovigo", "text": "Il circondario di Rovigo era uno dei circondari in cui era suddivisa la provincia di Rovigo, esistito dal 1889 al 1927.\nStoria.\nNel 1888 in qualche provincia veneta furono attivati i circondari.\nIl circondario di Rovigo fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Rovigo."}
{"id": "3636591", "revid": "767487", "url": "https://it.wikipedia.org/wiki?curid=3636591", "title": "Circondario di Adria", "text": "Il circondario di Adria era uno dei circondari in cui era suddivisa la provincia di Rovigo, esistito dal 1912 al 1926.\nStoria.\nIl circondario di Adria venne creato nel 1912, succedendo all'omonimo distretto.\nIl circondario di Adria venne soppresso nel 1926 e il territorio assegnato al circondario di Rovigo.\nSuddivisione.\nIl circondario comprendeva i comuni di Adria, Ariano nel Polesine, Bottrighe, C\u00e0 Emo, Contarina, Corbola, Donada, Loreo, Papozze, Pettorazza, Porto Tolle, Rosolina e Taglio di Po."}
{"id": "3636592", "revid": "1498232", "url": "https://it.wikipedia.org/wiki?curid=3636592", "title": "Treno bloccato ATM serie 500", "text": " \n \nI treni bloccati serie 500 dell'ATM di Milano sono una serie di treni tranviari bloccati, composti di tre vetture, realizzati negli anni sessanta per l'esercizio sulla \"linea celere\" Milano-Gorgonzola.\nStoria.\nFurono allestiti dal 1961 al 1964 unendo una motrice della serie 501 \u00f7 512 (costruite dalle OEFT nel 1953) e due rimorchiate serie 347 \u00f7 358 (costruite nel 1950) o serie 359 \u00f7 376 (costruite dalle OEFT nel 1951). Le motrici erano fin dall'origine bitensioni, potendo operare sotto i 600 V della rete urbana e i 1200 V delle tranvie dell'Adda.\nI treni bloccati risultarono composti di una motrice, posta in posizione centrale, inquadrata da due rimorchiate sulle quali vennero rimontate le cabine di guida.\nComplessivamente vennero allestiti 12 treni; le motrici mantennero la numerazione 501 \u00f7 512, le rimorchiate divennero 531 \u00f7 554.\nI bloccati della serie 500 erano molto simili a quelli della successiva serie 800, con i quali erano accoppiabili a comando multiplo.\nI primi quattro bloccati realizzati (501, 502, 506 e 512) avevano le porte delle rimorchiate pilota alle estremit\u00e0 delle casse; a partire dal 1963 furono modificati, portando le stesse al centro.\nIn seguito alla trasformazione della \"linea celere\" nella linea 2 della metropolitana e alla chiusura della linea Villa Fornaci-Cassano (1972), i bloccati serie 500 vennero destinati al servizio sulla linea Milano-Vimercate; alla chiusura anche di questa (1981) vennero trasferiti sulle tranvie della Brianza (Milano-Carate e Milano-Limbiate), venendo sottoposti a revisione con riverniciatura in arancione, rifacimento di interni, casse e finestrini, nuove testate dei rimorchi pilota, sostituzione degli avviatori ed eliminazione dell'apparato a 1200 V e del comando multiplo. Inoltre, tra il 1983 e il 1986 la presa di corrente ad asta e rotella sui rimorchi a pilota fu sostituita con quella a pantografo. \nAl 2011 risultavano in servizio 11 unit\u00e0, assegnate ai depositi ATM di Desio e Varedo; ma dopo la chiusura della linea Milano-Desio il loro numero si \u00e8 assottigliato, tant'\u00e8 che nel 2013 erano rimasti in funzione soltanto 6 convogli (502, 503, 504, 505, 507, 509 e 510).\nNel corso del 2017, per rispondere a nuovi requisiti di sicurezza imposti dall'USTIF, alcuni bloccati serie 500 ancora in servizio sulla Milano-Limbiate hanno ricevuto in sede di revisione un intervento di manutenzione straordinaria, adottando in particolare una banda adesiva arancione catarifrangente lungo le fiancate, al fine di rendere maggiormente visibili i mezzi durante le ore notturne. Ciononostante, ATM ha previsto la completa dismissione di questa tipologia di materiale nei prossimi anni, tramite l'acquisto di nuove vetture bidirezionali a pianale integralmente ribassato."}
{"id": "3636595", "revid": "1305772", "url": "https://it.wikipedia.org/wiki?curid=3636595", "title": "Thermithiobacillus", "text": "Il genere Thermithiobacillus comprende batteri appartenenti alla famiglia delle \"Thermithiobacillaceae\". Le specie di questo genere venivano classificate come appartenenti al genere \"Thiobacillus\" prima di essere riclassificate nel 2000. "}
{"id": "3636597", "revid": "149727", "url": "https://it.wikipedia.org/wiki?curid=3636597", "title": "Locomotiva FS 190 (II)", "text": ""}
{"id": "3636599", "revid": "36426", "url": "https://it.wikipedia.org/wiki?curid=3636599", "title": "Circondario di Firenze", "text": "Il circondario di Firenze era uno dei circondari in cui era suddivisa la provincia di Firenze, esistito dal 1861 al 1927.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola.\nNel 1925 il circondario di Firenze cedette i comuni di Calenzano, Cantagallo, Carmignano, Montemurlo, Prato e Vernio al nuovo circondario di Prato.\nIl circondario di Firenze fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Firenze."}
{"id": "3636601", "revid": "1305772", "url": "https://it.wikipedia.org/wiki?curid=3636601", "title": "One More Night (Phil Collins)", "text": "One More Night \u00e8 un singolo del cantante britannico Phil Collins, estratto dall'album \"No Jacket Required\" (1985). \u00c8 stato il primo singolo dell'album distribuito negli Stati Uniti e il secondo nel Regno Unito, dove fu invece distribuito prima \"Sussudio\". Il brano divenne il secondo singolo di Collins a raggiungere il primo posto della Billboard Hot 100 negli Stati Uniti, dopo \"Against All Odds (Take a Look at Me Now)\". Nel Regno Unito si piazz\u00f2 invece al quarto posto della classifica britannica dei singoli.\nIl brano rimase in cima alla Billboard Hot 100 per due settimane consecutive nei primi mesi del 1985, prima di venire superato da \"We Are the World\" del supergruppo USA for Africa il 13 aprile 1985.\nDopo che i Maroon 5 raggiunsero il primo posto della Billboard Hot 100 nel 2012 con la loro canzone, non correlata a questa, intitolata anch'essa \"One More Night\", le due canzoni divennero una delle rare coppie di canzoni con lo stesso titolo che hanno raggiunto entrambe la prima posizione in classifica.\nComposizione.\nCollins ha composto il brano partendo da un'improvvisazione sonora con la drum machine, quando ha iniziato a cantarci sopra il ritornello \"one more night\" nel tentativo di creare un'atmosfera simile ai The Jackson 5. In seguito ha ricordato come la stesura della canzone, che si caratterizza per l'assenza di hook, sia stata completata \"molto rapidamente\".\nVideo musicale.\nIl videoclip del brano mostra Phil Collins che suona il pianoforte all'interno di un locale chiuso. \u00c8 stato girato presso un pub di Londra di propriet\u00e0 di Richard Branson, lo stesso in cui \u00e8 ambientato anche il video di \"Sussudio\", che si svolge per\u00f2 mentre il locale \u00e8 ancora aperto e con il pubblico presente.\nNella cultura di massa.\nIl brano viene utilizzato in un episodio della serie televisiva britannica \"Coronation Street\" (1985) e in una scena del film \"Il colore dei soldi\" (1986)."}
{"id": "3636604", "revid": "287204", "url": "https://it.wikipedia.org/wiki?curid=3636604", "title": "Vend\u00e9e Fontenay Foot", "text": "Il Vend\u00e9e Fontenay Foot \u00e8 una societ\u00e0 calcistica francese della citt\u00e0 di Fontenay-le-Comte. Gioca attualmente nel gruppo D dello Championnat de France Amateurs, il campionato francese di quarto livello.\nRosa 2012-2013.\n \nRosa 2009-2010.\n "}
{"id": "3636605", "revid": "36426", "url": "https://it.wikipedia.org/wiki?curid=3636605", "title": "Circondario di Pistoia", "text": "Il circondario di Pistoia era uno dei circondari in cui era suddivisa la provincia di Firenze, esistito dal 1861 al 1927.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola.\nNel 1925 il circondario di Pistoia cedette il comune di Tizzana al nuovo circondario di Prato.\nIl circondario di Pistoia fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Il territorio circondariale venne assegnato alla nuova provincia di Pistoia.\nSuddivisione amministrativa.\nmandamento di Pistoia"}
{"id": "3636606", "revid": "36426", "url": "https://it.wikipedia.org/wiki?curid=3636606", "title": "Circondario di Rocca San Casciano", "text": "Il circondario di Rocca San Casciano era uno dei circondari in cui era suddivisa la provincia di Firenze, esistito dal 1861 al 1926.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola. Nel 1923 il circondario pass\u00f2 alla provincia di Forl\u00ec.\nIl circondario di Rocca San Casciano venne soppresso nel 1926 e il territorio assegnato al circondario di Forl\u00ec.\nSuddivisione amministrativa.\nNel 1863, la composizione del circondario era la seguente:"}
{"id": "3636607", "revid": "36426", "url": "https://it.wikipedia.org/wiki?curid=3636607", "title": "Circondario di San Miniato", "text": "Il circondario di San Miniato era uno dei circondari in cui era suddivisa la provincia di Firenze, esistito dal 1865 al 1927.\nStoria.\nCon l'Unit\u00e0 d'Italia la suddivisione in province e circondari stabilita dal Decreto Rattazzi non fu estesa alla Toscana, dove si dovette attendere la Legge Lanza (1865).\nNel 1925 alcuni comuni, fra cui il capoluogo, furono trasferiti alla provincia di Pisa; il circondario rimasto fiorentino mut\u00f2 nome in \"circondario di Empoli\", nuovo capoluogo.\nIl circondario di Empoli fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Firenze.\nSuddivisione amministrativa.\nNel 1865, la composizione del circondario era la seguente:"}
{"id": "3636611", "revid": "4507", "url": "https://it.wikipedia.org/wiki?curid=3636611", "title": "Politeama Gerbino", "text": ""}
{"id": "3636613", "revid": "4507", "url": "https://it.wikipedia.org/wiki?curid=3636613", "title": "Teatro Diurno a Porta di Po", "text": ""}
{"id": "3636615", "revid": "536103", "url": "https://it.wikipedia.org/wiki?curid=3636615", "title": "Storia della Sicilia austriaca", "text": "La storia della Sicilia austriaca comprende l'arco temporale in cui la Sicilia fu parte dei domini della Casa d'Asburgo d'Austria. Tale periodo, durato circa quindici anni, ebbe inizio il 20 febbraio 1720, con il Trattato dell'Aia, che sanc\u00ec il passaggio dell'isola da Vittorio Amedeo II a Carlo VI, e si concluse nel 1734, quando Carlo di Borbone la conquist\u00f2, restituendole la condizione di stato indipendente.\nStoria.\nLa conquista dell'isola.\nCon il pretesto della ostilit\u00e0 del popolo siciliano ai Savoia, il 3 luglio 1718 era sbarcato in Sicilia, allora appunto da pochi anni appartenente ai duchi di Savoia, un esercito spagnolo che conquist\u00f2 dapprima Palermo e poi occup\u00f2 l'intera Sicilia. Fece eccezione la citt\u00e0 di Messina, che dovette essere assediata fino a settembre. In agosto intanto l'imperatore Carlo VI d'Asburgo rinunci\u00f2 in proposito ad eventuali pretese al trono spagnolo, acconsent\u00ec ad uno scambio fra la Sicilia (in mano ai Savoia) e la Sardegna, e alla creazione di una dinastia borbonica in Italia meridionale. \nIl 28 febbraio 1719, le truppe austriache, al comando del generale Claudio Florimondo di Mercy, sbarcarono sull'isola e assediarono in Messina.\nIl 28 maggio del 1719 sbarc\u00f2 a Patti un esercito austriaco. Il Conte di Mercy prima di partire da Napoli aveva trasmesso al vicer\u00e9, Conte Annibale Marfei una lettera originale del Duca Amedeo di Savoia che conteneva l\u2019ordine di sostituire le truppe austriache alle rimanenti truppe sabaude. \nIl 20 giugno 1719 nelle vicinanze della citt\u00e0 di Francavilla di Sicilia, si disput\u00f2 la battaglia di Francavilla tra il Regno di Spagna e l'Impero austriaco durante la guerra della Quadruplice Alleanza, per la conquista del Regno di Sicilia. Il comandante delle truppe spagnole,il marchese di Lede, sconfisse gli austriaci ma diede loro l'opportunit\u00e0 di riprendersi.\nIl 20 febbraio 1720 fu siglato Trattato dell'Aia, il Marchese di Lede continu\u00f2 a combattere, non avendo ricevuto comunicazioni in merito dalla Spagna. Egli accett\u00f2 di trattare l'evacuazione delle sue truppe solo nei mesi successivi, firmando i relativi articoli il 6 maggio 1720.\nIl passaggio dell'isola agli austriaci provoc\u00f2 l'esodo di parte della nobilt\u00e0 isolana verso il Piemonte e, in maggior numero, verso la Spagna di Filippo V; fin dall'inizio, i rapporti tra il nuovo Re di Sicilia e l'aristocrazia locale non furono facili, anche perch\u00e9 il sovrano (avendo ottenuto il regno per \"diritto di conquista\") non si riteneva pi\u00f9 legato al mantenimento dei numerosi privilegi del regno, rispettati, invece, da tutti i regnanti precedenti a partire da re Pietro III di Aragona a cui l'isola si era volontariamente \"data\".\nI vicer\u00e9.\nCi\u00f2 fu evidente dall'inizio con il rifiuto da parte del generale Mercy, giunto a Palermo prima del vicer\u00e9 designato \"Niccol\u00f2 Pignatelli di Terranova Castelvetrano y Noya duca di Monteleone\", di ricevere gli ambasciatori del Regno. Comportamento ribadito in seguito dal fatto che il vicer\u00e9 accett\u00f2 il giuramento di fedelt\u00e0 del Regno di Sicilia, ma, a sua volta, non giur\u00f2, come da consuetudine, di rispettare i privilegi del Regno. Alla fine, su suggerimento dell'arcivescovo di Valenza (componente del \"Consiglio di Spagna\", che da Vienna amministrava l'isola), si giunse al compromesso per cui i privilegi del Regno furono concessi \u00abper nuova grazia\u00bb dall'Imperatore, ma, comunque, con la condizione che il loro mantenimento era subordinato al comportamento che i siciliani avrebbero tenuto nei confronti del loro \"nuovo\" monarca.\nIl nuovo vicer\u00e9, gi\u00e0 nominato dal 1718 e appartenente alla nobilt\u00e0 parlamentare siciliana, era stato scelto con l'intento di attirare la simpatia dei componenti la sua classe sociale verso la casa asburgica. In breve, comunque, egli attir\u00f2 su di s\u00e9 molte critiche, per i favoritismi che faceva nei confronti dei congiunti o delle persone a lui vicine; inoltre, a differenza di quello che pensava la corte viennese, i suoi legami con la classe baronale isolana erano molto tenui. Nel corso del 1721 esplose un aspro conflitto tra il Monteleone e la nobilt\u00e0 palermitana, cosa che port\u00f2, nell'anno successivo, alla rimozione del duca dal suo incarico.\nIl nuovo vicer\u00e9, Joaqu\u00edn Fern\u00e1ndez Portocarrero marchese d'Almenara, giunto nello stesso anno, sarebbe rimasto in carica fino al 1728. Egli riusc\u00ec a riorganizzare l'apparato amministrativo dell'isola e si occup\u00f2 dei vari problemi di ordine pubblico che affliggevano il Regno (incursioni piratesche, corruzione dei pubblici ufficiali, protezione data dai baroni ad alcuni delinquenti, controllo degli schiavi, eccetera). Inoltre, dovette continuare l'azione diplomatica verso le \"\u00e9lite\" siciliane volta ad assicurarne la fedelt\u00e0 all'Imperatore e, nello stesso tempo, assicurare protezione alle universitas, sia regie che baronali, verso i soprusi spesso compiuti dai nobili. La sua opera, grazie anche al periodo di pace in cui oper\u00f2, fu proficua.\nIl 20 luglio 1728 giungeva a Messina il terzo vicer\u00e9 austriaco, si trattava di Cristoforo Fern\u00e1ndez de Cordova conte di Sastago. Il nuovo vicer\u00e9 si trov\u00f2 ad operare in un periodo molto travagliato e fu spesso accusato di parzialit\u00e0; comunque, dopo il primo triennio di viceregno, fu riconfermato. In ogni caso, vi fu un'inchiesta che coinvolse pesantemente un collaboratore del vicer\u00e9, Marco Quir\u00f3s, segretario di Stato e Guerra in Sicilia, tramite il quale si voleva colpire, non del tutto a torto, il Sastago. Lo scoppio della guerra di successione polacca, comunque, non permise che l'inchiesta arrivasse ad un verdetto e il Sastago avvertiva, il 28 gennaio 1734, che se come richiesto da Vienna, egli doveva inviare due dei suoi quattro reggimenti a Napoli, la Sicilia sarebbe rimasta praticamente sguarnita ed egli si sarebbe dovuto ritirare da Palermo in una piazzaforte (la cui scelta ricadde su Siracusa), anche perch\u00e9 i siciliani avevano \u00abun grande amore per gli Spagnoli\u00bb, per via del lungo periodo (400 anni), in cui erano stati sottoposti al loro dominio. In effetti, furono trovate varie prove di intrighi orditi dai baroni a favore del Re di Spagna.\nIl ritorno dei Borbone.\nNel 1734 Carlo di Borbone, infante di Spagna, mosse alla conquista del Regno di Sicilia.\nNell'isola, si combatt\u00e9 pochissimo e, visto che il mandato del Sastago era scaduto, si nomin\u00f2 un nuovo vicer\u00e9 nella persona del marchese Jos\u00e9 Rub\u00ed che, in conseguenza del fatto che i nemici dell'Austria controllavano completamente il mare intorno alla Sicilia, non riusc\u00ec a porre mai piede sull'isola. Il 25 settembre 1734, la guerra poteva dirsi conclusa e nello stesso giorno venivano scelti dalla Deputazione del Regno gli uomini \u00abda inviare a Napoli per presentare gli omaggi del Regno al nuovo re Carlo III\u00bb.\nNel 1735, Carlo divenne sovrano di Sicilia e l'isola ritorn\u00f2 ad essere uno stato indipendente, sebbene, di fatto, fosse unita a Napoli."}
{"id": "3636616", "revid": "767487", "url": "https://it.wikipedia.org/wiki?curid=3636616", "title": "Endri Bakiu", "text": "Carriera.\nClub.\nIl 12 maggio 2012 realizza un poker di reti nella sfida di campionato contro l'Apolonia Fier persa per 6-5.\nStatistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "3636623", "revid": "599013", "url": "https://it.wikipedia.org/wiki?curid=3636623", "title": "S\u00e9bastien Pauvert", "text": "Carriera.\nCon l'Istres ha giocato nel campionato di Ligue 2.\nDal 2005 al 2012 ha difeso i pali del Vend\u00e9e Fontenay Foot, nello Championnat de France amateur."}
{"id": "3636624", "revid": "43050941", "url": "https://it.wikipedia.org/wiki?curid=3636624", "title": "Il mistero del conte Lobo", "text": ""}
{"id": "3636627", "revid": "287204", "url": "https://it.wikipedia.org/wiki?curid=3636627", "title": "Eddie (personaggio)", "text": ""}
{"id": "3636635", "revid": "322321", "url": "https://it.wikipedia.org/wiki?curid=3636635", "title": "Circondario di Belluno", "text": "Il circondario di Belluno era uno dei circondari in cui era suddivisa l'omonima provincia.\nStoria.\nCon l'Unit\u00e0 d'Italia (1861) la suddivisione in province e circondari stabilita dal decreto Rattazzi non fu estesa all'intera Penisola, dato che il Veneto non faceva parte dell'Italia. Anche dopo l'annessione del 1866 in Veneto venne mantenuta l'efficiente ripartizione in distretti. Solo nel 1888 il testo unico degli enti locali confer\u00ec al governo il potere di normalizzare la situazione.\nNel 1923 il circondario di Belluno venne ingrandito comprendendo il territorio degli ex distretti giudiziari di Ampezzo e Livinallongo, gi\u00e0 appartenenti alla Venezia Tridentina.\nIl circondario di Belluno fu abolito, come tutti i circondari italiani, nel 1927 nell'ambito della riorganizzazione della struttura statale voluta dal regime fascista."}
{"id": "3636643", "revid": "767487", "url": "https://it.wikipedia.org/wiki?curid=3636643", "title": "Circondario di Udine", "text": "Il circondario di Udine era uno dei circondari in cui era suddivisa la provincia di Udine o provincia del Friuli, esistito dal 1889 al 1927.\nStoria.\nNel Nord-Est dell'Italia, i circondari furono introdotti facoltativamente nel 1888 in base al Testo Unico degli enti locali.\nNel 1923 venne assegnato al circondario di Udine il mandamento di Cervignano, gi\u00e0 appartenente al circondario di Gradisca.\nIl circondario di Udine fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia del Friuli."}
{"id": "3636646", "revid": "1231230", "url": "https://it.wikipedia.org/wiki?curid=3636646", "title": "Circondario di Pordenone", "text": "Il circondario di Pordenone era uno dei circondari in cui era suddivisa la provincia di Udine, esistito dal 1912 al 1926.\nStoria.\nIl circondario di Pordenone fu istituito nel 1912, succedendo all'omonimo distretto.\nIl circondario di Pordenone venne soppresso nel 1926 e il territorio assegnato al circondario di Udine.\nSuddivisione.\nIl circondario di Pordenone comprendeva i comuni di Pordenone, Andreis, Arba, Aviano, Azzano Decimo, Barcis, Brugnera, Budoja, Caneva, Cavasso Nuovo, Cimolais, Claut, Cordenons, Erto Casso, Fanna, Fiume, Fontanafredda, Frisanco, Maniago, Montereale Cellina, Pasiano, Polcenigo, Porcia, Prata di Pordenone, Roveredo in Piano, Sacile, San Quirino, Vallenoncello, Vivaro e Zoppola."}
{"id": "3636657", "revid": "767487", "url": "https://it.wikipedia.org/wiki?curid=3636657", "title": "Circondario di Cagliari", "text": "Il circondario di Cagliari era uno dei circondari in cui era suddivisa l'omonima provincia.\nStoria.\nIn seguito all'annessione della Lombardia dal Regno Lombardo-Veneto al Regno di Sardegna (1859), fu emanato il decreto Rattazzi, che riorganizzava la struttura amministrativa del Regno, suddiviso in province, a loro volta suddivise in circondari.\nIl circondario di Cagliari fu creato come suddivisione della provincia omonima.\nCon l'Unit\u00e0 d'Italia (1861) la suddivisione in province e circondari fu estesa all'intera Penisola, lasciando invariate le suddivisioni stabilite dal decreto Rattazzi.\nIl circondario di Cagliari fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Cagliari.\nSuddivisione.\nNel 1863, la composizione del circondario era la seguente:"}
{"id": "3636659", "revid": "744331", "url": "https://it.wikipedia.org/wiki?curid=3636659", "title": "Vilfor Hysa", "text": "Carriera.\nClub.\nIl 12 agosto 2013 viene acquistato a titolo definitivo dalla squadra albanese del .\nStatistiche.\nPresenze e reti nei club.\n\"Statistiche aggiornate all'8 maggio 2021.\""}
{"id": "3636666", "revid": "125041695", "url": "https://it.wikipedia.org/wiki?curid=3636666", "title": "Gordan Bunoza", "text": "Possiede anche il passaporto croato.\nCarriera.\nClub.\nDebutta con il Karlovac il 25 luglio 2009 nel pareggio fuori casa per 1-1 contro il Me\u0111imurje \u010cakovec. Segna il primo gol con il Karlovac il 27 marzo 2010 nella vittoria casalinga per 2-0 contro il Rijeka. Gioca l'ultima partita con il Karlovac il 13 maggio 2010 nel pareggio fuori casa per 1-1 contro il Dinamo Zagabria.\nIl 2 luglio 2010 firma per il Wisla Cracovia. Debutta con il Wisla il 29 luglio 2010 nella sconfitta per 0-1 contro il Qaraba\u011f in Europa League. Debutta nel campionato polacco l'8 agosto 2010 nella vittoria casalinga per 1-0 contro l'Arka Gdynia.\nPescara.\nSvincolato dopo 4 stagioni con il Wisla Cracovia giunge in Italia al Pescara, club che milita in serie B. Fa il suo esordio nel campionato cadetto italiano il 13 dicembre 2014 in Pescara - Avellino 0-0. Scende in campo schierato titolare ma al 5' di gioco in uno scontro di gioco riporta un grave infortunio (frattura composta delle ossa nasali e frattura del pavimento dell'orbita sinistra con lieve infossamento.)\nIl 10 febbraio 2015 viene dato in prestito alla Dinamo Bucarest.\nNazionale.\nIl coach della nazionale maggiore, Safet Su\u0161i\u0107 lo convoca per le partite contro Francia e Lussemburgo a settembre del 2010."}
{"id": "3636671", "revid": "414084", "url": "https://it.wikipedia.org/wiki?curid=3636671", "title": "Oldsmobile Intrigue", "text": "La Intrigue \u00e8 un'autovettura mid-size prodotta dalla Oldsmobile dal 1998 al 2002.\nIl contesto.\nMolti tratti del design della Intrigue furono visti per la prima volta nel 1995 sulla concept car Oldsmobile Antares, anche se la vettura che ispir\u00f2 di pi\u00f9 la linea del modello fu la Aurora.\nLa Intrigue fu lanciata sul mercato per sostituire la Cutlass Supreme e per competere con le automobili giapponesi. La produzione della Intrigue inizi\u00f2 il 5 maggio 1997, e fu fabbricata solo in versione berlina quattro porte.\nEra piuttosto simile alle altre berline mid-size del gruppo General Motors, vale a dire la Buick Century, la Buick Regal, la Chevrolet Impala, la Chevrolet Monte Carlo e la Pontiac Grand Prix.\nI livelli di allestimento furono tre: base (chiamato \"GX\"), intermedio (\"GL\") e superiore (\"GLS\").\nGli ultimi 500 esemplari della Intrigue furono prodotti in una serie speciale, chiamata \"Final 500 Collector's Edition\". Erano verniciate con un colore speciale, pi\u00f9 precisamente ciliegia scuro, ed avevano installato cerchioni cromati di 17 pollici derivati da quelli montati sulla Aurora. Queste ultime 500 vetture avevano applicato il logo storico della Oldsmobile, ed ai clienti che le acquistarono fu consegnato un certificato che attestava l'appartenenza dell'esemplare alla serie speciale.\nL'ultima Intrigue usc\u00ec dalle catene di montaggio il 14 giugno 2002; il modello fu la prima \u201cvittima\u201d del processo di soppressione del marchio Oldsmobile, che fu annunciato dal gruppo General Motors nel dicembre 2000 e che avvenne poi nel 2004.\nL'ultima Intrigue venduta al pubblico (la n\u00b0 499 della serie speciale) fu ordinata da un membro appartenente alla sezione della California del Sud del Club Oldsmobile d'America, ed aveva la capote firmata dai lavoratori dello stabilimento Kansas City, dove fu costruita.\nCaratteristiche tecniche.\nTutte le Intrigue erano costruite nello stabilimento General Motors \"Fairfax\" di Kansas City, nel Kansas, dove venivano assemblate anche le Grand Prix (la Century, la Regal, la Impala e la Monte Carlo furono invece prodotte ad Oshawa, Canada). La Intrigue era montata sulla seconda generazione del pianale W della General Motors. Era un modello a trazione anteriore e con motore montato nell\u2019avantreno.\nFin dall'inizio fu introdotto un nuovo motore V6 da 3,5 L di cilindrata e con bialbero in testa. Era un motore a 6 cilindri derivato dal V8 Cadillac \"Northstar\", e venne perci\u00f2 soprannominato \"Shortstar\". La sua sigla identificativa era \"LX5\". Questo motore divenne di serie nel 2000, dando alla Intrigue il pi\u00f9 potente propulsore non opzionale montato su una vettura basata sul pianale W della General Motors.\nUn altro propulsore disponibile era il cosiddetto \"L36\". Era anch'esso un V6, ma di derivazione Buick. La cilindrata era di 3,8 L e possedeva le valvole montate in testa.\nLa trasmissione era formata da un cambio automatico a quattro rapporti di sigla \"4T65\".\nUn'altra esclusiva era un tachimetro che aveva la scala fino a 140 mph (circa 225 km/h). Con il pacchetto \"Autobahn\", la Intrigue veniva equipaggiata con dischi freno anteriori maggiorati, del diametro di 12 pollici (circa 305 mm); si trattava del primo modello basato su piattaforma W di seconda generazione a montare dischi freno maggiorati. Nei modelli degli anni 1998-99, il pacchetto \"Autobahn\" comprendeva anche un rapporto al ponte di 3,29:1, al contrario della versione di serie che montava un rapporto al ponte di 3,05:1, ed in pi\u00f9 aveva installato pneumatici con indice di carico H, dischi anteriori da 12 pollici con pastiglie in materiale ceramico e limitatore di velocit\u00e0 settato a 128 mph (circa 206\u00a0km/h). Nel 2000 il pacchetto fu rinominato \"Precision Sport Package\", e comprendeva ci\u00f2 che era offerto dal pacchetto \"Autobahn\" eccetto i dischi freno maggiorati di 12 pollici. In aggiunta era per\u00f2 disponibile il controllo elettronico della stabilit\u00e0."}
{"id": "3636672", "revid": "120128376", "url": "https://it.wikipedia.org/wiki?curid=3636672", "title": "San shimai", "text": " \u00e8 una visual novel giapponese della Sakura Soft, pubblicata in giappone dalla JAST il 29 febbraio 1996 per PC-98 e MS-DOS. La versione inglese \u00e8 stata pubblicata per MS-DOS dalla JAST USA con il titolo Three Sisters' Story, quindi riproposta in una riedizione per Windows insieme a \"Sakura no kisetsu\" e \"Meis\u014d toshi\" nella \"JAST USA Memorial Collection\". Ad aprile 2019, JAST USA ha lanciato l'iniziativa \"JAST USA Classic\", una piattaforma online su cui \u00e8 possibile giocare gratuitamente via browser a vecchi titoli pubblicati, tra gli altri proprio \"Three Sisters' Story\".\nTrama.\nKoichi ed Eiichi sono due fratelli. Dopo il collasso della sua azienda, loro padre si suicida buttandosi sotto un treno della linea Yamanote di Tokyo. La madre cerca di risanare i debiti lasciati dal marito, ma muore meno di un anno pi\u00f9 tardi. I due fratelli vengono separati e accolti come ospiti indesiderati da parenti. Dopo dieci anni, Eiichi torna dal fratello, dicendogli di aver fatto carriera e di essere ora il presidente di un'importante societ\u00e0. Gli confida inoltre, che il collasso della societ\u00e0 di loro padre fu causato da un uomo di nome Shoji Okamura, e gli chiede di aiutarlo ad avere vendetta.\nKoichi si avvicina cos\u00ec a Shoji Okamura e alle sue tre figlie Yuki, Emi e Risa. Dopo sei mesi, Eiichi riesce a portare Shoji sulla bancarotta, costringendolo a fuggire e nascondersi. Ora vuole rivolgere la sua vendetta verso le sue figlie, per spingerlo a suicidarsi, e chiede a Koichi di aiutarlo in prima linea per questo compito. Questi per\u00f2, nel frattempo, si \u00e8 fidanzato con Emi e ha visto il sorriso scomparire dal suo volto e da quello delle sorelle con la fuga del padre. Capisce di essersi affezionato a loro e comincia a nutrire dubbi sul comportamento del fratello, cominciando a chiedersi come abbia fatto ad ottenere tutti i soldi che ora possiede.\nModalit\u00e0 di gioco.\nIl gioco si accomuna a molte visual novel del periodo nella modalit\u00e0 di interazione in cui il testo si alterna ad un menu da cui, di solito, sono possibili le tre azioni LOOK-THINK-TALK (guarda, pensa, parla), dopo le quali si accede a un sottomenu dove si decide dove rivolgere l'azione (un ambiente, una persona ecc...). A differenza di molti altri titoli del periodo tuttavia, in alcuni frangenti (specialmente localizzati nella scuola), si potr\u00e0 agire con una certa libert\u00e0, potendo ad esempio decidere dove andare e con chi interagire. Molte scelte ed interazioni compiute durante questa parte della storia sono totalmente opzionali e nel complesso non andranno ad impattare sulla storia principale in alcun modo. Al contrario, pur avendo un unico finale per la sua storia principale, l'epilogo del gioco sar\u00e0 dato dalle scelte effettuate nelle interazioni con le eroine del gioco, in particolare le tre sorelle.\nPersonaggi.\nProtagonisti.\nIl protagonista del gioco. \u00c8 uno studente del secondo anno e vive da solo in una casa di fianco a quella degli Okamura, completamente a spese del fratello. Sebbene in principio volesse vendicarsi sulla famiglia Okamura, in seguito capisce di essere in errore.\n\u00c8 la fidanzata di Koichi ed ha la sua stessa et\u00e0. Dopo la fuga del padre ha smesso di essere una ragazza solare ed allegra e ci\u00f2 ha colpito lo stesso Koichi.\n\u00c8 la maggiore delle tre sorelle e ha due anni in pi\u00f9 di Emi. Dopo che il padre \u00e8 fuggito, ha dovuto lasciare l'universit\u00e0 per lavorare e mantenere le sorelle. Cerca di non mostrare la sua tristezza e al contrario si comporta come se nulla fosse accaduto.\n\u00c8 la minore delle sorelle ed una studentessa del primo anno. Sembra la meno colpita dalla fuga del padre, ma nasconde come le sorelle una gran tristezza interiore.\n\u00c8 il fratello di Koichi ed \u00e8 presidente di una grossa societ\u00e0. Nutre un profondo odio verso la famiglia Okamura e vuole vendicarsi sulle figlie di Shoji.\nPersonaggi secondari.\n\u00c8 il padre delle tre sorelle Okamura e il responsabile del tracollo finanziario del padre di Koichi ed Eiichi.\n\u00c8 una giovane donna ed \u00e8 l'insegnante di Koichi.\n\u00c8 l'infermiera della scuola. Oltre a curare le loro ferite fisiche, si preoccupa di guarire anche i loro problemi sociali.\n\u00c8 una compagna di scuola di Koichi ed una ginnasta di talento, ma ha il terrore di esibirsi in pubblico.\n\u00c8 ragazza del primo anno ed una studentessa che ha problemi a relazionarsi con gli altri.\n\u00c8 una compagna di scuola di Koichi ed \u00e8 il capitano della squadra di atletica.\n\u00c8 una ragazza che ha lasciato la scuola per lavorare come prostituta.\n\u00c8 una donna che Koichi incontra in un Lingerie Pub e che lo aiuter\u00e0 pi\u00f9 volte durante la storia.\n\u00c8 una ragazza che lavora in un locale per adulti e che Koichi incontrer\u00e0 per indagare sul fratello.\n\u00c8 una ragazza che lavora in un locale per adulti.\n\u00c8 una guardia di sicurezza che lavora nella compagnia di Eiichi.\nAccoglienza.\nIl gioco \u00e8 sempre stato apprezzato nel corso degli anni, considerato un capostipite del genere delle visual novel nel mercato occidentale, seppure non privo di difetti. A distanza di oltre 20 anni dalla sua uscita, il gioco viene ricordato per essersi differenziato dalla maggioranza dei titoli del periodo, incentrati unicamente sull'aspetto hentai, che pur essendo presente in modo rilevante rimane da sfondo per dare spazio ad una storia ricca di mistero, che sembra raccontare di vendetta, ma \u00e8 in realt\u00e0 redenzione."}
{"id": "3636677", "revid": "287204", "url": "https://it.wikipedia.org/wiki?curid=3636677", "title": "Mikolaj Szyszkowski", "text": ""}
{"id": "3636679", "revid": "120082946", "url": "https://it.wikipedia.org/wiki?curid=3636679", "title": "Janet Weiss (personaggio)", "text": "Janet Weiss, poi Janet Majors, \u00e8 un personaggio inventato da Richard O'Brien apparso nel musical \"The Rocky Horror Show\" del 1973, nel film da esso tratto \"The Rocky Horror Picture Show\" del 1975 e nel sequel \"Shock Treatment\" del 1981. Nella prima edizione del musical il personaggio \u00e8 interpretato da Julie Covington, nel film del 1975 da Susan Sarandon, nel sequel del 1981 da Jessica Harper e nel remake televisivo del 2016 da Victoria Justice.\nStoria.\nThe Rocky Horror (Picture) Show.\nDopo aver assistito al matrimonio degli Hapschatt, Janet Weiss, accetta la proposta del suo ragazzo Brad Majors di fidanzarsi ufficialmente. Brad propone a Janet di andare dal Dr. Scott, il professore che aveva tenuto il corso universitario di scienze in cui i due ragazzi si erano conosciuti.\nDurante il viaggio, hanno un guasto all'automobile in un bosco nel pieno di un temporale. Cos\u00ec, i due cercano rifugio in un castello l\u00ec vicino. Ad accoglierli vi \u00e8 l'inquietante maggiordomo Riff Raff e l'ambigua domestica Magenta.\nPoco dopo Janet e Brad si troveranno davanti ai Transilvani assistendo al ballo del Time Warp. Subito dopo arriva Frank-N-Furter che ignora le richieste dei due che chiedevano semplicemente di fare una telefonata li invita a salire in laboratorio.\nBrad e Janet assistono alla nascita di Rocky e all'uccisione di Eddie.\nPi\u00f9 tardi, Brad e Janet vengono portati nelle loro stanze e durante la notte, Frank -N- Furter si finge Brad ma quest'ultimo viene scoperto da Janet, ma riesce comunque a sedurla. La stessa cosa far\u00e0 subito dopo con Brad. Successivamente Janet scopre che Brad l'ha tradita e in un momento di disperazione trova Rocky spaventato, lasciandosi sedurre dalla creatura.\nNel corso del film al castello arriva un ospite inaspettato: il Dr. Scott (l'ex professore di Brad e Janet che stava studiando le ricerche di Frank).\nFrank si autoconvince che i due giovani ospiti collaborino all'operazione di spionaggio del Dr. Scott e siano giunti al castello con quell'unico scopo. In un diverbio che lo segue vengono scoperti Rocky e Janet entrambi seminudi.\nIn successione, Frank festeggia il compleanno di Rocky e si viene a sapere che Eddie era il nipote del Dr. Scott. Quest'ultimo rivela a Brad e Janet che Frank-N-Furter insieme a i suoi domestici era un alieno, da l\u00ec si genera un caos, dove Frank pone fin immobilizando Janet e gli altri con un raggio immobilizante, tranne Riff Raff e Magenta.\nAlla fine del film, questi ultimi due si ribellano al padrone uccidendolo insieme a Rocky e Columbia che erano intervenuti per salvarlo mentre Brad, Janet e il Dr. Scott vengono fatti scappare."}
{"id": "3636690", "revid": "767487", "url": "https://it.wikipedia.org/wiki?curid=3636690", "title": "Gervasio N\u00fa\u00f1ez", "text": "Carriera.\nClub.\nSegna il primo gol con il Rosario Central il 29 ottobre 2008 nella vittoria casalinga per 3-0 contro il . Segna l'ultimo gol con il Rosario Central l'8 marzo 2010 nel pareggio fuori casa per 1-1 contro il Gimnasia La Plata. Gioca la sua ultima partita nel Rosario il 23 maggio 2010 nella sconfitta casalinga per 0-3 contro l'All Boys.\nDebutta con il Quilmes il 7 agosto 2010 nel pareggio casalingo per 1-1 contro il Col\u00f3n.\nIl 1\u00ba luglio si trasferisce al Wis\u0142a Cracovia in prestito dal Quilmes. Debutta con i nuovi compagni il 19 luglio 2011 nella vittoria casalinga per 2-0 ai preliminari di Champions contro lo Skonto, subentrando al 75' a Rados\u0142aw Sobolewski. Debutta in Ekstraklasa il 30 luglio 2011 nel pareggio fuori casa per 1-1 contro il Widzew \u0141\u00f3d\u017a.\nIl 20 ottobre 2011, durante un incontro di Europa League contro il Fulham ha finto un infortunio per ottenere l'espulsione di Moussa Demb\u00e9l\u00e9. Dopo aver calciato il giocatore \u00e8 stato spinto sulla spalla, ma \u00e8 crollato a terra portandosi le mani sul volto. Gioca l'ultima partita con il Wis\u0142a il 6 maggio 2012 nella sconfitta casalinga di misura, 1-0, contro lo \u015al\u0105sk Breslavia."}
{"id": "3636691", "revid": "110157", "url": "https://it.wikipedia.org/wiki?curid=3636691", "title": "In Your Own Time", "text": "In Your Own Time \u00e8 il secondo album da solista di Mark Owen, membro della pop band inglese dei Take That, uscito nel 2003.\nL'album \u00e8 composto da tredici brani, i pi\u00f9 noti dei quali sono \"Alone Without You\", \"How Do You Love\" e \"Four Minute Warning\", la quale \u00e8 stata arrangiata insieme a Gary Barlow."}
{"id": "3636694", "revid": "729019", "url": "https://it.wikipedia.org/wiki?curid=3636694", "title": "Nuclei militari di protezione", "text": "I Nuclei militari di protezione (NMP) sono delle unit\u00e0 militari specializzate delle forze armate italiane, della consistenza di una compagnia, inquadrati nella Marina Militare, a partire dal 1\u00ba marzo 2013 nel 2\u00ba Reggimento \"San Marco\" della Brigata San Marco.\nVennero create dall'art. 5 del decreto-legge 12 luglio 2011, n. 107 successivamente convertito in [[legge]] 2 agosto [[2011]] n. 130.\nNe \u00e8 prevista la possibilit\u00e0 di imbarco su navi civili italiane ([[nave mercantile|navi mercantili]] e [[nave passeggeri|passeggeri]]) nelle [[acque internazionali]] a rischio di [[pirateria]], e sono inquadrati nella [[Marina Militare (Italia)|Marina Militare]], che pu\u00f2 avvalersi anche di personale delle altre forze armate.\nComposizione e funzioni.\nI NMP sono composti da fucilieri di Marina inquadrati nel Battaglione Operazioni Navali del [[2\u00ba Reggimento \"San Marco\"]] della [[Brigata San Marco]] della [[Marina Militare (Italia)|Marina Militare Italiana]]. Il Battaglione \u00e8 strutturato su due compagnie, articolate ciascuna su 10 squadre composte a loro volta da 6 militari ciascuna. \nHanno una sede avanzata nella [[base militare italiana di supporto \"Amedeo Guillet\"|base italiana di supporto \"Guillet\"]].\nAlle missioni possono partecipare anche incursori del [[Comando subacquei ed incursori#Gruppo operativo incursori - GOI|GOI]], il Gruppo Operativo Incursori del [[COMSUBIN]].\nAl comandante di ciascun NMP ed al personale da esso dipendente sono attribuite, rispettivamente, le funzioni di [[Polizia giudiziaria|ufficiale di polizia giudiziaria]] e di [[Polizia giudiziaria|agente di polizia giudiziaria]] riguardo ai [[reato|reati]] sulla [[pirateria]] previsti dagli articoli 1135 e 1136 del [[Codice della navigazione]]. Inoltre 16 incursori del GOI sono di base a [[Gibuti (citt\u00e0)|Gibuti]] per eventuali operazioni speciali.\nGli [[armatore|armatori]] che intendano avvalersene sono tenuti a provvedere al ristoro dei corrispondenti oneri, mediante versamenti all'entrata del bilancio dello Stato entro sessanta giorni: il costo per gli armatori \u00e8 di 500 euro al giorno per ciascun militare, utilizzati per l'addestramento di altre unit\u00e0.\nZone operative.\n[[File:Somalian Piracy Threat Map 2010.png|thumb|upright=1.8|Area di intervento]]\nGli spazi marittimi internazionali a rischio di pirateria, nei quali la protezione delle navi battenti bandiera italiana pu\u00f2 essere assicurata mediante l'imbarco di Nuclei militari di protezione, sono cos\u00ec individuati:\nBasi.\nI NMP potranno imbarcarsi per le missioni operative da uno dei seguenti porti:\nDecorazioni.\nIl personale militare che partecipa alle missioni NMP pu\u00f2 avere diritto alle seguenti medaglie:\nCollegamenti esterni.\n[[Categoria:Brigata marina San Marco]]\n[[Categoria:Pirateria]]\n[[Categoria:Unit\u00e0 militari italiane anfibie]]"}
{"id": "3636698", "revid": "1226", "url": "https://it.wikipedia.org/wiki?curid=3636698", "title": "Vichinghi in Terranova", "text": ""}
{"id": "3636703", "revid": "180559", "url": "https://it.wikipedia.org/wiki?curid=3636703", "title": "Torneo Supercup 2011", "text": "Il Torneo Supercup 2011 si \u00e8 svolto dal 19 al 21 agosto 2011.\nGli incontri si sono svolti nell'impianto \"Stechert Arena\", situato nella citt\u00e0 di Bamberga."}
{"id": "3636709", "revid": "1543377", "url": "https://it.wikipedia.org/wiki?curid=3636709", "title": "Geoffrey Castillion", "text": "Biografia.\nClub.\nCresciuto nelle giovanili di DWS e , debutta con i \"lancieri\" sotto la gestione De Boer il 26 marzo 2011 nella sconfitta per 3-2 contro l'. Il 6 maggio gli viene rinnovato il contratto in scadenza a giugno fino al 30 giugno 2013. Il 15 maggio seguente festeggia la vittoria del campionato nello scontro diretto contro il .\nIl 5 agosto seguente viene mandato in prestito al RKC Waalwijk con cui debutta alla prima di campionato, da titolare il 7 agosto contro l'Heracles Almelo (2-2). Segna il primo gol da professionista il 21 agosto contro il Roda JC (0-2).\nSi ripete il 18 settembre segnando l'unico gol della sua squadra nella sconfitta interna per 1-2 contro l' e il 25 settembre contro il NEC Nijmegen.\nConclude la stagione con 29 presenze e 6 gol.\nIn estate l'Ajax lo manda ancora in prestito, questa volta destinazione Heracles Almelo.\nDopo 29 presenze e un solo gol, fa ritorno all'Ajax.\nNell'inverno del 2021 passa al Como nella serie C italiana, dove ottiene la vittoria del campionato pur scendendo in campo in una sola occasione, chiuso nel suo ruolo da altri elementi.\nNazionale.\nHa giocato con l'Under-18 disputando due partite e segnando un gol e con l'Under-19 sei partite e due gol."}
{"id": "3636718", "revid": "43052240", "url": "https://it.wikipedia.org/wiki?curid=3636718", "title": "Dizionario degli italiani illustri e meschini dal 1870 ad oggi", "text": ""}
{"id": "3636721", "revid": "1543377", "url": "https://it.wikipedia.org/wiki?curid=3636721", "title": "Carlalberto Ludi", "text": "Caratteristiche tecniche.\n\u00c8 un difensore centrale.\nCarriera.\nCalciatore.\nCresciuto nelle giovanili di Lazio e , la sua carriera si dipana attraverso varie squadre di Serie C1 e C2, fino ad approdare nel 2006 al Novara. Immediatamente titolare, accompagna la sua squadra nella risalita fino alla Serie A.\nEsordisce in massima serie l'11 settembre 2011, in occasione del pareggio esterno del Novara contro il Chievo terminato sul punteggio di 2-2.\nDurante la stagione 2015/2016 della Serie B annuncia il suo ritiro dal calcio al termine della stagione.\nDirigente sportivo.\nIl 28 novembre 2016 si diploma al Centro tecnico federale di Coverciano come direttore sportivo.\nIl 24 maggio 2018, dopo due stagioni in cui ha ricoperto i ruoli di collaboratore tecnico e responsabile tecnico della squadra Primavera, diventa il nuovo direttore sportivo del club piemontese.\nSi dimette dalla carica di direttore sportivo il 18 marzo 2019.\nIl 23 maggio 2019 diventa il nuovo direttore sportivo del , neopromosso in Serie C."}
{"id": "3636737", "revid": "348618", "url": "https://it.wikipedia.org/wiki?curid=3636737", "title": "Torneo Supercup 2010", "text": "Il Torneo Supercup 2010 si \u00e8 svolto dal 13 al 15 agosto 2010.\nGli incontri si sono tenuti nell'impianto \"Jako Arena\", situato nella citt\u00e0 di Bamberga."}
{"id": "3636746", "revid": "599013", "url": "https://it.wikipedia.org/wiki?curid=3636746", "title": "Kevin Borl\u00e9e", "text": ""}
{"id": "3636754", "revid": "123696465", "url": "https://it.wikipedia.org/wiki?curid=3636754", "title": "BEHER", "text": "BEHER, o Bernardo Hern\u00e1ndez, \u00e8 una marca di prosciutti spagnoli che fa parte della denominazione di origine protetta Jam\u00f3n de Guijuelo della citt\u00e0 di Guijuelo nella provincia di Salamanca.\nL'azienda, fondata nel 1930, \u00e8 alla terza generazione e tuttora a conduzione familiare ed \u00e8 una delle 300 pi\u00f9 grandi aziende in Castiglia e Le\u00f3n oltre ad essere uno dei pi\u00f9 famosi e premiati prosciuttifici della Spagna.\nStoria.\nAll'inizio del 1930, Bernardo Hern\u00e1ndez Bl\u00e1zquez avvi\u00f2 l'attivit\u00e0 di produzione di carni e insaccati, ispirandosi all'esperienza familiare, fondando una societ\u00e0 interamente dedicata al settore. Negli anni 70, il figlio del fondatore, Bernardo Hern\u00e1ndez Garc\u00eda prese le redini della societ\u00e0 e inizi\u00f2 l'allevamento del maiale iberico. Oggi, sono i loro figli che gestiscono l'azienda, essendo una delle prime 6 societ\u00e0 con una quota di mercato del 2%. Esporta i propri prodotti in pi\u00f9 di trenta paesi in tutti i continenti, tra i quali: Australia, Brasile, Corea, Giappone, Hong Kong, Russia e tutta l'Unione europea.\nNel 2010, venne inaugurato un nuovo stabilimento per raggiungere i 19.500 m\u00b2, nel quale si trova una cantina di 8 metri di altezza.\nProdotti.\nBEHER copre l'intero processo produttivo, dai maialini agli esemplari adulti nelle fattorie al taglio manuale del prosciutto, ottenendo cos\u00ec un prodotto uniforme e riconosciuto nel settore degli insaccati e prodotti da macelleria: "}
{"id": "3636756", "revid": "278830", "url": "https://it.wikipedia.org/wiki?curid=3636756", "title": "Erin Cummings", "text": "Biografia.\nCummings \u00e8 cresciuta a Huntsville, nel Texas. Suo padre \u00e8 un ex soldato, per questo ha viaggiato molto e ha vissuto in vari posti come la Corea, il Nebraska e la Louisiana. Si \u00e8 laureata all'Universit\u00e0 del Texas del Nord in giornalismo; successivamente ha intrapreso la carriera di attrice professionista quando \u00e8 stata notata da un talent scout a Los Angeles, durante uno spettacolo ad un teatro vicino a Dallas."}
{"id": "3636769", "revid": "245802", "url": "https://it.wikipedia.org/wiki?curid=3636769", "title": "Senza titolo (Luca Carboni)", "text": "Senza titolo \u00e8 il quindicesimo album ufficiale del cantante italiano Luca Carboni pubblicato il 13 settembre 2011. \u00c8 il suo undicesimo album di inediti.\nL'album viene pubblicato in 2 formati: CD e 33 giri.\nIl disco.\nFormato da 10 brani inediti pi\u00f9 una Bonus Track disponibile su iTunes, l'album arriva a cinque anni di distanza dal disco inedito \"...le band si sciolgono\".\nL'album, prodotto da Mauro Malavasi, viene anticipato il 17 giugno 2011 dal singolo \"Fare le valigie\" e il 9 settembre dal singolo \"Cazzo che bello l'amore\". Il terzo singolo estratto \u00e8 \"Riccione-Alexander Platz\", il quarto \"Per tutto il tempo\".\nTra le tracce presenti, \"Senza strade\", con protagonisti un padre e un figlio di fronte al mare, rivolti verso il futuro, come sulla copertina dell'album; \"Riccione-Alexander Platz\" che parla delle evoluzioni con cui si trova a fare i conti la generazione cresciuta negli anni '80; \"Madre\", dedicata alla madre che non c'\u00e8 pi\u00f9; \"Provincia d'Itali\u00e0\" che parla dell'Italia molto chiusa e spaventata di fronte ai cambiamenti; \"Non finisce mica il mondo\" che afferma la necessit\u00e0 di cercare nuove strade; infine la Bonus Track \"Il fiume\", la prima canzone scritta a 14 anni per la sua band di allora, i \"TeobaldiRock\".\nNella copertina dell'album compaiono di spalle Luca Carboni insieme al figlio dodicenne Samuele.\nIn seguito all'album parte le tourn\u00e9e \"Senza titolo Tour 2011-2012\"."}
{"id": "3636770", "revid": "599013", "url": "https://it.wikipedia.org/wiki?curid=3636770", "title": "Li Yanfeng", "text": "In carriera ha vinto un titolo mondiale nell'edizione di Taegu 2011, prima cinese a questo risultato."}
{"id": "3636773", "revid": "913245", "url": "https://it.wikipedia.org/wiki?curid=3636773", "title": "Zinaida Sendri\u016bt\u0117", "text": ""}
{"id": "3636790", "revid": "125742942", "url": "https://it.wikipedia.org/wiki?curid=3636790", "title": "Sky 3D", "text": "Sky 3D \u00e8 stato il primo canale televisivo tematico italiano in 3D, disponibile sulla piattaforma Sky ai canali 150, 215 e 321.\nPer vederlo erano necessari un TV 3D collegato ad un decoder Sky Box HD o My Sky HD, gli occhiali in dotazione al televisore e l'attivazione del canale Sky 3D.\nLa direttrice di Sky 3D era Cosetta Lagani.\nStoria.\nSky 3D nasce il 6 settembre 2011, ma le trasmissioni in 3D iniziarono quasi un anno prima. Nell'ottobre del 2010 \u00e8 infatti andata in onda la Ryder Cup di golf. Durante il periodo natalizio sono andati in onda i film A Christmas Carol e Alice in Wonderland, e alcuni match di UEFA Champions League. Il 10 aprile 2011, \u00e8 stata trasmesso per la prima volta in 3D L'Era Glaciale 3 - L'alba dei dinosauri. Da allora le trasmissioni sono state sospese, fino al lancio ufficiale del canale.\nLe trasmissioni hanno avuto inizio il 6 settembre 2011; il palinsesto comprendeva un misto di film, documentari e sport per 12 ore al giorno. Nel primo mese di programmazione sono andati in onda Toy Story 3 - La grande fuga, Rapunzel - L'intreccio della torre, Thor e il film d'animazione italiano Winx Club 3D - Magica avventura, il bluechip Bugs! e le fasi finali del torneo del Grande Slam US Open. Il 18 ottobre 2011 va in onda la prima produzione in 3D di Sky Italia, la partita di UEFA Champions League \u2013 , in diretta con 7 punti camera dedicati. Il 12 dicembre 2011 \u00e8 stata trasmessa Roma \u2013 , la prima partita di Serie A in 3D nella storia del campionato italiano. Il 1\u00ba gennaio 2012, Sky 3D trasmette Avatar in 3D. Il 5 gennaio 2012 viene prodotta e trasmessa la finale di X Factor 5. L'11 febbraio 2012 va in onda, in contemporanea con Nat Geo Wild, il documentario Meerkats, prima collaborazione tra il canale specializzato in documentari e Sky 3D. Il 26 marzo 2012 Sky e Nintendo annunciano una collaborazione per fornire contenuti video in 3D per la console Nintendo 3DS. Il 23 giugno 2012, Sky 3D ha trasmesso in diretta dall'Arena di Verona per la prima volta in 3D l'Aida di Giuseppe Verdi, una coproduzione Sky 3D, Classica e Fondazione Arena di Verona. Dal 27 luglio al 12 agosto 2012 il canale \u00e8 stato interamente dedicato alle Olimpiadi di Londra, gare in diretta 3D, cerimonia di apertura e chiusura riprese per la prima volta in tre dimensioni.\nIl 2 settembre 2012 parte \"Kids Time 3D\", una striscia di programmazione giornaliera dedicata ai bambini dai 7 ai 12 anni, con le serie di animazione in 3D \"Le nuove avventure di Peter Pan\", \"Il piccolo Principe\", \"Chaplin &amp; Co.\"\nIl 9 settembre 2012 il canale rinnova il logo, cambia grafica e manda in onda la riedizione 3D de \"La bella e la bestia\", primo titolo Disney Cinemagic trasmesso su Sky 3D. Nello stesso anno la programmazione aumenta di 3 ore nel weekend e festivi. Il 1\u00ba novembre 2012, con la nascita di Sky Arte HD e in occasione dei 500 anni della Cappella Sistina, viene trasmessa la produzione originale La Cappella Sistina in 3D, in cui gli affreschi di Michelangelo vengono dimensionalizzati (tecnica applicata per la prima volta ad affreschi e dipinti).\nDa dicembre 2012 Sky 3D trasmette \"Nel regno segreto delle piante\", il primo di una serie di documentari in 3D condotti dal naturalista inglese David Attenborough. Il 26 dicembre 2012 and\u00f2 in onda \"The Avengers\". Da aprile 2013 arrivano sul canale i film Disney Cinemagic in 3D: i due capitoli della saga di Toy Story. Il 15 aprile va in onda in prima visione il documentario I segreti di \"Leonardo - Nella mente di un genio\", in occasione dell'anniversario della nascita di Leonardo da Vinci.\n\"Titanic\" in 3D, un'anteprima mondiale per la televisione, va in onda il 14 luglio 2013. Il 30 novembre 2013 debutta una produzione originale di Sky 3D: Musei Vaticani 3D. I Musei Vaticani vengono cos\u00ec svelati con le tecniche 4K/3D e la dimensionalizzazione di oltre 40 affreschi e dipinti. Il documentario ottiene un grande successo di critica e pubblico e viene distribuito non solo in televisione ed home video, ma anche in cinema in oltre 50 paesi del mondo a cura di Nexo Digital, annoverandosi il primato di contenuto d'arte pi\u00f9 visto di sempre al cinema. Il giorno di Natale viene trasmesso il classico Disney \"Il re leone\" in riedizione 3D. Il 26 dicembre il canale trasmette in prima visione Vita di Pi. Il 2014 si inaugura con il documentario \"The Penguin King 3D\" raccontato da Max Gazz\u00e8, in cui il cantante presta la voce al pinguino Rex. Il 12 gennaio va in onda la doc-serie Micro Monsters 3D in cui Sir David Attenborough introduce il pubblico al mondo degli insetti. Il 17 febbraio Sky 3D trasmette la versione restaurata in 3D presentata alla 66\u00aa edizione del Festival di Cannes de \"L'ultimo imperatore\". Il 22 marzo va in onda Una notte al Natural History Museum, nel quale Sir David Attenborough apre agli spettatori le porte del Museo di storia naturale di Londra.\nIl 27 aprile 2014 Sky 3D, in partnership con il Centro Televisivo Vaticano, BSkyB e Sky Deutschland, trasmette, in diretta da Piazza San Pietro, la cerimonia di Canonizzazione di Papa Giovanni Paolo II e Papa Giovanni XXIII (prima cerimonia papale in 3D), presieduta da Papa Francesco, alla presenza del Papa Emerito Benedetto XVI. Il 23 giugno va in onda Il Grande Gatsby e il 16 luglio la nuova produzione originale di Sky 3D Pompei 3D. Il 30 settembre inaugura la striscia di programmazione in lingua originale \"Kids Time in English\", con la serie d'animazione \"Robin Hood - Alla conquista di Sherwood\". Il 1\u00ba settembre va in onda in esclusiva 3D il film d'animazione Disney \"Frozen - Il regno di ghiaccio\" in 3D. Dopo aver ottenuto nel corso del 2013 numerosi riconoscimenti in tutto il mondo, il 27 settembre va in onda su Sky 3D, in prima visione assoluta in Europa, \"Butterflies 3D\" diretto da Mike Slee, documentarista inglese candidato agli Oscar nel 2004 per Bugs! 3D. Il 17 ottobre debutta in anteprima mondiale al Festival Internazionale del Film di Roma \u201827 aprile 2014: Racconto di un evento', documentario in 3D prodotto da Sky 3D in collaborazione con il Centro Televisivo Vaticano, con le testimonianze di Dario Fo, Javier Zanetti e la voce narrante di Giancarlo Giannini e le musiche originali di Franco Eco.\nIl 4 novembre esce al cinema \"Musei Vaticani 3D\", una produzione Sky 3D in collaborazione con Sky Arte HD e la Direzione dei Musei Vaticani, che ha riunito nelle sale italiane 34.000 spettatori raccogliendo oltre 310.000 euro al botteghino e posizionandosi come primo in classifica al box office della giornata. Il 29 novembre arriva su Sky 3D \"Hidden Kingdoms \u2013 Micromondi 3D\", la versione 3D del documentario inglese \"Hidden Kingdoms\", prodotto dalla Natural History Unit della BBC, dedicato alla vita avventurosa degli animali pi\u00f9 piccoli che abitano il nostro pianeta. Il 20 dicembre 2014 parte Il magico Natale di Sky 3D, la programmazione natalizia di Sky 3D dedicata al cinema in 3 dimensioni: tra i titoli in onda \"Frozen \u2013 Il regno di ghiaccio\" e \"La regina delle nevi\" (in prima visione assoluta in Italia). Il 24 dicembre viene trasmessa in diretta dalla Basilica di San Pietro, per la prima volta in 3D, La Santa Messa di Natale, una produzione Centro Televisivo Vaticano in collaborazione con Sky 3D (anche in HD su Sky TG24). Il 2015 si inaugura con le prime visioni di \"The Amazing Spider-Man 2 - Il potere di Electro\", \"Capitan Harlock 3D\" e \"Rio 2 - Missione Amazzonia\". Sabato 17 gennaio debutta, in prima visione esclusiva su Sky 3D e Sky Arte HD, Cattedrali della Cultura 3D, la doc-serie \u201csull'anima degli edifici\u201d nata da un progetto originale di Wim Wenders, presentata alla 64\u00aa Berlinale, e introdotta in Italia dall'attore Alessio Boni dall'Auditorium Parco della Musica di Roma.\nL'11 gennaio 2016 Sky 3D modifica il logo per uniformarsi all'omonimo canale britannico.\nDall'8 al 16 ottobre 2016 il canale \u00e8 stato interamente dedicato al cinema in 3D per ricordare gli antichi film della storia del cinema in 3D.\nNel dicembre 2017, Sky ha annunciato che i contenuti del canale sarebbero stati resi disponibili solo su Sky On Demand dal gennaio 2018; il canale, infatti, ha chiuso il 16 gennaio 2018 e tutta la programmazione \u00e8 stata trasferita sul servizio a pagamento."}
{"id": "3636795", "revid": "428624", "url": "https://it.wikipedia.org/wiki?curid=3636795", "title": "Beretta M93R", "text": ""}
{"id": "3636803", "revid": "767487", "url": "https://it.wikipedia.org/wiki?curid=3636803", "title": "How I Ended This Summer", "text": "How I Ended This Summer (\"\u041a\u0430\u043a \u044f \u043f\u0440\u043e\u0432\u0451\u043b \u044d\u0442\u0438\u043c \u043b\u0435\u0442\u043e\u043c\", \"Kak ja prov\u00ebl \u0117tim letom\") \u00e8 un film del 2010 scritto e diretto da Aleksej Popogrebskij.\n\u00c8 stato presentato in concorso al Festival internazionale del cinema di Berlino, dove i due interpreti Grigorij Dobrygin e Sergej Puskepalis hanno vinto \"ex aequo\" l'Orso d'argento per il miglior attore e il direttore della fotografia Pavel Kostomarov ha ricevuto un Orso d'argento per l'eccezionale contributo artistico.\nTrama.\nNella stazione meteorologica dell'isola di Archym, nella regione della \u010cukotka, sul Mar Glaciale Artico, prestano servizio il veterano Sergej e l'inesperto Pavel, assegnato alla stazione per quell'estate, costretti in un completo isolamento, interrotto solo dalle regolari comunicazioni via radio per trasmettere alla terraferma i dati rilevati dalle apparecchiature scientifiche. Un giorno Pavel riceve la notizia che la famiglia di Sergei \u00e8 rimasta vittima di un tragico incidente e verr\u00e0 mandata prima possibile una nave per riportare a casa l'uomo, ma il giovane si rende conto di essere incapace di rivelare all'altro quanto accaduto, temendone forse le possibili conseguenze.\nCritica.\nPer Antonio Valerio Spera (\"Close-up\") \u00e8 un film che \u00abipnotizza, tiene e commuove. Come solo il buon cinema sa fare\u00bb, con \u00abuna regia sempre attenta a creare tensione e a coinvolgere lo spettatore\u00bb."}
{"id": "3636814", "revid": "110157", "url": "https://it.wikipedia.org/wiki?curid=3636814", "title": "Oratorio di San Nicolao (Lostallo)", "text": "L'oratorio di San Nicolao \u00e8 situato a Cabbiolo, frazione del comune di Lostallo, nel Canton Grigioni, in Svizzera. \nStoria.\nL'oratorio seicentesco, consacrato nel 1611, fu rinnovato nel 1931 e restaurato nel 1952-1953 e nel 1977. \nDescrizione.\nL'edificio \u00e8 a pianta longitudinale con coro rettangolare; il campanile ha il tetto piramidale.\nLe pareti esterne conservano gli affreschi raffiguranti la \"Madonna tra san Nicolao e santa Maria Maddalena\" e \"San Cristoforo\" protettore dei viandanti.\nAll'interno, la navata \u00e8 coperta da un soffitto ligneo del 1931, mentre il coro \u00e8 coperto con volta a crociera con stucchi barocchi.\nSono presenti affreschi e dipinti seicenteschi e ottocenteschi, tre altari in stucco degli anni 1756-1776 circa e una statua lignea di \"San Fedele\" del XVII secolo. Il fonte battesimale ha un coperchio poligonale in legno del 1648. Il pulpito rettangolare \u00e8 datato al 1733."}
{"id": "3636820", "revid": "110157", "url": "https://it.wikipedia.org/wiki?curid=3636820", "title": "La targa", "text": "La targa \u00e8 un racconto di Andrea Camilleri pubblicato il 30 giugno 2011 come allegato al \"Corriere della Sera\".\nTrama.\nAl circolo \"Fascio &amp; Famiglia\" di Vigata i camerati festeggiano l'entrata in guerra dell'Italia annunciata dal Duce il giorno prima, il 10 giugno del 1940. A turbare il gioioso clima di festa arriva un noto provocatore antifascista, Michele Ragusano che si \u00e8 gi\u00e0 fatto per le sue idee politiche cinque anni di confino a Lipari.\nQuesta volta Ragusano se la prende con il \"fascistissimo\" novantasettenne don Manuele Persico, squadrista della prima ora, dalla lunga barba bianca chiedendogli: \u00abIl nome di Antonio Cannizzaro vi dice nenti?\u00bb. Al che don Manuele si accascia fulminato da un infarto.\nPer i camerati \u00e8 come se il vecchio don Emanuele fosse stato ucciso da Ragusano che viene salvato a stento dal linciaggio dagli accorsi reali carabinieri. Ragusano questa volta, accusato di omicidio preterintenzionale, sar\u00e0 condannato alla reclusione per quindici anni nel carcere di Ventotene.\nNel frattempo il consiglio comunale di Vigata delibera la celebrazione di funerali solenni per lo squadrista don Emanuele e la concessione di una pensione privilegiata per la giovane venticinquenne vedova del martire dell'idea fascista a cui inoltre sar\u00e0 intitolata una via e affissa in suo onore una targa celebrativa.\nMa nella storia della vita di Manuele Prisco non tutto \u00e8 chiaro come quando si scopre che nel 1862 il camerata era un \"picciotto\" liberato dai garibaldini dal carcere di Palermo dove era stato rinchiuso per aver preso a sassate un cannoniere dell'esercito borbonico. Lo stesso protagonista ha avuto poi dei misteriosi trascorsi a Marsiglia...\nInsomma la targa andr\u00e0 modificata di volta in volta per adeguarla alle scoperte sulla vita di don Manuele o addirittura lasciar perdere ogni glorificazione del presunto martire?"}
{"id": "3636821", "revid": "92723", "url": "https://it.wikipedia.org/wiki?curid=3636821", "title": "Diocesi di Tabalta", "text": "La diocesi di Tabalta (in latino: \"Dioecesis Tabaltensis\") \u00e8 una sede soppressa e sede titolare della Chiesa cattolica.\nStoria.\nTabalta, forse identificabile con \"Henchir-Gourghebi\" nell'odierna Tunisia, \u00e8 un'antica sede episcopale della provincia romana di Bizacena.\nDal 1933 Tabalta \u00e8 annoverata tra le sedi vescovili titolari della Chiesa cattolica; dal 24 maggio 2019 il vescovo titolare \u00e8 Szymon Stu\u0142kowski, vescovo ausiliare di Pozna\u0144."}
{"id": "3636825", "revid": "92723", "url": "https://it.wikipedia.org/wiki?curid=3636825", "title": "Diocesi di Tagamuta", "text": "La diocesi di Tagamuta (in latino: \"Dioecesis Thagamutensis\") \u00e8 una sede soppressa e sede titolare della Chiesa cattolica.\nStoria.\nTagamuta, forse nella piana di \"Guemouda\" nell'odierna Tunisia, \u00e8 un'antica sede episcopale della provincia romana di Bizacena.\nSono tre i vescovi documentati di questa diocesi africana. Lupiano partecip\u00f2 al concilio cartaginese del 397. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, prese parte il cattolico Milico, senza competitore donatista. Restituto infine assistette al sinodo riunito a Cartagine dal re vandalo Unerico nel 484, in seguito al quale venne esiliato.\nDal 1989 Tagamuta \u00e8 annoverata tra le sedi vescovili titolari della Chiesa cattolica; dal 25 gennaio 2017 il vescovo titolare \u00e8 Jeffrey Robert Haines, vescovo ausiliare di Milwaukee."}
{"id": "3636829", "revid": "1123126", "url": "https://it.wikipedia.org/wiki?curid=3636829", "title": "Diocesi di Tagarbala", "text": "La diocesi di Tagarbala (in latino: \"Dioecesis Tagarbalensis\") \u00e8 una sede soppressa e sede titolare della Chiesa cattolica.\nStoria.\nTagarbala, identificabile con Bordj-Tamra, Tamera nel governatorato di Biserta in Tunisia, \u00e8 un'antica sede episcopale della provincia romana di Bizacena.\nUn solo vescovo \u00e8 noto di questa antica diocesi, Fortunaziano, che partecip\u00f2 al sinodo riunito a Cartagine dal re vandalo Unerico nel 484 e poi venne esiliato.\nDal 1933 Tagarbala \u00e8 annoverata tra le sedi vescovili titolari della Chiesa cattolica; dal 25 gennaio 2022 il vescovo titolare \u00e8 Joseph Armando Espaillat, vescovo ausiliare di New York."}
{"id": "3636831", "revid": "1543377", "url": "https://it.wikipedia.org/wiki?curid=3636831", "title": "Isola di Henrietta", "text": "L'isola di Henrietta (in russo \u041e\u0441\u0442\u0440\u043e\u0432 \u0413\u0435\u043d\u0440\u0438\u0435\u0442\u0442\u044b, \"ostrov Genrietty\") \u00e8 una delle isole De Long che fanno parte dell'arcipelago delle isole della Nuova Siberia. Amministrativamente fa parte del Bulunskij ulus del territorio della Repubblica autonoma russa della Sacha-Jacuzia, nel Circondario federale dell'Estremo Oriente, (Siberia orientale).\nGeografia.\nL'isola di Henrietta si trova nel mare della Siberia Orientale, \u00e8 la pi\u00f9 settentrionale del gruppo delle De Long ed \u00e8 disabitata. \u00c8 pressoch\u00e9 rotonda con un diametro di 6\u00a0km, ha una superficie di 12\u00a0km\u00b2 e un'altitudine massima di 315\u00a0m. Per il 40% \u00e8 ricoperta da ghiaccio. Il suo estremo punto settentrionale si chiama capo Melville. L'isola pi\u00f9 vicina \u00e8 Jeannette a est-nord-est.\nStoria.\nHenrietta, assieme a Jeannette e Bennett, \u00e8 stata scoperta nel 1881 dalla sfortunata spedizione con il vascello USS \"Jeannette\", comandato da George W. DeLong."}
{"id": "3636832", "revid": "287204", "url": "https://it.wikipedia.org/wiki?curid=3636832", "title": "Circondario di Bologna", "text": "Il circondario di Bologna era uno dei circondari in cui era suddivisa l'omonima provincia.\nStoria.\nIl circondario di Bologna, parte dell'omonima provincia, venne istituito nel 1859, in seguito ad un decreto dittatoriale di Carlo Farini che ridisegnava la suddivisione amministrativa dell'Emilia in previsione dell'annessione al Regno di Sardegna.\nIl circondario venne soppresso nel 1927, come tutti i circondari italiani."}
{"id": "3636833", "revid": "1305772", "url": "https://it.wikipedia.org/wiki?curid=3636833", "title": "L'aviatore", "text": ""}
{"id": "3636837", "revid": "287204", "url": "https://it.wikipedia.org/wiki?curid=3636837", "title": "Berycidae", "text": "I Berycidae sono una famiglia di pesci ossei appartenenti all'ordine Beryciformes.\nDistribuzione e habitat.\nQuesti pesci sono diffusi in tutti i mari temperati e tropicali.\nNel mar Mediterraneo sono presenti due specie:\nLa maggior parte delle specie vive nel basso piano circalitorale o nel piano batiale.\nDescrizione.\nSono pesci schiacciati lateralmente e con il corpo piuttosto alto. L'occhio \u00e8 grande, la bocca obliqua. La pinna dorsale ha alcuni raggi spinosi brevi e deboli, con lunghezza crescente all'indietro. Le pinne ventrali hanno un raggio spinoso. La pinna caudale \u00e8 biloba.\nDi solito il colore \u00e8 rosso, vivo in \"Beryx\" e con toni arancio in \"Centroberyx\".\nSono pesci di taglia media, il pi\u00f9 grande \u00e8 \"B. decadactylus\" che raggiunge, seppur di rado, 1 m di lunghezza.\nBiologia.\nSono predatori, si cibano di pesciolini, crostacei e molluschi. Alcune specie intraprendono delle migrazioni.\nPesca.\nDiverse specie hanno un certo interesse per la pesca commerciale oceanica.\nSpecie.\nA questa famiglia appartengono due generi: \"Beryx\" e \"Centroberyx\"."}
{"id": "3636838", "revid": "1086846", "url": "https://it.wikipedia.org/wiki?curid=3636838", "title": "Liga del F\u00fatbol Profesional Boliviano 2011-2012", "text": "La Liga del F\u00fatbol Profesional Boliviano 2011-2012 \u00e8 la 36\u00aa edizione della massima serie calcistica della Bolivia, fondata nel 1977. Si divide in due campionati, uno di Apertura ed uno di Clausura.\nStagione.\nL'11 maggio 2012 l'Universitario de Sucre batte 3-0 a tavolino il Bol\u00edvar dopo che quest'ultima \u00e8 rimasta in campo con sei giocatori a seguito di un infortunio. La squadra infatti si era presentata sul campo col minimo numero necessario di giocatori, sette, poich\u00e9 il giorno precedente era stata impegnata negli ottavi di finale della Coppa Libertadores.\nClassifica Apertura 2011.\n\"Aggiornato al 4 dicembre 2011\"\nPlay-Off.\nDopo 12 gare del campionato Apertura, le prime quattro dei due gironi, si scontrano per decretare il campione\n THE STRONGEST CAMPIONE BOLIVIA APERTURA 2011\nClassifica marcatori.\nAggiornato al 24 dicembre 2012\nCalendario e risultati Apertura 2011.\nAggiornata al 4 dicembre 2011.\nClassifica Clausura 2012.\nAggiornato al 13 maggio 2012\n THE STRONGEST CAMPIONE BOLIVIA CLAUSURA 2012\nClassifica marcatori.\nAggiornato al 13 maggio 2012"}
{"id": "3636840", "revid": "123632050", "url": "https://it.wikipedia.org/wiki?curid=3636840", "title": "Cattedrale di San Doimo", "text": "La cattedrale o duomo di San Doimo (in croato: \"katedrala svetog Dujma\") \u00e8 una cattedrale cattolica croata appartenente all'arcidiocesi di Spalato-Macarsca.\nStoria.\nOriginariamente era il mausoleo dell'imperatore Diocleziano, facente parte del Palazzo di Diocleziano, e come tale, \u00e8 Patrimonio dell'Umanit\u00e0. Fu convertito in chiesa nell'VIII secolo."}
{"id": "3636842", "revid": "322321", "url": "https://it.wikipedia.org/wiki?curid=3636842", "title": "Diocesi di Tagaria", "text": "La diocesi di Tagaria (in latino: \"Dioecesis Tagariensis\") \u00e8 una sede soppressa e sede titolare della Chiesa cattolica.\nStoria.\nTagaria, nell'odierna Tunisia, \u00e8 un'antica sede episcopale della provincia romana di Bizacena.\nSono due i vescovi attribuiti a questa diocesi. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, prese parte il donatista Felice, senza competitore cattolico. Onorato intervenne al sinodo riunito a Cartagine dal re vandalo Unerico nel 484, in seguito al quale venne esiliato.\nDal XX secolo Tagaria \u00e8 annoverata tra le sedi vescovili titolari della Chiesa cattolica; dal 6 febbraio 2010 l'arcivescovo, titolo personale, titolare \u00e8 Novatus Rugambwa, nunzio apostolico in Nuova Zelanda, Figi, Palau, Isole Marshall, Kiribati, Nauru, Tonga, Samoa, Isole Cook e Stati Federati di Micronesia e delegato apostolico nell'Oceano Pacifico."}
{"id": "3636846", "revid": "322321", "url": "https://it.wikipedia.org/wiki?curid=3636846", "title": "Diocesi di Tagase", "text": "La diocesi di Tagase (in latino: \"Dioecesis Tagasensis\") \u00e8 una sede soppressa e sede titolare della Chiesa cattolica.\nStoria.\nTagase, nell'odierna Tunisia, \u00e8 un'antica sede episcopale della provincia romana di Bizacena.\nUnico vescovo conosciuto di questa diocesi africana \u00e8 Secondo, che partecip\u00f2 al concilio antimonotelita di Cartagine del 641.\nDal 1989 Tagase \u00e8 annoverata tra le sedi vescovili titolari della Chiesa cattolica; dal 18 aprile 2011 il vescovo titolare \u00e8 Jos\u00e9 Arturo Cepeda Escobedo, vescovo ausiliare di Detroit."}
{"id": "3636847", "revid": "1318658", "url": "https://it.wikipedia.org/wiki?curid=3636847", "title": "Fran\u00e7ois Vincent Raspail", "text": "Biografia.\nFiglio del restauratore Joseph Raspail e di Marie Laty, destinato a prendere l'abito ecclesiastico, studi\u00f2 nel seminario di Avignone e, precocissimo, vi divenne ripetitore di filosofia nel 1810 e professore di teologia nel 1812, ma fu espulso l'anno dopo per la sua eterodossia. Direttore del collegio di Carpentras, fu destituito alla Restaurazione per il suo filo-bonapartismo.\nTrasferitosi a Parigi nel 1816, nel 1820 insegn\u00f2 al collegio Stanislas, ma fu licenziato per le sue opinioni politiche, ora repubblicane. Studi\u00f2 diritto, s'impieg\u00f2 in uno studio legale e, appassionato di chimica, di biologia e di botanica, invent\u00f2 un microscopio e present\u00f2 all'Accademia delle scienze la sua memoria \"Sulla formazione dell'embrione nelle graminacee\" e collabor\u00f2 a diverse riviste scientifiche.\nAffiliato alla Carboneria, partecip\u00f2 alla Rivoluzione di Luglio e fu ferito durante l'attacco a una caserma. Nel 1831 rifiut\u00f2 la Legion d'onore e non volle prendere servizio nella Guardia nazionale. Condannato per questo a 15 mesi di carcere, nel 1832 gli vennero inflitti altri 15 mesi per offese al tribunale. Nel 1833 scont\u00f2 altri tre mesi per suoi articoli pubblicati nella \"Soci\u00e9t\u00e9 des amis du peuple\", della quale era presidente.\nFondato nel 1834 il quotidiano \"Le R\u00e9formateur\", pi\u00f9 volte sequestrato, nel 1835 fu condannato a sei mesi per oltraggio al procuratore del Re. Nel 1836 pubblic\u00f2 un trattato di chimica organica, che il ministro Fran\u00e7ois Guizot imped\u00ec fosse premiato dall'Accademia delle scienze, e nel 1837 apparve la sua \"Fisiologia vegetale\".\nNel 1840 fu perito della difesa nel processo contro Marie Lafarge, imputata di aver avvelenato il marito, e Raspail sostenne che il perito dell'accusa, il docente della Facolt\u00e0 di medicina Mathieu Orfila, aveva completamente sbagliato le analisi. Nel 1843 pubblic\u00f2 \"Le M\u00e9decin des familles\" e dal 1845 per primo cominci\u00f2 a utilizzare la canfora come antidolorifico e antisettico. Accusato di praticare illegalmente la medicina, ancorch\u00e9 gratuitamente, fu condannato nel 1846 a 15 franchi di multa.\nPartecip\u00f2 alla Rivoluzione del 1848 guidando, il 24 febbraio l'occupazione dell'H\u00f4tel de Ville e proclamandovi la Repubblica. Il 27 febbraio fond\u00f2 il quotidiano \"L'Ami du peuple\" e prese parte all'insurrezione del 15 maggio contro il governo conservatore. Arrestato, durante la detenzione risult\u00f2 eletto, il 17 settembre, all'Assemblea Costituente, e non pot\u00e9 farne parte. Condannato il 2 aprile 1849 a sei anni di carcere, fu liberato nel 1855 ma, esiliato, si stabil\u00ec in Belgio.\nAmnistiato nel 1859, torn\u00f2 in Francia, stabilendosi ad Arcueil, presso Parigi. Si present\u00f2 candidato alle elezioni del 24 maggio 1869 come candidato radicale e fu eletto al Corpo legislativo. L'11 gennaio 1870 denunci\u00f2 le manovre della Corte per mandare impunito il principe Pietro Napoleone Bonaparte, responsabile della morte di Victor Noir, che fu infatti assolto in marzo dai giudici compiacenti.\nFu a Parigi durante l'assedio e la Comune, mantenendo un atteggiamento neutrale, ma per aver commemorato il comunardo Louis Charles Delescluze nel suo \"Almanach et calendrier m\u00e9t\u00e9orologique de 1874\", fu condannato, lui ottantenne, a un anno di prigione. Il 5 marzo 1876 fu eletto all'Assemblea Nazionale e vi propose l'amnistia per tutti i condannati politici, che fu respinta a grande maggioranza dall'Assemblea.\nFu rieletto il 14 ottobre 1877 e mor\u00ec pochi mesi dopo. \u00c8 sepolto nel 18\u00ba distretto del cimitero di P\u00e8re-Lachaise."}
{"id": "3636849", "revid": "76963", "url": "https://it.wikipedia.org/wiki?curid=3636849", "title": "Jon Walmsley", "text": "Biografia.\nJon Walmsley inizia a lavorare come attore sin da bambino, all'et\u00e0 di 10 anni. Negli anni sessanta, entra nel gruppo musicale rock britannico The Ravers, in qualit\u00e0 di cantante.\nVerso la fine degli anni ottanta, suona la chitarra per Richard Marx. Nel 1999 ha pubblicato l'album \"A Walton's Christmas Together Again\"\nVita privata.\nDal 1979 al 2008 \u00e8 stato sposato con Lisa Harrison, attrice e cantante del gruppo musicale The Housewives. Dal matrimonio nacque una figlia, Miriam, che svolge l'attivit\u00e0 di assistente di produzione e regista associato.\nDopo il divorzio, Jon si rispos\u00f2 nel 2008 con Marion."}
{"id": "3636857", "revid": "322321", "url": "https://it.wikipedia.org/wiki?curid=3636857", "title": "Diocesi di Tala", "text": "La diocesi di Tala (in latino: \"Dioecesis Thalensis\") \u00e8 una sede soppressa e sede titolare della Chiesa cattolica.\nStoria.\nTala, corrispondente alla citt\u00e0 di Thala nell'odierna Tunisia, \u00e8 un'antica sede episcopale della provincia romana di Bizacena.\nNel sito archeologico sono stati scoperti i resti di una basilica cristiana con abside mosaicata; e tra i reperti epigrafici, un manufatto riportante il nome di un vescovo locale, \"Faustinianus\", di epoca bizantina. Le fonti documentarie riportano i nomi di altri due vescovi. Natalico partecip\u00f2 al concilio di Cabarsussi, tenuto nel 393 dai massimianisti, setta dissidente dei Donatisti, e ne firm\u00f2 gli atti. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, prese parte il donatista Urbano, senza competitore cattolico.\nDal 1933 Tala \u00e8 annoverata tra le sedi vescovili titolari della Chiesa cattolica; dal 24 giugno 2016 il vescovo titolare \u00e8 Richard James Umbers, vescovo ausiliare di Sydney."}
{"id": "3636860", "revid": "767487", "url": "https://it.wikipedia.org/wiki?curid=3636860", "title": "Obiettivo mortale", "text": "Obiettivo mortale (\"Wrong Is Right\") \u00e8 un film del 1982, diretto da Richard Brooks.\nTrama.\nDurante la realizzazione di un reportage sul principato arabo di re Ibn Awad, il telecronista Patrick Hale scopre casualmente un'oscura manovra della CIA tesa al finanziamento del terrorismo islamico al fine di preparare le condizioni ad un intervento americano in Medio Oriente tale da assicurare alla Casa Bianca l'egemonia sulla scena internazionale e il monopolio sulla produzione del petrolio. La molla che dovrebbe far scattare la reazione armata \u00e8 costituita da un ordigno nucleare puntato contro il World Trade Center di New York."}
{"id": "3636861", "revid": "1543377", "url": "https://it.wikipedia.org/wiki?curid=3636861", "title": "Isola di Bennett", "text": "L'isola di Bennett (in russo \u041e\u0441\u0442\u0440\u043e\u0432 \u0411\u0435\u043d\u043d\u0435\u0442\u0442\u0430, \"ostrov Bennetta\") \u00e8 una delle isole De Long che fanno parte dell'arcipelago delle isole della Nuova Siberia. Amministrativamente fa parte del Bulunskij ulus del territorio della Repubblica autonoma russa della Sacha-Jacuzia, nel Circondario federale dell'Estremo Oriente, (Siberia orientale).\nGeografia.\nL'isola di Bennett si trova nel mare della Siberia Orientale, \u00e8 la pi\u00f9 grande del gruppo delle De Long ed \u00e8 disabitata. Ha una superficie di circa 150\u00a0km\u00b2 e un'altitudine massima di 426\u00a0m (monte De Long). Ha la pi\u00f9 grande copertura permanente di ghiaccio all'interno delle isole De Long.\nStoria.\nBennett, assieme a Jeannette e a Henrietta, \u00e8 stata scoperta nel 1881 dalla sfortunata spedizione con il vascello USS \"Jeannette\", comandato da George W. DeLong. \u00c8 stata cos\u00ec battezzata in onore di James Gordon Bennett Jr. che finanzi\u00f2 la spedizione.\nNel 1902, fu poi esplorata e mappata da Eduard Toll durante la sua spedizione polare russa del 1900-1902. Subito dopo tale esplorazione Toll sarebbe scomparso nel tentativo di tornare verso il continente."}
{"id": "3636864", "revid": "339392", "url": "https://it.wikipedia.org/wiki?curid=3636864", "title": "Cupola di ferro", "text": ""}
{"id": "3636866", "revid": "92723", "url": "https://it.wikipedia.org/wiki?curid=3636866", "title": "Diocesi di Talattula", "text": "La diocesi di Talattula (in latino: \"Dioecesis Talaptulensis\") \u00e8 una sede soppressa e sede titolare della Chiesa cattolica.\nStoria.\nTalattula, nell'odierna Tunisia, \u00e8 un'antica sede episcopale della provincia romana di Bizacena.\nUnico vescovo attribuibile con certezza a questa diocesi africana \u00e8 Vinitore, che prese parte al sinodo riunito a Cartagine dal re vandalo Unerico nel 484, in seguito al quale venne esiliato. I vescovi Daziano e Stefano, \"episcopi Teleptensis\", attribuiti da Morcelli a questa sede, appartengono secondo il Mesnage alla diocesi di Telepte.\nDal 1933 Talattula \u00e8 annoverata tra le sedi vescovili titolari della Chiesa cattolica; dal 4 ottobre 2007 vescovo titolare \u00e8 Terence John Gerard Brady, vescovo ausiliare di Sydney."}
{"id": "3636868", "revid": "118586505", "url": "https://it.wikipedia.org/wiki?curid=3636868", "title": "Rock acustico", "text": ""}
{"id": "3636869", "revid": "282094", "url": "https://it.wikipedia.org/wiki?curid=3636869", "title": "Fran\u00e7ois-Vincent Raspail", "text": ""}
{"id": "3636870", "revid": "154893", "url": "https://it.wikipedia.org/wiki?curid=3636870", "title": "Cino del Duca", "text": ""}
{"id": "3636874", "revid": "729019", "url": "https://it.wikipedia.org/wiki?curid=3636874", "title": "Umberto Bernardini", "text": "Biografia.\nNacque a Roma il 22 luglio 1922. Dopo aver appreso a volare a bordo di un aliante (1938), e conseguito la licenza media superiore, si arruol\u00f2 nella Regia Aeronautica, iniziando a frequentare la Regia Accademia Aeronautica di Caserta, \"'Corso \"Vulcano\" nel 1940. Dopo l'8 settembre 1943 prese parte alla guerra di liberazione, volando come navigatore sui bombardieri Martin 187 Baltimore dell'Italia Co-Belligerent Air Force (ICAF).\nNel dopoguerra fece parte del Reparto sperimentale di volo e nel 1953 fu alla \"Empire Test Pilots School\" di Farnborough, in Inghilterra, dove fu il primo italiano a volare oltre il muro del suono su un caccia North American F-86E Sabre. In seguito fu al comando del 311\u00ba Gruppo del Reparto Sperimentale di Volo (1959-1960) e quindi del 5\u00ba Stormo caccia (1968-1969). Promosso generale di brigata aerea nel 1970, divenne Capo di stato maggiore (1971) e poi vicecomandante (1973) della II Regione Aerea, venendo promosso generale di divisione aerea nel 1973. Vice Ispettore dell'Ispettorato logistico dell'Aeronautica Militare nel 1975, ne divenne poi Ispettore, venendo elevato al rango di generale di squadra aerea nel 1977. In quello stesso anno fu insignito del titolo di Cavaliere di Gran Croce nell'Ordine al Merito della Repubblica Italiana. \nCapo del Servizio affari militari e Consigliere militare dei Presidenti della Repubblica Giovanni Leone e Sandro Pertini (5 dicembre 1977-21 gennaio 1982).\nDal 9 giugno 1987 al 26 aprile 1992 fu Presidente dell'Associazione Nazionale Ufficiali Aeronautica (ANUA).\nNel corso del 1992 consegu\u00ec nuovamente il brevetto di pilota, ed insieme all'amico e collega Giorgio Bertolaso comp\u00ec il giro del mondo, via Russia, Siberia e Canada, a bordo di un aeroplano da turismo, il suo Piper PA-28 Archer (matricola I-NGPR). Per questa impresa i due piloti ricevettero la Medaglia d'oro al valore aeronautico. Si spense a Roma il 20 maggio 2010.\nRilasci\u00f2 un'intervista nel DVD \"Piloti\" realizzato dall'Istituto Luce diretto dal regista Leonardo Tiberi.\nNel 2011 \u00e8 stato realizzato il documentario \"L'aviatore\", diretto dal regista Claudio Costa, in cui il generale racconta la sua carriera in aeronautica.\nCuriosit\u00e0.\nIl comune di Castelnuovo di Porto di cui era originario il 2 ottobre del 2021 ha commemorato con un evento i cento anni della nascita del Generale Bernardini. All'evento ha partecipato anche Umberto Broccoli con il monologo \"Verba Volant\" Ricordi in volo nell'Azzurrit\u00e0, accompagnato al pianoforte dal maestro Luca Bernardini. Sono intervenuti tra gli altri anche Guido Bertolaso, il Gen. S.A. Settimo Caputo, il Gen. B.A. Roberto Di Marco, il sindaco Riccardo Travaglini, Goriviano Bernardini fratello minore del Generale, Viviana Bernardini figlia del Generale, il regista Claudio Costa."}
{"id": "3636876", "revid": "287204", "url": "https://it.wikipedia.org/wiki?curid=3636876", "title": "Udo Riglewski", "text": "Ottenne il suo best ranking in singolare il 9 luglio 1990 con la 82\u00aa posizione; mentre nel doppio divenne, il 25 marzo 1991, il 6\u00ba del ranking ATP.\nSpecializzato nel doppio, ha vinto dieci tornei del circuito ATP e sette tornei del circuito Challenger. Nel 1991, in coppia con il connazionale Michael Stich ha vinto il Volvo U.S. National Indoor di Memphis negli Stati Uniti; in quell'occasione superarono gli australiani John Fitzgerald e Laurie Warder con il punteggio di 7-5, 6-3.\nSempre in coppia con il connazionale Michael Stich, nel 1991 raggiunse i quarti di finale sia dell'Australian Open che dell'US Open, venendo per\u00f2 sconfitto rispettivamente dagli statunitensi Patrick McEnroe e David Wheaton nel primo, e da Scott Davis e David Pate nel secondo. In altre dieci occasioni \u00e8 riuscito a raggiungere le finali di un torneo del circuito ATP.\nIn singolare, in carriera ha ottenuto la vittoria finale nel solo torneo challenger di Heilbronn in Germania."}
{"id": "3636877", "revid": "3115", "url": "https://it.wikipedia.org/wiki?curid=3636877", "title": "Ladomirov\u00e1", "text": "Ladomirov\u00e1 (in ungherese \"Ladom\u00e9rv\u00e1g\u00e1sa\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov.\nIl comune ospita una chiesa lignea greco-cattolica dedicata all'Arcangelo Michele, costruita nel 1742."}
{"id": "3636878", "revid": "287204", "url": "https://it.wikipedia.org/wiki?curid=3636878", "title": "Ladomirova", "text": ""}
{"id": "3636883", "revid": "2091899", "url": "https://it.wikipedia.org/wiki?curid=3636883", "title": "Texas Tennis Open", "text": "Il Texas Tennis Open \u00e8 un torneo femminile di tennis che si gioca all'Hilton Lakes Tennis &amp; Sports Club di Grapevine, vicino a Dallas in Texas negli Stati Uniti. Fa parte della categoria International ed \u00e8 giocato sul cemento. La 1\u00aa edizione si \u00e8 giocata nel 2011."}
{"id": "3636884", "revid": "110157", "url": "https://it.wikipedia.org/wiki?curid=3636884", "title": "L\u00fa\u010dka (Svidn\u00edk)", "text": "L\u00fa\u010dka (in ungherese \"Tapolylucska\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636887", "revid": "767487", "url": "https://it.wikipedia.org/wiki?curid=3636887", "title": "Chesterfield (Carolina del Sud)", "text": "Chesterfield \u00e8 una citt\u00e0 di 1.325 abitanti degli Stati Uniti d'America situata nell'omonima contea di Chesterfield, di cui ne \u00e8 il capoluogo, nello Stato della Carolina del Sud."}
{"id": "3636888", "revid": "322321", "url": "https://it.wikipedia.org/wiki?curid=3636888", "title": "Diocesi di Tamalluma", "text": "La diocesi di Tamalluma (in latino: \"Dioecesis Tamallumensis\") \u00e8 una sede soppressa e sede titolare della Chiesa cattolica.\nStoria.\nTamalluma, identificabile con l'oasi di \"Telmin\" nell'odierna Tunisia, \u00e8 un'antica sede episcopale della provincia romana di Bizacena.\nDal 1933 Tamalluma \u00e8 annoverata tra le sedi vescovili titolari della Chiesa cattolica; dal 31 ottobre 2018 il vescovo titolare \u00e8 Method Kilaini, vescovo ausiliare di Bukoba."}
{"id": "3636892", "revid": "110157", "url": "https://it.wikipedia.org/wiki?curid=3636892", "title": "Lu\u017eany pri Topli", "text": "Lu\u017eany pri Topli (in ungherese \"Long\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636893", "revid": "287204", "url": "https://it.wikipedia.org/wiki?curid=3636893", "title": "Luzany pri Topli", "text": ""}
{"id": "3636895", "revid": "110157", "url": "https://it.wikipedia.org/wiki?curid=3636895", "title": "Matovce", "text": "Matovce (in ungherese \"M\u00e1t\u00e9v\u00e1g\u00e1sa\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636896", "revid": "1305772", "url": "https://it.wikipedia.org/wiki?curid=3636896", "title": "Bahia Open 1982 - Doppio", "text": "Il doppio del torneo di tennis Bahia Open 1982, facente parte della categoria Grand Prix, ha avuto come vincitori Givaldo Barbosa e Jo\u00e3o Soares che hanno battuto in finale Thomaz Koch e Jose Schmidt che si sono ritirati sul punteggio di 7-6, 2-1."}
{"id": "3636899", "revid": "767487", "url": "https://it.wikipedia.org/wiki?curid=3636899", "title": "Allendale (Carolina del Sud)", "text": "Allendale \u00e8 una citt\u00e0 di 3.544 abitanti degli Stati Uniti d'America situata nell'omonima contea di Allendale, di cui \u00e8 il capoluogo, nello Stato della Carolina del Sud."}
{"id": "3636902", "revid": "287204", "url": "https://it.wikipedia.org/wiki?curid=3636902", "title": "Medvedie", "text": "Medvedie (in ungherese \"Kismedv\u00e9s\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636904", "revid": "1442080", "url": "https://it.wikipedia.org/wiki?curid=3636904", "title": "South African Open 1982 - Doppio", "text": "Il doppio del torneo di tennis South African Open 1982, facente parte della categoria Grand Prix, ha avuto come vincitori Brian Gottfried e Frew McMillan che hanno battuto in finale Shlomo Glickstein e Andrew Pattison 6-2, 6-2."}
{"id": "3636905", "revid": "1649409", "url": "https://it.wikipedia.org/wiki?curid=3636905", "title": "Diocesi di Tamata", "text": "La diocesi di Tamata (in latino: \"Dioecesis Tamatensis\") \u00e8 una sede soppressa e sede titolare della Chiesa cattolica.\nStoria.\nTamata, nell'odierna Tunisia, \u00e8 un'antica sede episcopale della provincia romana di Bizacena.\nDal 1933 Tamata \u00e8 annoverata tra le sedi vescovili titolari della Chiesa cattolica; dal 27 maggio 2009 il vescovo titolare \u00e8 Lee Anthony Pich\u00e9, gi\u00e0 vescovo ausiliare di Saint Paul e Minneapolis."}
{"id": "3636906", "revid": "287204", "url": "https://it.wikipedia.org/wiki?curid=3636906", "title": "Mestisko", "text": "Mestisko (in ungherese \"Kishely\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636910", "revid": "1442080", "url": "https://it.wikipedia.org/wiki?curid=3636910", "title": "South Australian Open dicembre 1982 - Doppio", "text": "Il doppio del torneo di tennis South Australian Open dicembre 1982, facente parte della categoria Grand Prix, ha avuto come vincitori Pat Cash e Chris Johnstone che hanno battuto in finale Broderick Dyke e Wayne Hampson 6-3, 6-7, 7-6."}
{"id": "3636914", "revid": "1781667", "url": "https://it.wikipedia.org/wiki?curid=3636914", "title": "Mi\u010dakovce", "text": "Mi\u010dakovce (in ungherese \"Mikev\u00e1g\u00e1sa\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636915", "revid": "729019", "url": "https://it.wikipedia.org/wiki?curid=3636915", "title": "Isola di Vil'kickij (Mare della Siberia orientale)", "text": "Isola di Vil'kickij (in russo \u041e\u0441\u0442\u0440\u043e\u0432 \u0412\u0438\u043b\u044c\u043a\u0438\u0446\u043a\u043e\u0433\u043e; in inglese Vilkitsky island) \u00e8 una delle isole De Long che fanno parte dell'arcipelago delle isole della Nuova Siberia. Amministrativamente fa parte del Bulunskij ulus del territorio della Repubblica autonoma russa della Sacha-Jacuzia, nel Circondario federale dell'Estremo Oriente, (Siberia orientale).\nGeografia.\nL'isola di Vil'kickij si trova nel mare della Siberia Orientale, al di sotto del \"limite del ghiaccio permanente\", \u00e8 la pi\u00f9 meridionale e pi\u00f9 piccola del gruppo delle De Long ed \u00e8 disabitata. Ha una superficie di 1,5\u00a0km\u00b2 e un'altitudine massima di 70\u00a0m. L'isola \u017dohova si trova 40\u00a0km a nord-ovest, Bennetta 130\u00a0km a nord-ovest, Novaja Sibir\u2019 74\u00a0km a sud-ovest.\nStoria.\nL'isola di Vil'kickij \u00e8 stata scoperta e mappata nel 1913, durante la spedizione idrografica della Marina imperiale russa nell'Oceano Artico guidata da Boris Andreevi\u010d Vil'kickij a bordo delle navi \"Tajmyr\" e \"Vajga\u010d\". In particolare fu Aleksej Nikolaevi\u010d \u017dohov, a bordo della \"Tajmyr\", che avvist\u00f2 quella che venne dedicata a B. A. Vil'kickij il 20 agosto del 1913."}
{"id": "3636916", "revid": "287204", "url": "https://it.wikipedia.org/wiki?curid=3636916", "title": "Micakovce", "text": ""}
{"id": "3636919", "revid": "1442080", "url": "https://it.wikipedia.org/wiki?curid=3636919", "title": "Melbourne Outdoor 1982 - Doppio", "text": "Il doppio del torneo di tennis Melbourne Outdoor 1982, facente parte della categoria Grand Prix, ha avuto come vincitori Eddie Edwards e Jonathan Smith che hanno battuto in finale Broderick Dyke e Wayne Hampson 7-6, 6-3."}
{"id": "3636924", "revid": "1573940", "url": "https://it.wikipedia.org/wiki?curid=3636924", "title": "Diocesi di Tamazeni", "text": "La diocesi di Tamazeni (in latino: \"Dioecesis Tamazenensis\") \u00e8 una sede soppressa e sede titolare della Chiesa cattolica.\nStoria.\nTamazeni, nell'odierna Tunisia, \u00e8 un'antica sede episcopale della provincia romana di Bizacena.\nUnico vescovo conosciuto di questa diocesi africana \u00e8 Teodoro, che partecip\u00f2 al concilio antimonotelita di Cartagine del 641.\nOggi Tamazeni sopravvive come sede vescovile titolare; l'attuale vescovo titolare \u00e8 Raymond Emil Goedert, gi\u00e0 vescovo ausiliare di Chicago."}
{"id": "3636925", "revid": "537927", "url": "https://it.wikipedia.org/wiki?curid=3636925", "title": "Masso delle streghe", "text": ""}
{"id": "3636926", "revid": "110157", "url": "https://it.wikipedia.org/wiki?curid=3636926", "title": "Miro\u013ea", "text": "Miro\u013ea (in ungherese \"M\u00e9rfalva\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636927", "revid": "287204", "url": "https://it.wikipedia.org/wiki?curid=3636927", "title": "Mirola", "text": ""}
{"id": "3636930", "revid": "1543377", "url": "https://it.wikipedia.org/wiki?curid=3636930", "title": "Joel Acosta", "text": "Caratteristiche tecniche.\nPu\u00f2 giocare come mezzala destra in un centrocampo a tre, ala destra o seconda punta.\nCarriera.\nClub.\nCresciuto nelle giovanili del Boca Juniors, Acosta fa il suo esordio in prima squadra sostituendo Lucas Viatri nella partita di Clausura 2010 contro l'Independiente.\nMentre Acosta giocava ancora nelle giovanili, in cui era definito \u00abil gioiello pi\u00f9 prezioso\u00bb, ha sostenuto un periodo di allenamento con il ; \u00e8 questo il periodo in cui viene soprannominato \"La Joya\".\nNell'agosto del 2011, col permesso del Boca Juniors, Acosta si aggrega al per la preparazione precampionato, in attesa di firmare un contratto con la squadra toscana. Il 31 agosto 2011 viene ufficializzato il trasferimento in prestito del giocatore. Nel club bianconero viene utilizzato esclusivamente nella formazione \"Primavera\", senza mai esordire in prima squadra.\nConclusosi il prestito, nell'estate 2012 passa con la medesima modalit\u00e0 all'Almirante Brown, nella seconda serie argentina.\nNazionale.\nCon la Nazionale Under-20 argentina ha preso parte al torneo FIFA Blue Stars che si disputa ogni anno in Svizzera.\nStatistiche.\nPresenze e reti nei club.\n\"Statistiche aggiornate al 8 aprile 2016\"."}
{"id": "3636931", "revid": "1781667", "url": "https://it.wikipedia.org/wiki?curid=3636931", "title": "Mlyn\u00e1rovce", "text": "Mlyn\u00e1rovce (in ungherese \"Moln\u00e1rv\u00e1g\u00e1sa\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636932", "revid": "287204", "url": "https://it.wikipedia.org/wiki?curid=3636932", "title": "Mlynarovce", "text": ""}
{"id": "3636938", "revid": "537927", "url": "https://it.wikipedia.org/wiki?curid=3636938", "title": "Chuharpur", "text": ""}
{"id": "3636944", "revid": "322321", "url": "https://it.wikipedia.org/wiki?curid=3636944", "title": "Diocesi di Tambee", "text": "La diocesi di Tambee (in latino: \"Dioecesis Tambeaensis\") \u00e8 una sede soppressa e sede titolare della Chiesa cattolica.\nStoria.\nTambee, nella regione di A\u00efn-Beida e Henchir-Baboucha nell'odierna Tunisia, \u00e8 un'antica sede episcopale della provincia romana di Bizacena.\nSono cinque i vescovi documentati di questa diocesi africana. Secondiano prese parte al concilio indetto a Cartagine nel 256 da san Cipriano per discutere della questione relativa ai \"lapsi\". Gemellio partecip\u00f2 al concilio di Cabarsussi, tenuto nel 393 dai massimianisti, setta dissidente dei donatisti, e ne firm\u00f2 gli atti. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, presero parte il cattolico Sopater e il donatista Faustino. Servus Dei intervenne al sinodo riunito a Cartagine dal re vandalo Unerico nel 484, in seguito al quale venne esiliato.\nDal 1933 Tambee \u00e8 annoverata tra le sedi vescovili titolari della Chiesa cattolica; dal 23 marzo 2001 il vescovo titolare \u00e8 John Anthony Boissonneau, vescovo ausiliare di Toronto."}
{"id": "3636947", "revid": "3115", "url": "https://it.wikipedia.org/wiki?curid=3636947", "title": "Ni\u017en\u00e1 Jed\u013eov\u00e1", "text": "Ni\u017en\u00e1 Jed\u013eov\u00e1 (in ungherese \"Als\u00f3fenyves\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636950", "revid": "287204", "url": "https://it.wikipedia.org/wiki?curid=3636950", "title": "Nizna Jedlova", "text": ""}
{"id": "3636962", "revid": "3115", "url": "https://it.wikipedia.org/wiki?curid=3636962", "title": "Ni\u017en\u00e1 Pisan\u00e1", "text": "Ni\u017en\u00e1 Pisan\u00e1 (in ungherese \"Als\u00f3h\u00edmes\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636965", "revid": "287204", "url": "https://it.wikipedia.org/wiki?curid=3636965", "title": "Nizna Pisana", "text": ""}
{"id": "3636974", "revid": "3115", "url": "https://it.wikipedia.org/wiki?curid=3636974", "title": "Ni\u017en\u00fd Kom\u00e1rnik", "text": "Ni\u017en\u00fd Kom\u00e1rnik (in ungherese \"Als\u00f3kom\u00e1rnok\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636975", "revid": "287204", "url": "https://it.wikipedia.org/wiki?curid=3636975", "title": "Nizny Komarnik", "text": ""}
{"id": "3636979", "revid": "287204", "url": "https://it.wikipedia.org/wiki?curid=3636979", "title": "Principe di Carignano (pirofregata corazzata)", "text": "La Principe di Carignano \u00e8 stata una pirofregata corazzata della Regia Marina.\nCaratteristiche e costruzione.\nImpostata nei cantieri genovesi della Foce nel 1861, la nave era stata inizialmente progettata dal Generale Ispettore del Genio Navale ingegner Felice Mattei come pirofregata ad elica con scafo in legno. Nel corso della costruzione si decise per\u00f2 di dotarla di corazzatura, mediante l'applicazione di piastre corazzate dello spessore di 22\u00a0cm sullo scafo in legno. La nave risent\u00ec comunque dei problemi derivati dalla conversione dal progetto originario. La \"Principe di Carignano\" fu la prima nave corazzata costruita in Italia.\nStoria operativa.\nUna volta in servizio, la corazzata venne assegnata alla Squadra d'Evoluzione con base a Taranto, insieme alla pirofregata corazzata \"San Martino\", alla pirocorvetta corazzata \"Terribile\", al pirovascello \"Re Galantuomo\" ed a due fregate, una corvetta e tre cannoniere in legno.\nNel 1866, con lo scoppio della terza guerra d'indipendenza, la \"Principe di Carignano\", al comando del capitano di vascello Corrado Jauch, venne designata nave di bandiera del contrammiraglio Giovanni Vacca, comandante della III Squadra Navale dell'Armata d'Operazioni, destinata all'Adriatico. Nel mattino del 21 giugno 1866 la corazzata, insieme al resto della squadra, salp\u00f2 da Taranto alla volta di Ancona, dove giunse quattro giorni pi\u00f9 tardi, nel pomeriggio del 25 giugno. Nel porto marchigiano le navi fecero rifornimento di carbone, poi, all'alba del 26 giugno, l'avviso a ruote \"Esploratore\" avvist\u00f2 una formazione navale austro-ungarica (6 navi corazzate, 4 cannoniere ad elica e due avvisi a ruote) e l'ammiraglio Carlo Pellion di Persano, comandante dell'armata navale, decise di uscire con tutte le navi in grado di partire. In quel momento, tuttavia, la \"Principe di Carignano\" stava sostituendo una parte dei cannoni lisci con 16 pezzi rigati da 164\u00a0mm prelevati dalle pirocorvette corazzate \"Formidabile\" e \"Terribile\" (otto per nave): la pirofregata riusc\u00ec a partire e ad aggregarsi alle altre otto corazzate (pi\u00f9 l\u2019\"Esploratore\", su cui si era imbarcato Persano), sprovvista per\u00f2 dei cannoni in batteria. Verso le 6.30 le due formazioni (quella italiana contava nove corazzate pi\u00f9 l\u2019\"Esploratore\", su cui si era imbarcato Persano) giunsero in vista, ma a quel punto l'ammiraglio Tegetthoff decise di non dare battaglia e si ritir\u00f2: Persano, viste le precarie condizioni delle nove corazzate che aveva potuto far salpare, tenne a bordo della \"Principe di Carignano\" un breve consiglio insieme al proprio capo di stato maggiore, capitano di vascello Edoardo D'Amico, all'ammiraglio Vacca, al suo capo di stato maggiore, capitano di fregata Tommaso Bucchia, ed al comandante Jauch, durante il quale si decise di non tentare l'inseguimento.\nIl 18 luglio la \"Principe di Carignano\" prese il mare in formazione con le pirofregate corazzate \"Castelfidardo\" ed \"Ancona\": questo gruppo aveva il compito di bombardare le fortificazioni di Porto Comisa sull'isola di Lissa, ove si progettava di sbarcare. Nella fattispecie, la \"Principe di Carignano\" e la \"Castelfidardo\" bombardarono la batteria Magnaremi, mentre l\u2019\"Ancona\" prese sotto il suo tiro la batteria Perlic, interrompendosi per\u00f2 presto ed unendosi alle altre due navi. Il bombardamento, iniziato tra le 11 e le 11.30, continu\u00f2 per circa due ore con risultati molto modesti, giustificati da Vacca con la presenza di una batteria precedentemente non rilevata, che avrebbe potuto sbarrare l'ingresso della rada, vanificando ogni tentativo di sbarco (giustificazione poco plausibile, in quanto come luogo principale dello sbarco non era stato scelto Porto Comisa, ma Porto Manego, mentre avrebbe avuto la sua utilit\u00e0, come azione diversiva, continuare a tenere impegnate le truppe stanziate a Porto Comisa), e con l'eccessiva altezza (di molto sopravvalutata: Vacca parl\u00f2 di una batteria sita a 700 metri, mentre la cima pi\u00f9 elevata dell'isola non raggiungeva i 600) delle batterie. Dopo aver cessato il fuoco, le tre navi di Vacca (la \"Principe di Carignano\" aveva sparato in tutto 116 colpi, venendo colpita tre volte) raggiunsero dapprima la II Squadra a Porto Manego, poi, verso le cinque del pomeriggio, si unirono alla divisione Riboty (pirofregate corazzate \"Re di Portogallo\" e \"Regina Maria Pia\", pirocorvetta corazzata \"Terribile\", cannoniera corazzata \"Varese\") e le supportarono nelle operazioni di bombardamento contro le fortificazioni ad ovest di Porto San Giorgio, operazioni che terminarono al tramonto.\nIl 19 luglio \"Principe di Carignano\", \"Castelfidardo\" ed \"Ancona\" bombardarono, insieme alle fregate in legno della II Squadra, i forti esterni di Porto San Giorgio, poi Vacca ricevette l'ordine di portarsi con le sue navi, rinforzate dalla pirocorvetta corazzata \"Formidabile\", all'interno dell'insenatura di Porto San Giorgio, in modo da poter definitivamente annientare le batterie della Madonna e della torre Wellington, uniche rimase intatte. Vacca esegu\u00ec l'ordine e le quattro corazzate smantellarono con il loro tiro una delle batterie, poi l'ammiraglio, ritenendo che lo spazio fosse troppo ristretto per poter manovrare (valutazione errata: in quello stesso spazio, dopo la battaglia di Lissa, si sarebbero infatti radunate senza problemi le 26 unit\u00e0 della flotta austroungarica) decise di ritirarsi e port\u00f2 le tre navi della III Squadra fuori dal porto, abbandonandovi la sola \"Formidabile\", che, pur battendosi con valore, non riusc\u00ec, da sola, ad annientare completamente le batterie rimanenti, subendo invece pesanti danni. Nel corso dei bombardamenti del 18 e 19 luglio la \"Castelfidardo\" spar\u00f2 complessivamente circa 1.000 colpi.\nAlle 7.50 del mattino del 20 luglio, mentre si facevano i preparativi per lo sbarco sull'isola (in quel momento la \"Principe di Carignano\" si trovava insieme la III Squadra davanti a Porto San Giorgio, in preparazione delle operazioni finali di bombardamento), sopraggiunse la squadra navale austroungarica agli ordini del viceammiraglio Wilhelm von Tegetthoff: ebbe cos\u00ec inizio la battaglia di Lissa, conclusasi con una drammatica sconfitta della flotta italiana. Come ammiraglia della III Squadra, la \"Principe di Carignano\" si posizion\u00f2 in testa allo schieramento italiano, a proravia della \"Castelfidardo\", mentre questa formazione, la prima delle tre formate (le altre due erano la II e la III Divisione della I Squadra, in seconda e terza posizione) dalla flotta delle corazzate italiane, che si era disposta in linea di fila, dirigeva verso nord/nordest, contro la flotta austro-ungarica. La velocit\u00e0 assunta dalla III Squadra era di 11 nodi, eccessiva rispetto a quella assunta dai gruppi che seguivano (rispettivamente 9 ed 8 nodi per la II e III Divisione), con unit\u00e0 lente od in avaria, e favor\u00ec, unitamente alla perdita di tempo causata dal trasbordo dell'ammiraglio Persano dalla pirofregata corazzata \"Re d\u2019Italia\" all'ariete \"Affondatore\", l'aprirsi di un varco di 1500 metri tra l\u2019\"Ancona\" e la \"Re d'Italia\". La \"Principe di Carignano\", alle 10.45, fu la nave che spar\u00f2 il primo colpo della battaglia di Lissa: tra le 10.43 e le undici le tre navi di Vacca doppiarono la direttrice di marcia ed iniziarono a sparare contro la prima formazione di Tegetthoff (sette unit\u00e0 corazzate), cessando per\u00f2 quasi subito perch\u00e9 troppo lontane (la distanza \u00e8 variamente indicata tra i 900 ed i 1500 metri): mentre le pirofregate corazzate austroungariche \"Kaiser Max\", \"Salamander\" ed \"Habsburg\" aprivano a loro volta il fuoco come reazione, la III Squadra inizi\u00f2 un'ampia virata verso sinistra. Questa manovra port\u00f2 in sostanza le navi della III Squadra ad essere tagliate fuori dal combattimento, mentre le sette corazzate austroungariche si scontrarono con le quattro italiane della II Divisione, che si vennero cos\u00ec a trovare in inferiorit\u00e0 numerica. Durante il breve scambio di colpi, un proiettile della \"Principe di Carignano\" aveva decapitato il comandante della pirofregata corazzata austroungarica \"Drache\", capitano di vascello Heinrich Freiherr von Moll. Il gruppo Vacca, ridotto a due unit\u00e0 dall'iniziativa del comandante dell\u2019\"Ancona\", che si era separato dalle altre due unit\u00e0 per portare la propria nave al combattimento, ultim\u00f2 la virata solo verso mezzogiorno, quando ormai era passata la fase cruciale della battaglia. Alla III Squadra, che si era venuta a trovare alle spalle delle corazzate italiane che avevano spezzato l'accerchiamento, si erano unite tutte queste unit\u00e0 (ad eccezione dell\u2019\"Affondatore\"), portando cos\u00ec la sua consistenza ad otto navi. L'ammiraglio Vacca, assunto temporaneamente il comando, fece disporre le navi in linea di fila e diresse a bassa velocit\u00e0 verso la flotta nemica. Ad un certo punto, tuttavia, la \"Principe di Carignano\" invert\u00ec la rotta ed inizi\u00f2 ad allontanarsi dal campo di battaglia, imitata da tutte le altre. Sopraggiunse quindi l\u2019\"Affondatore\", con a bordo l'ammiraglio Persano, che diresse verso la flotta austroungarica ed ordin\u00f2 di attaccare, sottolineando che \u00ab\"ogni bastimento che non combatte non \u00e8 al suo posto\"\u00bb: tuttavia solo la \"Re di Portogallo\" esegu\u00ec tale ordine, rientrando per\u00f2 nei ranghi quando il comandante Riboty, vedendo che era l'unico ad eseguire tale manovra (Vacca non fece infatti nessuna comunicazione, n\u00e9 di conferma n\u00e9 di smentita), ritenne di essere in errore. La flotta italiana rimase ad incrociare sul posto sino a sera, quando Persano ordin\u00f2 infine di rientrare ad Ancona: la battaglia era finita. Nel corso dei bombardamenti e dello scontro la \"Principe di Carignano\" aveva consumato l'intera riserva di proiettili da 200\u00a0mm.\nIn seguito allo scioglimento dell'armata d'operazioni, seguito allo sbarco di Persano, la \"Principe di Carignano\", come nave di bandiera di Vacca, divenne nave ammiraglia della neocostituita Squadra d'Operazioni, formata da tutte le unit\u00e0 corazzate ancora in condizioni di efficienza e posta sotto il comando di Vacca. Tale squadra pass\u00f2 ad Ancona il rimanente periodo del breve conflitto.\nSuccessivamente a Lissa la \"Principe di Carignano\" non partecip\u00f2 pi\u00f9 ad operazioni di rilievo. Nel 1870 la corazzata venne modificata nell'armamento del calibro maggiore, ridotto a 4 pezzi da 204\u00a0mm, mentre vennero lasciati i 16 cannoni da 164\u00a0mm.\nLa pirofregata non fu particolarmente longeva: gi\u00e0 nel 1870, dopo cinque anni di servizio, venne posta in disarmo. Radiata nel 1875, venne quindi avviata alla demolizione."}
{"id": "3636980", "revid": "43057304", "url": "https://it.wikipedia.org/wiki?curid=3636980", "title": "Accademico di Francia", "text": ""}
{"id": "3636982", "revid": "22356", "url": "https://it.wikipedia.org/wiki?curid=3636982", "title": "Trachichthyidae", "text": "I Trachichthyidae sono una famiglia di pesci ossei appartenenti all'ordine Beryciformes.\nDistribuzione e habitat.\nQuesti pesci sono distribuiti in tutti i mari e gli oceani.\nNel mar Mediterraneo sono presenti 2 specie:\nVivono essenzialmente in acque profonde, da 100 fino a 1500 metri.\nDescrizione.\nSono pesci abbastanza inusuali per le cavit\u00e0 mucipare che portano sulla testa, alternate a creste ossee. In molte specie il corpo \u00e8 alto e compresso lateralmente (ma esistono specie con corpo subcilindrico). La testa \u00e8 molto grande (circa 1/3 del corpo in \"Hoplostethus mediterraneus\"). Gli occhi sono rotondi e molto grandi e la bocca \u00e8 obliqua e molto ampia. Lungo il ventre, fra le pinne ventralie la pinna anale sono presenti placchette ossee. La pinna dorsale e l'anale hanno alcuni raggi spiniformi, un raggio spinoso \u00e8 presente anche nelle pinne ventrali.\nLa taglia \u00e8 spesso modesta, alcune specie per\u00f2 possono raggiungere i 50\u201370\u00a0cm di lunghezza.\nBiologia.\nPoco nota.\nAlimentazione.\nCarnivori.\nPesca.\nAlcune specie hanno una certa importanza per la pesca professionale."}
{"id": "3636987", "revid": "3115", "url": "https://it.wikipedia.org/wiki?curid=3636987", "title": "Ni\u017en\u00fd Miro\u0161ov", "text": "Ni\u017en\u00fd Miro\u0161ov (in ungherese \"Als\u00f3merse\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3636988", "revid": "287204", "url": "https://it.wikipedia.org/wiki?curid=3636988", "title": "Nizny Mirosov", "text": ""}
{"id": "3636992", "revid": "196390", "url": "https://it.wikipedia.org/wiki?curid=3636992", "title": "Sistema museale diocesano della Valle di Susa", "text": ""}
{"id": "3636995", "revid": "3115", "url": "https://it.wikipedia.org/wiki?curid=3636995", "title": "Ni\u017en\u00fd Orl\u00edk", "text": "Ni\u017en\u00fd Orl\u00edk (in ungherese \"Als\u00f3odor\") \u00e8 un comune della Slovacchia facente parte del distretto di Svidn\u00edk, nella regione di Pre\u0161ov."}
{"id": "3637005", "revid": "287204", "url": "https://it.wikipedia.org/wiki?curid=3637005", "title": "Nizny Orlik", "text": ""}
{"id": "3637009", "revid": "287204", "url": "https://it.wikipedia.org/wiki?curid=3637009", "title": "Scutum supershell", "text": "Lo Scutum supershell (traducibile come \"Superbolla dello Scudo\") \u00e8 una grande superbolla visibile nella costellazione dello Scudo, generata probabilmente dall'azione combinata dell'esplosione di una o pi\u00f9 supernovae e dal vento stellare di un gruppo di stelle massicce.\nLa cavit\u00e0 \u00e8 costituita in prevalenza da idrogeno neutro (HI) e si estende per circa 5\u00b0 di diametro in un punto situato a circa 6-7\u00b0 dal piano galattico; attraverso la sua velocit\u00e0 radiale si \u00e8 ottenuta una distanza di circa 3400\u00a0parsec (11100 anni luce), corrispondente a un diametro reale di circa 300\u00a0parsec. La superbolla risulta pertanto situata sul Braccio Scudo-Croce e presenta un'apertura alle latitudini galattiche pi\u00f9 elevate, mentre un picco delle emissioni HI si presenta a circa 12\u00b0 di latitudine galattica; il che \u00e8 indicativo di un processo di espulsione di materia dal piano galattico verso l'alone. Le emissioni visibili nella banda dell'H\u03b1 e dei raggi X indicano che in questa regione sono presenti diversi fenomeni energetici, in grado di fornire la necessaria energia di ionizzazione.\nIn direzione di questa nube a latitudini galattiche elevate si trova la stella HD\u00a0177989, una gigante blu di classe spettrale B0III e magnitudine apparente 9,34 situata a circa 4900\u00a0parsec dal sistema solare, ovverosia a 4300\u00a0parsec dal centro galattico e a circa 1000\u00a0parsec di distanza dal piano galattico; la sua posizione risulta pertanto al di l\u00e0 rispetto alla nube associata allo Scutum supershell. Lo studio dello spettro di questa stella ha rilevato la presenza di un forte assorbimento da parte del gas ionizzato facente parte della nube espulsa dalla superbolla."}
{"id": "3637021", "revid": "729019", "url": "https://it.wikipedia.org/wiki?curid=3637021", "title": "Isola di \u017dochov", "text": "L'isola di \u017dochov (in russo \u041e\u0441\u0442\u0440\u043e\u0432 \u0416\u043e\u0445\u043e\u0432\u0430, \"ostrov \u017dochova\") \u00e8 una delle isole De Long che fanno parte dell'arcipelago delle isole della Nuova Siberia. Amministrativamente fa parte del Bulunskij ulus del territorio della Repubblica autonoma russa della Sacha-Jacuzia, nel Circondario federale dell'Estremo Oriente, (Siberia orientale).\nGeografia.\nL'isola di \u017dochov si trova nel mare della Siberia Orientale. Il mare che la circonda \u00e8 coperto da ghiacci anche d'estate, l'isola \u00e8 disabitata. Ha una superficie di 58\u00a0km\u00b2 e un'altitudine massima di 123\u00a0m (monte Konusnaja). L'isola si trova 128\u00a0km a nord-est di Novaja Sibir'.\nStoria.\nDa ritrovamenti di utensili di pietra, osso, corno e avorio, e aste di frecce in legno, l'isola risulta essere stata abitata nel Mesolitico.\n\u017dochov \u00e8 stata scoperta e mappata il 27 agosto 1914, durante la spedizione idrografica della Marina imperiale russa nell'Oceano Artico guidata da Boris Andreevi\u010d Vil'kickij a bordo delle navi \"Tajmyr\" e \"Vajga\u010d\". In particolare fu P\u00ebtr Alekseevi\u010d Novopa\u0161ennyj, a bordo della \"Vajga\u010d\", che avvist\u00f2 l'isola. Rimasta in un primo tempo senza nome, venne successivamente chiamata Novopa\u0161ennyj e poi, nel 1919, quando Novopa\u0161ennyj venne accusato di tradimento, l'isola venne ribattezzata in onore di Aleksej Nikolaevi\u010d \u017dohov, membro della spedizione."}
{"id": "3637024", "revid": "1305772", "url": "https://it.wikipedia.org/wiki?curid=3637024", "title": "MTV Video Music Awards 2010", "text": "La 27\u00aa edizione degli MTV Video Music Awards si \u00e8 tenuta il 12 settembre 2010 nel Nokia Theatre di Los Angeles ed \u00e8 stata condotta da Chelsea Handler.\nAvendo ricevuto 13 nomination, Lady Gaga \u00e8 diventata l'artista pi\u00f9 nominata in una singola edizione nella storia dei VMA e, contemporaneamente, l'artista che ha ricevuto due nomination nella stessa categoria (Video dell'anno) comparendo sia con \"Bad Romance\" che con \"Telephone\" \u00c8 stata anche trionfatrice della serata, portandosi a casa ben 8 statuette. Durante la serata ha anche svelato il nome del suo nuovo album, \"Born This Way\", e ha cantato un breve pezzo del nuovo singolo.\nLa cantante ritir\u00f2 il premio indossando un abito di carne cruda, che ricevette grande attenzione mediatica e che fu criticato aspramente dall'associazione PETA.\nLo spettacolo fu visto complessivamente da 11,4 milioni di spettatori, pi\u00f9 di ogni altro spettacolo degli MTV Video Music Awards dall'edizione del 2002.\nEsibizioni.\nEsibizioni dal vivo.\nIl DJ della serata \u00e8 stato deadmau5. Al suo fianco si sono esibiti:\nNel parcheggio al di fuori del Nokia Theatre si \u00e8 tenuta la seguente esibizione:\nVincitori e candidati.\nI vincitori sono indicati in grassetto."}
{"id": "3637026", "revid": "1573940", "url": "https://it.wikipedia.org/wiki?curid=3637026", "title": "Zuniga", "text": "Zuniga \u00e8 un genere di ragni appartenente alla Famiglia Salticidae.\nDistribuzione.\nLe due specie oggi note di questo genere sono state rinvenute nelle Americhe, precisamente nell'areale compreso fra Panama e il Brasile.\nTassonomia.\nConsiderato un sinonimo anteriore di \"Arindas\" a seguito di uno studio dell'aracnologa Galiano del 1964 e di \"Simprulloides\" sempre in un lavoro della Galiano del 1981.\nA giugno 2011, si compone di due specie:"}
{"id": "3637034", "revid": "1442080", "url": "https://it.wikipedia.org/wiki?curid=3637034", "title": "Intersport Heilbronn Open 1990 - Doppio", "text": "Il doppio del torneo di tennis Intersport Heilbronn Open 1990, facente parte dell'ATP Challenger Series, ha avuto come vincitori Il tabellone di doppio dell'Intersport Heilbronn Open 1990, torneo di tennis che faceva parte del circuito ATP Challenger Series nell'ambito dell'ATP Challenger Series 1990, \u00e8 stato vinto dai cechi David Rikl e Tom\u00e1\u0161 Anzari. In finale hanno sconfitto il sudafricano Byron Talbot e lo svedese J\u00f6rgen Windahl (tds n. 3) con il punteggio di 6-4, 6-4.\nAltri giocatori.\nGiocatori passati dalle qualificazioni:\nGiocatori entrati in tabellone con una Wild Card:\nGiocatori entrati in tabellone come Lucky Losers:"}
{"id": "3637040", "revid": "1305772", "url": "https://it.wikipedia.org/wiki?curid=3637040", "title": "Croissy", "text": "Croissy \u00e8 il nome di diversi comuni francesi:"}
{"id": "3637041", "revid": "599013", "url": "https://it.wikipedia.org/wiki?curid=3637041", "title": "Viktor Bjarki Arnarsson", "text": "Carriera.\nClub.\nArnarsson cominci\u00f2 la carriera nelle giovanili del V\u00edkingur. Pass\u00f2 poi agli olandesi del TOP Oss e poi nell'Utrecht, prima di tornare al TOP Oss. Lasciata ancora una volta questa squadra, Arnarsson pass\u00f2 al Vikingur e vest\u00ec poi la maglie del Fylkir. Dopo questa esperienza, torn\u00f2 a giocare per il Vikingur.\nIl 2 ottobre 2006 fu reso noto il suo trasferimento ai norvegesi del Lillestr\u00f8m. Non debutt\u00f2 per\u00f2 con questa maglia in partite ufficiali. Il calciatore fu infatti prestato al KR Reykjav\u00edk. Rientrato dopo un anno, pass\u00f2 a titolo definitivo al Nybergsund-Trysil. Debutt\u00f2 in Adeccoligaen il 5 aprile 2009, nella vittoria per 1-0 sul Mj\u00f8ndalen. Il 30 agosto arriv\u00f2 la prima rete, nella sconfitta per 4-1 sul campo del Sarpsborg 08. A fine stagione fu svincolato e torn\u00f2 in patria, per giocare nel KR Reykjav\u00edk."}
{"id": "3637043", "revid": "105673405", "url": "https://it.wikipedia.org/wiki?curid=3637043", "title": "Diocesi di Tanudaia", "text": "La diocesi di Tanudaia (in latino: \"Dioecesis Tanudaiensis\") \u00e8 una sede soppressa e sede titolare della Chiesa cattolica.\nStoria.\nTanudaia, nell'odierna Tunisia, \u00e8 un'antica sede episcopale della provincia romana di Bizacena, bench\u00e9 non tutti gli autori siano concordi con questa attribuzione.\nUnico vescovo conosciuto di questa diocesi africana \u00e8 il donatista Donato, che prese parte alla conferenza di Cartagine del 411, che vide riuniti assieme i vescovi cattolici e donatisti dell'Africa romana. La sede in quell'occasione non aveva vescovi cattolici.\nOggi Tanudaia sopravvive come sede vescovile titolare; la sede \u00e8 vacante dal 13 giugno 2019."}
{"id": "3637048", "revid": "1573940", "url": "https://it.wikipedia.org/wiki?curid=3637048", "title": "Diocesi di Taparura", "text": "La diocesi di Taparura (in latino: \"Dioecesis Taparurensis\") \u00e8 una sede soppressa e sede titolare della Chiesa cattolica.\nStoria.\nTaparura, corrispondente all'odierna citt\u00e0 di Sfax in Tunisia, \u00e8 un'antica sede episcopale della provincia romana di Bizacena.\n\u00c8 noto un solo vescovo di questa diocesi, il cattolico Limeniano, che intervenne alla conferenza di Cartagine del 411, che vide riuniti assieme i vescovi cattolici e donatisti dell'Africa romana; in quell'occasione la sede non aveva vescovi donatisti.\nOggi Taparura sopravvive come sede vescovile titolare; l'attuale vescovo titolare \u00e8 Pietro Gabrielli, gi\u00e0 vicario apostolico di M\u00e9ndez."}
{"id": "3637052", "revid": "15756", "url": "https://it.wikipedia.org/wiki?curid=3637052", "title": "Metimna", "text": "M\u00e9timna () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lesbo) con 2.433 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011, ed \u00e8 adesso compreso nel comune di Lesbo, che coincide amministrativamente con l'intero territorio isolano.\nFino al 1919, il suo nome ufficiale fu \"Molybos\" (); tale nome risale alla fine dell'era bizantina, ma \u00e8 ancora utilizzato in ambito locale.\nGeografia.\nM\u00e8timna \u00e8 la seconda citt\u00e0 pi\u00f9 importante dell'isola di Lesbo, dopo il capoluogo Mitilene, e si trova a nord-est di Ereso, a nord di Plomari e nord-ovest del capoluogo.\nLa citt\u00e0, con una popolazione di 1.399 abitanti al censimento del 2011, si trova sulla parte settentrionale dell'isola di Lesbo, a soli 6 km a nord della cittadina di Petra, famosa per la sua spiaggia. Una delle caratteristiche pi\u00f9 evidenti della citt\u00e0 \u00e8 la vecchia fortezza genovese sulla collina nel centro della citt\u00e0.\nIl territorio di Metimna si estende dalla citt\u00e0 verso est e lungo la parte settentrionale dell'isola. \u00c8 la pi\u00f9 piccola unit\u00e0 comunale dell'isola, con una superficie di 50,166 km\u00b2. La popolazione dell'ex comune era di 2.255 abitanti al censimento del 2011. Gli insediamenti pi\u00f9 grandi dell'ex unit\u00e0 comunale sono \u00c1rgennos (240 abitanti) e Sykamin\u00e9a (207 abitanti).\nStoria.\nLa comunit\u00e0 di Methymna era una citt\u00e0 prospera ai tempi dell'antica Grecia. Il mito di fondazione della citt\u00e0 deriverebbe da un'omonima Metimna (\u039c\u03ae\u03b8\u03c5\u03bc\u03bd\u03b1), figlia di Macareo e sposata con la personificazione di Lesbos.\nPeriodo arcaico.\nMolto poco si conosce di Metimna nel periodo arcaico, tuttavia il mito di Arione di Metimna che venne salvato da un delfino durante la tirannia del corinzio Periandro, risalente alla fine del VII secolo a.C., suggerisce che Metimna fosse gi\u00e0 all'epoca una citt\u00e0 prosperosa, con contatti estesi in tutto il mondo greco del periodo.\nErodoto disse che, ad un certo punto del periodo arcaico, Metimna sottomise la citt\u00e0 di Arisba sull'isola di Lesbo, aumentando notevolmente il territorio di Metimna e potendo cos\u00ec accedere alla terra fertile intorno al golfo di Kalloni. In seguito Arisba venne distrutta da un terremoto. Secondo lo storico locale M\u00ecrsilo di Metimna, che oper\u00f2 nella prima met\u00e0 del III secolo a.C., gli abitanti di Metimna fondarono la citt\u00e0 di Asso (, oggi nota come Behramkale, in Turchia) che si trovava sulla costa dell'Asia Minore di fronte a Metimna; tuttavia, un altro storico locale, Ellanico di Lesbo, scrisse a met\u00e0 del V secolo a.C. che Asso era semplicemente una fondazione eolica, senza specificarne particolarmente i fondatori: ci\u00f2 ha portato alcuni storici a dubitare della versione di M\u00ecrsilo, suggerendo invece che si tratti di un esempio di falso storico; tuttavia potrebbe ugualmente essere vero il contrari per quanto riguarda la versione di Ellanico\nPeriodo classico.\nMetimna ebbe una storica rivalit\u00e0 di lunga data con Mitilene, e durante la guerra del Peloponneso (431-404 a.C.) si alle\u00f2 con Atene durante la rivolta mitilenica del 428 a.C., quando tutte le altre citt\u00e0 di Lesbo si erano alleate a Mitilene. Quando gli ateniesi posero fine alla rivolta l'anno successivo, solo Metimna venne risparmiata e il suo territorio non divenne una cleruchia. Dopo il 427 a.C., Metimna e Chio furono le uniche citt\u00e0 della Lega di Delio a rimanere autogoverni ed esenti da tributo, indicando la posizione privilegiata detenuta da Metimna nell'impero ateniese. Metimna venne brevemente catturata dagli spartani nell'estate del 412 a.C., prima di essere liberata rapidamente dagli ateniesi: nel descrivere questo episodio, lo storico Tucidide indica che i metimniani erano molto pi\u00f9 favorevoli ad allearsi con Atene che non con Sparta. Ci\u00f2 avvenne anche nel 411 a.C., quando un gruppo di metimniani in esilio a Cuma eolica nell'Eolide tentarono di tornare a forza nella loro citt\u00e0, ma furono respinti dalla popolazione. Quando il comandante spartano Kallikratidas assedi\u00f2 Metimna nel 406 a.C., la citt\u00e0 rimase fedele alla sua guarnigione ateniese e si tenne fuori, fino a quando non venne tradito da molti traditori. [15]\nLa conoscenza della storia di Metimna del IV secolo \u00e8 limitata, ma la sua prominenza come \"polis\" \u00e8 fortemente attestata dalle monete d'argento e bronzo coniate della citt\u00e0. Verso il 340 a.C., il tiranno Cleommide di Metimna espulse i dem\u00f2crati della citt\u00e0 e rimase in carica per il successivo decennio. Non si conosce cosa sia successo a Cleommene dopo questo, anche se \u00e8 probabile che sia stato espulso quando l'isola \u00e8 fu presa nel 336 a.C. da Parmenione e Attalo, generali di Filippo II di Macedonia. Della storia politica dei quattro anni seguenti si sa che Lesbo pass\u00f2 di mano diverse volte tra le forze macedoni di Alessandro Magno e le forze persiane di Memnone di Rodi, il quale cattur\u00f2 Metimna nel 333 a.C., mentre quando l'ammiraglio Egeloco di Macedonia la riconquist\u00f2 nel 332 a.C. il tiranno era Aristonico, e non pi\u00f9 Cleommide. Tuttavia, non \u00e8 chiaro se Aristonico si sia insediato come tiranno gi\u00e0 quando i persiani riconquistarono Metimna nel 335 a.C., o se Cleommede fu reinsediato e Aristonico divenne tiranno solo nel 333 a.C.; ad ogni modo, nel 332 Alessandro Magno mise alla ritrovata democrazia metimmniana del governo di Aristonico, che fu giudicato colpevole e condannato a morte per tortura.\nPeriodo ellenistico.\nCirca nel 295 a.C., Metimna coni\u00f2 dracme d'argento per il re Lisimaco, indicando che la citt\u00e0 era parte del suo regno in quel momento. Tuttavia, al pi\u00f9 tardi del 250 a.C., Metimna entr\u00f2 sotto il dominio del Regno tolemaico: durante questo periodo, fu organizzata una festa in onore dei Tolomei, la Tolemaia, e i documenti pubblici emanati dalla citt\u00e0 furono datati con il calendario tolemaico. Il culto del dio greco-egizio di Serapide fu probabilmente introdotto dai tolemaici a Metimna in questo periodo e rimase parte importante della vita cittadina per diversi secoli.\nNel II secolo a.C., la politica della citt\u00e0 di Metimna persegu\u00ec la ricerca di legami pi\u00f9 stretti con il potere emergente di Roma, a cui rimase fedele durante la guerra macedone e, per questo, nel 167 a.C. venne ricompensata quando i romani punirono la vicina Antissa per disobbedienza e trasferirono il suo territorio sotto Metimna. Il territorio di Metimna fu devastato da Prusia II, re di Bitinia, insieme ad altre citt\u00e0 in questa regione verso il 156 a.C., ma i romani poi costrinsero Prusia II a ripagare le riparazioni costate 100 talenti. Un'iscrizione del 129 a.C. mostra che la citt\u00e0 era formalmente alleata con Roma. Una dedica alla principessa galaziana Adobogiona (80-50 a.C.), padrona di Mitridate VI del Ponto che fu nemico di lunga data di Roma, pu\u00f2 indicare un raffreddamento delle relazioni tra Metimna e Roma, o semplicemente una questione di opportunit\u00e0 politica.\nPeriodo romano.\nMetimna era molto nota tra gli antichi romani, grazie alla viticoltura: Virgilio descrisse i vitigni di Methymna come i migliori e pi\u00f9 numerosi di Lesbo, mentre Ovidio li ricord\u00f2 come esempio di qualcosa di proverbialmente numeroso e generoso. Il distintivo forte sapore del vino metimniano \u00e8 menzionato da Silio Italico, mentre Sesto Properzio lo usa come punto di riferimento quando descrive un altro vino greco. Quando vollero indicare l'eccezionale qualit\u00e0 del vino Falerno prodotto in Campania, Virgilio e Silio Italico dissero questo che superava le migliori annate del vino di Metimna. Orazio citava anche che le uve metiminane erano altrettanto preziose per poter ricavare un eccellente aceto, utilizzato per accompagnare un sontuoso piatto a base di anguilla. Lo scrittore medico Galeno, nativo della vicina Pergamo, considerava eccellenti tutti i vini di Lesbo, ma classific\u00f2 quello di Metimna al primo posto per la qualit\u00e0, secondo quello di Ereso e terzo quello di Mitilene. Nel romanzo greco \"Dafni e Cloe\", attributo all'aristocratico mitilense Longo Sofista, la vendemmia venne descritta come il momento pi\u00f9 importante dell'anno agricolo e la sua visita annuale coincideva con la fine di questo raccolto.\nPeriodo bizantino.\nIl primo vescovo attestato di Methymna fu Christodoros nel 520 d.C.. Nel 640, Metimna fu menzionata come arcidiocesi autocefala nelle \"Ecthesis\" attribuite a Epifanio di Salamina, mentre intorno al 1084 venne istituita come sede metropolita sotto l'impero di Alessio I Comneno. La quarta crociata la riport\u00f2 sotto il controllo della chiesa latina, in forza del quale la chiesa cattolica romana conserv\u00f2 una sede titolare a Metimna (nel 1908 erano presenti 40 fedeli cattolici romani).\nNell'840 la citt\u00e0 fu saccheggiata dagli arabi di Creta e molti abitanti furono venduti come schiavi. Le fortificazioni di Metimna vennero rafforzate dopo questo attacco, e ancora alla fine dell'XI secolo, come indicato da un'iscrizione risalente agli anni 1084-1085 di un edificio della citt\u00e0. Alcuni anni pi\u00f9 tardi, nel 1089-1090, queste fortificazioni aiutarono gli abitanti di Metimna a respingere con successo un attacco dell'emiro Zachas di Smirne. Queste fortificazioni mantennero al sicuro Metimna quando il Signore genovese di Phokaia, Domenico Cattaneo, cattur\u00f2 il resto di Lesbo nel 1335, ma non riusc\u00ec a conquistare n\u00e9 Metimna n\u00e9 la citt\u00e0 altrettanto fortificata di Ereso. Insieme con il resto di Lesbo, nel 1355 la citt\u00e0 di Metimna venne in possesso della famiglia genovese Gattilusio. In seguito, Metimna respinse una forza invasiva turca nel 1450, ma le sue difese furono vinte da una seconda invasione nel 1458, quando l'ammiraglio turco Ismael sferr\u00f2 un attacco alla citt\u00e0 con una forza di 150 navi. Utilizzata come base navale, l'intera isola fu gradualmente portata sotto il controllo turco dal settembre 1462.\nPeriodo ottomano.\nChiamata Molyvos sotto l'Impero ottomano, la citt\u00e0 fu un \"kaza\" del sangiaccato di Metelin nel \"vilayet\" di Rodi.\nDopo la sconfitta degli ottomani nella prima guerra balcanica nel 1912, la Grecia liber\u00f2 Lesbo a seguito del trattato di Londra del 1914.\nEt\u00e0 contemporanea.\nNel 1918 venne istituito il comune rurale indipendente di Molybos (\u039a\u03bf\u03b9\u03bd\u03cc\u03c4\u03b7\u03c4\u03b1 \u039c\u03bf\u03bb\u03cd\u03b2\u03bf\u03c5), che l'anno successivo ridenominato l'anno successivo come Metimna (\u039a\u03bf\u03b9\u03bd\u03cc\u03c4\u03b7\u03c4\u03b1 \u039c\u03ae\u03b8\u03c5\u03bc\u03bd\u03b7\u03c2). Nel 1947 ricevette lo staus di comune (\u0394\u03ae\u03bc\u03bf\u03c2 \u039c\u03ae\u03b8\u03c5\u03bc\u03bd\u03b7\u03c2), mentre nel 1971 incorpor\u00f2 l'insediamento di Efthalou, cos\u00ec come di \u00c1rgennos, Lepetymnos e Sykamineas nel 1997. Con la riforma amministrativa del 2010, l'unit\u00e0 municipale di Mithymna venne incorporato nel nuovo comune di Lesbo (\u0394\u03ae\u03bc\u03bf\u03c2 \u039b\u03ad\u03c3\u03b2\u03bf\u03c5).\nMonumenti e luoghi d'interesse.\nLa citt\u00e0 \u00e8 caratterizzata dai suoi edifici in pietra. Un regolamento comunale richiede che tutte le case devono essere costruite solo con pezzi di pietra, per preservare il carattere autentico. La citt\u00e0 \u00e8 costruita sulle pendici di una collina e ha ripide stradine chiuse al traffico. Dal 2008 si \u00e8 iniziato a interrare le linee elettriche aeree antiestetiche.\nIntorno al porto dei pescatori vi \u00e8 l'area commerciale, con negozi e ristoranti. . La piccola scala, questo posto \u00e8 molto popolare con i turisti.\nIl castello che domina la citt\u00e0 sarebbe stato conquistato, secondo la tradizione locale, da Achille durante la guerra di Troia. Pi\u00f9 verosimilmente, il castello fu probabilmente ricostruito sui resti di un'antica fortificazione della collina verso il VI secolo durante il regno di Giustiniano I, imperatore bizantino noto per la sua attivit\u00e0 di costruzione. Nel 1128 fu conquistato dai veneziani e dal 1204 al 1287 fu sotto il dominio di Baldovino I di Costantinopoli. Secondo altri storici, il castello fu costruito solo dopo la met\u00e0 del XIII secolo per consentire la difesa dagli invasori turchi e franchi, anche se proprio verso la fine del XIII secolo pass\u00f2 nelle mani dei catalani. Nel 1373 il castello venne ristrutturato dal genovese Francesco Gattilusio, che spos\u00f2 la figlia dell'imperatore Giovanni V Paleologo. La forma attuale del castello \u00e8 il risultato dei lavori del XIV secolo e delle aggiunte ottomane successive al 1462.\nProvincia.\nLa provincia di Metimnia () \u00e8 stata una delle province della prefettura di Lesbo. Il suo territorio corrispondeva a quello delle attuali unit\u00e0 comunali Methimna, Agia Paraskevi, Eresos-Antissa, Kalloni e Petra. Venne abolita nel 2006.\nEconomia.\nL'economia \u00e8 basata principalmente sul turismo, sulla pesca e sull'agricoltura, in particolare per la produzione di olio d'oliva.\nNelle vacanze estive molti residenti della citt\u00e0 greche loro case ai turisti.\nNei pressi della citt\u00e0 vi \u00e8 una lunga spiaggia, con varie attivit\u00e0 ricreative tra cui il kitesurfing, e un porto dal quale partono piccole imbarcazioni dirette a Sk\u00e1la Sikamini\u00e1s. Nelle vicinanze di Eftalou si trova una sorgente calda.\nNei mesi estivi, un autobus navetta collega pi\u00f9 volte al giorno con Anaxos Petra. Mitilene \u00e8 raggiungibile in circa un'ora e mezza di autobus.\nAnche se Metimna, insieme a Petra, \u00e8 il centro turistico principale della zona, con complessi alberghieri sparsi, la citt\u00e0 conserva ancora l'atmosfera originale."}
{"id": "3637056", "revid": "92723", "url": "https://it.wikipedia.org/wiki?curid=3637056", "title": "Diocesi di Tapso", "text": "La diocesi di Tapso (in latino: \"Dioecesis Thapsitana\") \u00e8 una sede soppressa e sede titolare della Chiesa cattolica.\nStoria.\nTapso, identificabile con \"Ras Dimas\" nei pressi di Bekalta (citt\u00e0 costiera della Tunisia), \u00e8 un'antica sede episcopale della provincia romana di Bizacena.\nSono solo due i vescovi attribuibili a Tapso. Vigilio prese parte al sinodo riunito a Cartagine dal re vandalo Unerico nel 484, in seguito al quale venne esiliato. Giovanni fu il destinatario di una lettera di san Fulgenzio di Ruspe.\nDal XX secolo Tapso \u00e8 annoverata tra le sedi vescovili titolari della Chiesa cattolica; dal 15 settembre 2010 il vescovo titolare \u00e8 Ignacio Carrasco de Paula, gi\u00e0 presidente della Pontificia accademia per la vita."}
{"id": "3637057", "revid": "1573940", "url": "https://it.wikipedia.org/wiki?curid=3637057", "title": "Diocesi di Taraqua", "text": "La diocesi di Taraqua (in latino: \"Dioecesis Taraquensis\") \u00e8 una sede soppressa e sede titolare della Chiesa cattolica.\nStoria.\nTaraqua, forse identificabile con \"Ksour-El-Khaoua\" nell'odierna Tunisia, \u00e8 un'antica sede episcopale della provincia romana di Bizacena.\nUnico vescovo attribuibile con certezza a questa diocesi \u00e8 Stefano, che partecip\u00f2 al concilio antimonotelita di Cartagine del 641. Il vescovo Domnino, \"episcopus Tarazensis\", attribuito da Morcelli a questa sede, appartiene secondo il Mesnage alla diocesi di Tarasa di Bizacena.\nOggi Taraqua sopravvive come sede vescovile titolare; l'attuale vescovo titolare \u00e8 John Stephen Knight, gi\u00e0 vescovo ausiliare di Toronto."}
{"id": "3637060", "revid": "767487", "url": "https://it.wikipedia.org/wiki?curid=3637060", "title": "Moudros", "text": "Moudros () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lemno) con 4.842 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lemno.\nFaceva parte della Prefettura di Lesbo.\nLocalit\u00e0.\nMoudros \u00e8 suddiviso nelle seguenti localit\u00e0 (i nomi dei villaggi tra parentesi):"}
{"id": "3637061", "revid": "628767", "url": "https://it.wikipedia.org/wiki?curid=3637061", "title": "Trattato di Stettino (1630)", "text": "Il Trattato di Stettino del 1630 (in svedese \"F\u00f6rdraget i Stettin\" e in tedesco \"Stettiner Allianz\") fu la cornice giuridica nella quale venne inquadrata l'occupazione svedese della Pomerania nel corso della guerra dei trent'anni. Conclusosi il 25 agosto (secondo il calendario giuliano) o il 4 settembre 1630 (secondo il calendario gregoriano), esso venne predatato al 10 (calendario giuliano) o al 20 luglio 1630 (calendario gregoriano), data dello sbarco svedese.\nGli Svedesi assunsero il controllo militare, ed usarono la testa di ponte in Pomerania per le campagne militari nella Germania centrale e meridionale. Dopo la morte dell'ultimo duca di Pomerania Boghislao XIV, avvenuta nel 1637, forze armate del Sacro Romano Impero invasero la Pomerania per imporre la successione del Brandeburgo, ma furono sconfitte dagli svedesi nelle battaglie che ne conseguirono. Una parte della nobilt\u00e0 della Pomerania aveva cambiato campo e sostenute le ragioni del Brandeburgo. Con la fine della guerra il trattato fu superato dalla pace di Vestfalia (1648) e dal conseguente Trattato di Stettino del 1653, quando la Pomerania venne divisa in due parti: la Pomerania Occidentale, in mano alla Svezia, quindi Pomerania svedese, e la Pomerania Orientale, provincia del regno prussiano-brandeburghese.\nAntefatti.\nA seguito della capitolazione di Franzburg del 1627, il ducato di Pomerania fu occupato dalle forze dell'imperatore Ferdinando II, comandate da Albrecht von Wallenstein. L'intervento svedese nella guerra dei trent'anni inizi\u00f2 con il sostegno militare attivo alla citt\u00e0 di Stralsund, un porto della Lega anseatica, che fin dalla battaglia di Stralsund del 1628, con l'aiuto danese e svedese resistette con successo al tentativo di occupazione da parte degl'imperiali. Svezia e citt\u00e0 di Stralsund stipularono un'alleanza di durata ventennale. Le campagne danesi in Pomerania ed altre parti dell'impero terminarono con la battaglia di Wolgast nel 1628, seguita dal trattato di Lubecca del 1629. Con la sola eccezione di Stralsund, tutta la Germania settentrionale fu occupata da forze imperiali e della Lega cattolica. Nel 1629 l'imperatore inizi\u00f2 la ri-cattolicizzazione dei territori protestanti con l'Editto di Restituzione.\nLa tregua di Altmark pose fine alla guerra fra Polonia e Svezia dal 1626 al 1629 nel settembre del 1629, liberando le risorse belliche necessarie ad un'invasione del Sacro Romano Impero. I piani di Gustavo Adolfo per tale intervento erano stati approvati da una commissione del Riksdag gi\u00e0 nell'inverno 1627-28 e l'approvazione definitiva del Riksr\u00e5d segu\u00ec nel gennaio del 1629.\nIl 26 giugno (calendario giuliano) o 6 luglio (calendario gregoriano) 1630, Gustavo Adolfo di Svezia, con una flotta di 27 navi, giunse nell'isola di Usedom e sbarc\u00f2 presso Peenem\u00fcnde con 13.000 soldati (10.000 fanti e 3.000 cavalieri su tredici navi da trasporto). Il nucleo della forza d'invasione consisteva in contadini addestrati, reclutati nell'esercito svedese a seguito della riforma militare di Gustavo Adolfo del 1623. Il fianco occidentale della forza d'invasione era sgombro da Stralsund, che serviva come base per le forze che avrebbero liberato R\u00fcgen, e la terraferma vicina dal 29 marzo fino a giugno del 1630.\nLe motivazioni ufficiali dell'invasione, da parte svedese, erano:\nIl contingente militare svedese sbarcato affront\u00f2 le forze imperiali di occupazione di Albrecht von Wallenstein in Pomerania, guidate da Torquato Conti.\nGran parte dell'esercito imperiale era stato reclutato forzosamente in Italia e quindi aveva scarsa volont\u00e0 di reazione. Wallenstein, che due anni prima aveva sconfitto le forze danesi nel medesimo luogo (battaglia di Wolgast), stava per essere licenziato. Il 9 luglio forze svedesi conquistarono Stettino, ma in tutto il 1630 si accontentarono di stabilirsi nell'estuario dell'Oder.\nIl trattato e le sue correzioni.\nLa prima bozza di un'alleanza pomerano-svedese, cui i consiglieri del ducato di Pomerania avevano lavorato fin dal 20 luglio 1630 (calendario gregoriano), fu respinta da Gustavo Adolfo. Una seconda bozza con le correzioni volute dagli svedesi fu rinviata al consiglio pomerano. Il 22 agosto ebbero inizio le trattative ufficiali fra Svezia e Pomerania, cui dal 1\u00ba settembre prese parte lo stesso monarca svedese. La parte finale dei negoziati fu stilata fra il 2 ed il 4 settembre ma l'accordo era stato gi\u00e0 raggiunto il 25 agosto (secondo il calendario giuliano o il 4 settembre, secondo il calendario gregoriano) ma venne pre-datato al 10 (calendario giuliano) o al 20 luglio (calendario gregoriano).\nL'alleanza fu definita \"perpetua\". Il trattato comprendeva anche l'alleanza del 1628 con la citt\u00e0 di Stralsund, che era stata conclusa mentre la citt\u00e0 resisteva alla Capitolazione di Franzburg e stava per essere assediata dalle truppe del Wallenstein. Successivi trattati furono la \"Costituzione difensiva della Pomerania\" del 30 agosto 1630 (calendario giuliano) e l\"Ordine di acquartieramento\" del 1631. Al re di Svezia ed agli ufficiali svedesi di alto grado fu affidato il controllo assoluto sulle questioni militari del ducato, mentre il potere civile e quello religioso rimasero al duca, ai nobili ed alle citt\u00e0. Anche la politica estera del ducato era nelle mani della corona svedese.\nI trattati collaterali di emendamento furono necessari poich\u00e9 la nobilt\u00e0 pomerana aveva insistito per un avvicendamento agli svedesi nel controllo del ducato, indipendentemente dall'alleanza di quest'ultimo con la Svezia.\nIl contributo annuo della Pomerania indicato nei trattati ammontava a 100.000 talleri. Inoltre la Pomerania doveva assicurare i rifornimenti a quattro guarnigioni svedesi.\nL'alleanza.\nL'attuazione in Pomerania.\nQuando Boghislao XIV di Pomerania ebbe concluso l'alleanza, scrisse immediatamente una lettera all'imperatore Ferdinando II, che fra l'altro cos\u00ec recitava:\n\u00abQuesta unione non \u00e8 diretta contro sua maest\u00e0 l'Imperatore o l'Impero, ma \u00e8 piuttosto volta a mantenere l'Impero nel suo antico stato di libert\u00e0 e tranquillit\u00e0 e cos\u00ec proteggere le tradizioni religiose secolari contro I saccheggi e le violazioni alla pace pubblica, e quindi non solo a lasciare intatti i rapporti che legano noi, Boghislao XIV [...] a Sua Maest\u00e0 Imperiale Romana [...] ma anche a preservare i nostri doveri giuridici e le obbligazioni verso la medesima.\u00bb\nBoghislao XIV poi biasim\u00f2 le \u00ab\u2026crudelt\u00e0 e le barbarie delle truppe imperiali\u2026\u00bb, che non gli avevano lasciato altra scelta.\nFerdinando II non perdon\u00f2 Boghislao XIV e le forze imperiali di occupazione in Pomerania ricevettero istruzioni affinch\u00e9 agissero ancor pi\u00f9 duramente. In conseguenza di ci\u00f2 furono condotte frequenti incursioni, paesi e fabbricati furono dati alle fiamme e la popolazione angariata. Le atrocit\u00e0 commesse dalle truppe imperiali furono uno dei motivi che spinsero la popolazione della Pomerania a sostenere la Svezia. Un altro motivo era quello che in Svezia non esisteva servit\u00f9 rurale, al contrario di quanto succedeva in Pomerania, e quindi i contadini pomerani avevano un'immagine positiva dei soldati svedesi, che erano in effetti anche loro contadini, ma in armi.\nCon i suddetti trattati, la Svezia incorpor\u00f2 il ducato di Pomerania nel suo sistema di arruolamento militare, portando il ducato alla triplicazione delle proprie forze militari nel breve periodo.\nNel 1630 Carl Ban\u00e9r divenne legato svedese a Stettino, cui successe nel 1631 Steno o Sten Svantesson Bielke, che nel 1630 era stato comandante svedese a Stralsund.\nDalla testa di ponte dell'estuario del fiume Oder, le forze svedesi sgombrarono il ducato di Pomerania dalle forze imperiali nel 1631. Le citt\u00e0 pomerane di Gartz (Oder) e Greifenhagen (oggi Gryfino), entrambe a sud di Stettino, furono attaccate fra il 5 ed il 7 gennaio 1631. Le forze di occupazione imperiali avevano stabilito le loro difese nelle due citt\u00e0 fin dal 4 e 7 giugno dell'anno precedente. Con la conquista di queste due citt\u00e0 gli svedesi furono in grado di avanzare ulteriormente a sud nel Brandeburgo e ad ovest nella Pomerania Occidentale e nel Meclemburgo.\nL'ultima piazzaforte imperiale principale in Pomerania era Greifswald, che fu posta sotto assedio dagli svedesi fin dal 12 giugno 1631. Quando il comandante imperiale Perusi fu ucciso da una pallottola durante un'incursione, la guarnigione imperiale si arrese (16 giugno). Gustavo II Adolfo di Svezia rientr\u00f2 dal Brandeburgo per sovrintendere all'assedio ed al suo arrivo ricevette l'omaggio dell'universit\u00e0 per la liberazione della citt\u00e0. Il sostegno alla Svezia da parte dei contadini non venne meno neppure quando essi vennero mobilitati e reclutati per lavori di fortificazioni militari. Una situazione diversa emerse nelle citt\u00e0, ove i cittadini erano spesso in conflitto con le guarnigione. Nonostante che il re svedese avesse emesso numerosi decreti che disciplinavano e limitavano i rapporti fra soldati e cittadini, non calarono i tumulti contro una soldatesca indisciplinata gi\u00e0 nel 1632. Le citt\u00e0 pi\u00f9 grandi si rifiutavano di soddisfare le richieste dei militari svedesi.\nTesta di ponte per l'intervento svedese nel Sacro Romano Impero.\nQuando Gustavo Adolfo sbarc\u00f2 in Pomerania la nobilt\u00e0 protestante tedesca consider\u00f2 il suo intervento con diffidenza. Nell'aprile del 1631, nel corso di un incontro a Lipsia, i nobili tedeschi optarono per un terzo fronte creato da loro stessi, e, con la sola eccezione del Magdeburgo, che era gi\u00e0 alleato degli svedesi dal 1\u00ba agosto del 1630, non si schierarono dalla parte degli Svedesi. Nella strategia svedese il Magdeburgo doveva essere la scintilla che avrebbe acceso una \"ribellione universale in Germania\", ma questa strategia fall\u00ec fin dall'inizio.\nAgli inizi del 1631 le forze svedesi avanzarono nel territorio brandeburghese. Il 23 gennaio 1631 gli Svedesi conclusero un'alleanza con la Francia a B\u00e4rwalde (trattato di B\u00e4rwalde). Le brandenburghesi Francoforte sull'Oder e Landsberg (Warthe) (oggi Gorz\u00f3w) furono conquistate rispettivamente il 15 ed il 23 aprile.\nDi conseguenza il Brandeburgo fu costretto a trattare con gli svedesi il 14 maggio, 20 giugno e 10 settembre 1631. Mentre questi trattati costrinsero Giorgio Guglielmo, Elettore di Brandeburgo a trasferire il controllo militare del Brandeburgo alla Svezia, egli si rifiut\u00f2 di stipulare con quest'ultima un trattato di alleanza.\nLa Svezia non fu in grado di sostenere il Magdeburgo e nell'estate del 1631 la citt\u00e0 fu occupata e saccheggiata dalle truppe di Johann Tserclaes, conte di Tilly ed allorch\u00e9 un incendio ebbe distrutto ci\u00f2 che rimaneva della citt\u00e0 e 20.000 abitanti erano periti nelle fiamme, lo scetticismo dei protestanti si trasform\u00f2 in sostegno al re svedese. Quando Tilly attacc\u00f2 l'Elettorato di Sassonia, i sassoni unirono il loro esercito a quello svedese e le forze combinate dei due sconfissero Tilly nella Battaglia di Breitenfeld. Questa sconfitta patita unitamente dagli imperiali e dalle forze della Lega cattolica di Germania consent\u00ec agli svedesi di penetrare in profondit\u00e0 nella Germania centrale e meridionale.\nDopo la morte di Gustavo Adolfo.\nGustavo Adolfo rimase ucciso nella Battaglia di L\u00fctzen del 6 novembre 1632.Giorgio Guglielmo, Elettore del Brandenburgo propose nel maggio dell'anno successivo la sua adesione all'alleanza di Stettino in cambio di una sua partecipazione alla successione in Pomerania. Boghislao XIV di Pomerania, il pi\u00f9 autorevole membro del casato di Pomerania, aveva subito in attacco cardiaco gi\u00e0 in aprile 1631. Gli svedesi non approvarono la proposta del brandeburghese ma nemmeno la respinsero.\nIl 19 novembre 1634 \"Statuto di governo\" riform\u00f2 l'amministrazione del ducato di Pomerania. I due governi di Wolgast e Stettino, nati dalla spartizione del ducato nel 1569, erano gi\u00e0 stati unificati il 18 marzo di quell'anno. Il nuovo statuto riform\u00f2 questo governo con l'istituzione di un proconsole, un presidente e sette membri.\nDopo che gli svedesi accusarono la loro prima dura sconfitta nella Battaglia di N\u00f6rdlingen del 1634, l'imperatore Ferdinando II e numerosi stati protestanti stipularono nel maggio del 1635 la Pace di Praga. I Calvinisti brandeburghesi erano riluttanti a sottoscrivere il trattato poich\u00e9, a parte l'abolizione dell'Editto di Restituzione, la tolleranza del calvinismo non era citata. Per convincere il Brandeburgo a firmare, gli svedesi e Ferdinando II promisero in cambio la successione del Brandeburgo nel Ducato di Pomerania.\nUn'altra conseguenza della sconfitta svedese a N\u00f6rdlingen fu che gran parte dell'esercito svedese, comprese migliaia di feriti, si ritirarono in Pomerania inseguiti dalle forze imperiali, che entrarono nel ducato nel 1636. Il rigsr\u00e5d prese in considerazione l'abbandono della Pomerania, eccetto la citt\u00e0 di Stralsund. Sia le atrocit\u00e0 commesse dai soldati svedesi che i contributi pagati dalla Pomerania raggiunsero il loro picco negli anni seguenti. Sia gli svedesi che le truppe mercenarie imperiali, a corto di rifornimenti, costrinsero la popolazione locale a rifornirli. Nel 1637 fu emesso un \"Trattato di capitolazione\" che citava \"irruzioni\" e \"insolenze\" da parte dei militari, e prescriveva severe sanzioni contro i comportamenti violenti dei soldati. Il 24 febbraio del 1637 i consiglieri della Pomerania decisero che lo \"Statuto di governo\" del 1634 doveva restare in vigore anche in caso di decesso del duca, il che fu accettato dagli svedesi ma non dal Brandeburgo.\nLa morte di Boghislao XIV: il confronto con il Brandenburgo.\nIl 10 marzo 1637 Boghislao XIV mor\u00ec senza eredi. Il legato svedese Sten Svantesson Bielke l'11 marzo sugger\u00ec al consiglio di Pomerania di aderire all'Alleanza di Stettino e di respingere qualunque interferenza da parte del Brandeburgo. Giorgio Guglielmo, Elettore di Brandeburgo a sua volta scrisse a Cristina di Svezia il 14 marzo di rispettare il suo diritto alla successione nel ducato di Pomerania sulla base dei trattati di Pyritz (1493) e di Grimnitz (1529), sui quali l'alleanza non aveva alcuna influenza. Lettere simili furono inviate a Bielke ed al maresciallo di campo svedese Carl Gustaf Wrangel. Nello stesso giorno un corriere giunse a Stettino con un ordine di cattura per l'Elettore che venne immediatamente incarcerato da Bielke e minacciato di morte per impiccagione.\nIl 19 marzo 1637 una delegazione di nobili pomerani chiese all'elettore di sospendere le sue richieste fino a che non fosse stato raggiunto un accordo fra Svezia e Brandeburgo, ma l'elettore rifiut\u00f2 e Bielke il 24 marzo respinse ogni negoziato con quest'ultimo. Mentre Bielke chiariva il 3 aprile, che egli faceva ci\u00f2 non per una sfida alle richieste del Brandeburgo, ma piuttosto a causa del disprezzo dei brandeburghesi per le richieste svedesi, Wrangel respinse definitivamente il 12 aprile ogni pretesa del Brandeburgo e consigli\u00f2 la nobilt\u00e0 pomerana di rimanere fedele alla Svezia. Giorgio Guglielmo reag\u00ec il 28 aprile, rinnovando le sue pretese del 14 marzo e minacciando un intervento imperiale. Ferdinando II emise un'ordinanza che confermava la successione brandeburghese sul ducato di Pomerania e Giorgio Guglielmo un'altra simile il 22 maggio. I pomerani tennero un'assemblea a Landtag fra il 7 ed il 29 giugno, nella quale Bielke e la nobilt\u00e0 concordarono sulla resistenza alla incombente minaccia di occupazione da parte del Brandeburgo.\nNell'agosto 1637 un'armata imperiale al comando di Mattia Galasso mosse verso la frontiera della Pomerania con il Meclemburgo e le forze svedesi si concentrarono dalla parte della Pomerania. Mentre Gallas si ritirava a fine ottobre, un esercito imperiale agli ordini di von Bredow incrociava nella Pomerania occidentale nei giorni 24 e 25 ottobre occupando Tribsees, Loitz, Wolgast and Demmin.\nLa nobilt\u00e0 dei distretti meridionali della Pomerania cambi\u00f2 alleato e il 25 novembre i nobili resero omaggio all'Elettore di Brandeburgo, mentre molti nobili dei distretti orientali di Stolp e Schlawe incontrarono l'ambasciatore dell'Elettore a Danzica ed ottennero il permesso di rientrare nella Prussia orientale il 1\u00ba gennaio 1638. Nello stesso mese l'imperatore Ferdinando II concesse il ducato di Pomerania in feudo al Brandeburgo, il che venne accettato dalla nobilt\u00e0 il 16 gennaio ed il governo della Pomerania si dimise in marzo.\nIl 3 aprile 1638 il rigsr\u00e5d svedese discusse la situazione e decise di occupare il ducato. Il 2 maggio Axel Lillje e Johann Lilljeh\u00f6k furono nominati governatori svedesi della Pomerania, con poteri principalmente militari, e molti altri funzionari furono incaricati di amministrare il ducato. Johan Nicodemi Lillestr\u00f6m fu incaricato di redigere un piano per l'integrazione finale della Pomerania nell'impero svedese.\nIl 28 luglio 1638 il maresciallo svedese Johan Ban\u00e9r dalla Pomerania Orientale attacc\u00f2 le forze imperiali nella Pomerania occidentale e la guerra che ne segu\u00ec devast\u00f2 il ducato; per la fine dell'anno Ban\u00e9r fu nominato Governatore generale dell'intero ducato.\nSebbene il Brandeburgo avesse preparato militarmente la riconquista fra il 1639 ed il 1641, non riusc\u00ec nel suo intento n\u00e9 i tentativi della Svezia e della nobilt\u00e0 pomerana di ristabilire un governo civile ebbero successo.\nIl 14 luglio 1641 Svezia e Brandenburgo concordarono una tregua ma i negoziati successivi del febbraio 1642 e dell'aprile 1643 non portarono ad alcun accordo.\nFra il 1\u00ba ed il 7 settembre 1643 le forze imperiali, al comando di von Krockow, invasero il ducato di Pomerania ed occuparono la Pomerania Orientale. Le forze svedesi di Hans Christoff von K\u00f6nigsmarck attaccarono Krockow il 1\u00ba ottobre e la battaglia dur\u00f2 fino al 12 novembre, quando Krockow si ritir\u00f2, inseguito dalle forze di K\u00f6nigsmarck.\nConseguenze.\nQuando i colloqui di pace iniziarono ad Osnabr\u00fcck per concludere la guerra dei trent'anni, una delegazione pomerana fu presente all'inizio del 1644 e dall'ottobre del 1645 fino all'agosto del 1647. Stralsund aveva inviato suoi delegati ed il rimanente del ducato era rappresento da Eickstedt e Runge, accreditati sia dalla Svezia che dal Brandeburgo.\nIl 3 agosto la delegazione di Giorgio Guglielmo di Brandeburgo inizi\u00f2 i negoziati con gli svedesi per la spartizione del ducato di Pomerania. Mentre i nobili pomerani in ottobre respingevano la spartizione sollecitando il Brandeburgo a cercare soluzioni alternative, essa fu conclusa definitivamente il 28 gennaio 1647 in Osnabr\u00fcck, e il 24 ottobre 1648 fu inclusa nella pace di Vestfalia: la Pomerania Occidentale rimase alla Svezia (per questo prese il nome di Pomerania svedese) mentre la Pomerania Orientale divenne un feudo del Brandeburgo.\nIl maresciallo svedese Carl Gustaf Wrangel fu nominato Governatore della Pomerania nel 1648. Dopo il trattato di pace gli svedesi smobilizzarono le loro forze armate in Pomerania, tenendovi solo un contingente fra 2.000 e 4.000 uomini.\nI negoziati fra svedesi e brandeburghesi sui confini definitivi iniziarono nei primi del 1650, e si conclusero con il Trattato di Stettino del 1653, che il 4 maggio 1653 stabil\u00ec definitivamente la frontiera fra i due stati.\nBoghislao XIV trov\u00f2 la sua sepoltura finale a Stettino il 25 maggio 1654."}
{"id": "3637063", "revid": "1086375", "url": "https://it.wikipedia.org/wiki?curid=3637063", "title": "Diocesi di Tarasa di Bizacena", "text": "La diocesi di Tarasa di Bizacena (in latino: \"Dioecesis Tarasensis in Byzacena\") \u00e8 una sede soppressa e sede titolare della Chiesa cattolica.\nStoria.\nTarasa di Bizacena, nell'odierna Tunisia, \u00e8 un'antica sede episcopale della provincia romana di Bizacena.\nMesnage attribuisce a questa diocesi due vescovi: Zosimo, che intervenne al concilio indetto a Cartagine nel 256 da san Cipriano per discutere della questione relativa ai \"lapsi\"; e Domnino, che prese parte al sinodo riunito a Cartagine dal re vandalo Unerico nel 484, in seguito al quale venne esiliato. Altri autori assegnano il vescovo Zosimo alla diocesi di Tarasa di Numidia.\nDal 1933 Tarasa di Bizacena \u00e8 annoverata tra le sedi vescovili titolari della Chiesa cattolica; dal 27 febbraio 2020 il vescovo titolare \u00e8 Gregory James Studerus, vescovo ausiliare di Newark."}
{"id": "3637069", "revid": "729019", "url": "https://it.wikipedia.org/wiki?curid=3637069", "title": "Metropolitana di K\u014dbe", "text": "La metropolitana di K\u014dbe \u00e8 la metropolitana a servizio della citt\u00e0 giapponese di K\u014dbe. Si sviluppa per 40,4\u00a0km e 30 stazioni lungo due linee. \u00c8 gestita dal Kobe Municipal Transportation Bureau.\nStoria.\nNel dopoguerra venne deciso di sfruttare l'area lasciata libera dalla costruzione della strada radiale per realizzare la linea Seishin della metropolitana. Il 25 novembre 1971 venne posata la prima pietra nella costruzione della linea, che venne aperta nella sezione fra My\u014ddani e Shin-Nagata il 13 marzo 1977. La linea venne progressivamente estesa fino al suo completamento nel 1987. Il 19 aprile 1994 iniziarono invece i lavori per la linea Kaigan, ma l'anno successivo, a causa del grande terremoto Hanshin la linea Seishin-Yamate sub\u00ec alcuni danni alle infrastrutture. Il 7 luglio 2001 venne inaugurata la linea Kaigan, e nel 2004 fu introdotta la numerazione delle stazioni.\nTariffe.\nIl prezzo del biglietto dipende dalla distanza percorsa."}
{"id": "3637070", "revid": "729019", "url": "https://it.wikipedia.org/wiki?curid=3637070", "title": "Tranvia Milano-Vimercate", "text": "La tranvia Milano-Vimercate era una linea della rete tranviaria interurbana di Milano che dal 1880 al 1981 collegava la metropoli lombarda alla cittadina brianzola di Vimercate.\nStoria.\nConcessa il 21 marzo 1880 alla Societ\u00e0 Anonima del Tramway Milano-Gorgonzola-Vaprio (MGV), la tranvia venne attivata il 1\u00ba luglio 1880 per interessamento dei comuni di Brugherio, Concorezzo e Vimercate, i quali si impegnarono assieme all'Amministrazione provinciale a corrispondere un contributo annuale\nIl 22 giugno 1881 venne attivata la breve diramazione Brugherio-Monza, che costitu\u00ec un secondo itinerario tra Milano e Monza, dopo l'ippovia diretta gestita dalla SAO; nel capoluogo brianteo la linea si allacciava alla linea per Barzan\u00f2.\nNel 1882 la MGV venne incorporata nella TIP.\nDal 1890 la stazione terminale di Vimercate divenne d'interscambio con la tranvia Monza-Trezzo-Bergamo, consentendo ai passeggeri di viaggiare in tram, con un cambio, da Milano alla citt\u00e0 orobica.\nNel 1918 l'aumento del traffico suburbano sulla tratta comune alla linea per Vaprio indusse la TIP ad elettrificare il tronco Milano-Crescenzago alla tensione di 600 V (comune alla rete urbana) istituendo un servizio suburbano a trazione elettrica.\nNel 1926 la linea pass\u00f2 alla STEL, che inizi\u00f2 celermente i lavori per l'elettrificazione di tutta la linea, alla tensione di 1200 V; l'esercizio a trazione elettrica fu attivato nel 1929. Contemporaneamente fu costruita un'ampia rimessa vetture presso il capolinea di Vimercate. L'anno successivo fu elettrificata anche la diramazione Brugherio-Monza.\nIn seguito a tali potenziamenti la linea super\u00f2 indenne gli anni trenta, periodo in cui furono soppresse molte tranvie (particolarmente quelle a vapore), e dopo la seconda guerra mondiale lo sviluppo demografico dell'hinterland milanese garant\u00ec il mantenimento di livelli di traffico elevati, nonostante la concorrenza automobilistica. Fece tuttavia eccezione la diramazione Brugherio-Monza, soppressa nel 1952.\nTuttavia, a partire dagli anni settanta, l'obsolescenza degli impianti e l'aumento del traffico automobilistico resero difficoltoso l'esercizio tranviario.\nConsiderato il periodo non favorevole agli investimenti nel settore tranviario e le ingenti spese gi\u00e0 sostenute per la rete metropolitana, la linea fu chiusa il 7 giugno 1981, contemporaneamente all'attivazione della diramazione Cascina Gobba-Cologno Nord della linea 2 della metropolitana. La tratta fra Cologno Nord e Vimercate fu servita da un'autolinea, anche se negli anni \u00e8 stato pi\u00f9 volte proposto un prolungamento della metropolitana.\nProgetti futuri.\nA quattro decenni esatti dalla dismissione della linea, il progetto di prolungamento della linea M2 non \u00e8 stato accantonato; tuttavia, secondo le analisi effettuate dai comuni interessati e dalla Regione Lombardia, il flusso potenziale di passeggeri non sarebbe tale da giustificare la presenza della metropolitana. La ricostruzione della linea interurbana come metrotranvia risulta un'alternativa pi\u00f9 efficace, ma gode di uno scarso appoggio popolare a causa della possibilit\u00e0 mai esclusa di un prolungamento della metropolitana.\nCaratteristiche.\nDistaccatasi dalla linea per Gorgonzola e Vaprio in localit\u00e0 Cascina Gobba, la linea era elettrificata alla tensione continua di 1.200\u00a0V e misurava in origine 21,568\u00a0km, lunghezza successivamente ridotta con lo spostamento dall'originario capolinea di viale Montenero a quello di via Benedetto Marcello avvenuto nel 1931, seguito dagli ulteriori accorciamenti su piazzale Aspromonte e piazzale Sire Raul, avvenuti rispettivamente nel 1957 e nel 1968.\nLa diramazione Brugherio-Monza misurava 3,285\u00a0km.\nLa pendenza media della linea era del 3,6 per mille, con il picco sul ponte sul Naviglio della Martesana a Cologno Monzese; le curve erano poche, situate presso Sant'Albino, Concorezzo e Vimercate, e tutte di ampio raggio."}
{"id": "3637075", "revid": "149485", "url": "https://it.wikipedia.org/wiki?curid=3637075", "title": "Trattato di Stettino (1653)", "text": "Il trattato di Stettino del 1653 (4 maggio 1653), in tedesco \"Grenzreze\u00df von Stettin\", pose fine alle dispute fra il Brandeburgo e la Svezia sulla successione nel Ducato di Pomerania, che entrambe reclamavano per s\u00e9 dopo l'estinzione del Casato di Pomerania avvenuta durante la guerra dei trent'anni.\nLe pretese del Brandeburgo trovavano il loro fondamento nel trattato di Grimnitz del 1529, mentre quelle della Svezia si basavano sul precedente trattato di Stettino del 1630.\nLe due parti accettarono la spartizione del ducato, in quel momento controllato dagli svedesi, nella pace di Vestfalia (1648) e con il trattato di Stettino (1653) furono stabiliti i confini fra le due zone in cui fu divisa la Pomerania.\nLe Pomerania Occidentale divenne Pomerania svedese, quella orientale divenne una provincia del Brandeburgo.\nAntefatti.\nDurante la guerra la Svezia occup\u00f2 il Ducato di Pomerania (trattato di Stettino del 1630).\nL'ultimo duca di Pomerania, Boghislao mor\u00ec nel 1637 senza eredi e, secondo il trattato di Grimnitz del 1529, il ducato avrebbe dovuto essere incorporato nel Brandeburgo.\nCi\u00f2 tuttavia venne impedito di fatto dalla presenza militare degli svedesi. La Pace di Vestfalia nel 1648 pose fine alla guerra dei trent'anni e la Pomerania venne spartita fra il Brandeburgo e la Svezia. Il trattato di Norimberga del 1650 defin\u00ec approssimativamente i territori che dovevano essere posti sotto il controllo delle rispettive due potenze.\nIl trattato.\nLa linea di confine precisa fra le due parti venne definita quindi con il trattato di Stettino del 1653, lungo una linea che correva ad est del fiume Oder. I territori ad ovest di tale linea (Pomerania Anteriore, compresa la citt\u00e0 di Stettino) furono assegnati alla Svezia e denominati Pomerania svedese, mentre quelli ad oriente divennero invece una provincia del Brandeburgo. Met\u00e0 degli introiti doganali della Pomerania Orientale tuttavia rimasero un diritto degli svedesi anche dopo il loro ritiro.\nIl confine fu stabilito lungo quello fra Brandeburgo e Pomerania verso nord, lasciando i due \"Komturei\" di Greifenhagen e di Wildenbruch (odierna Michendorf) alla Svezia. Il confine correva successivamente verso il lago di Woltin fra Wierow e Sch\u00f6nfeld, quindi proseguiva verso nord fra Damerow e Greifenhagen, Klebow e Br\u00fcnken, H\u00f6kendorf e Buchholz. La linea di confine incontrava poi il fiume Pl\u00f6ne dal quale proseguiva attraverso la foresta di Friedrichswalde, attraversava il fiume Ihna, circondava Gollnow ed Hohenbr\u00fcck (alla Svezia), e di qui passava attraverso il lago Martinscher, circondava Kammin, Tribsow e Fritzow (alla Svezia) e giungeva al Mar Baltico fra Raddack e L\u00fcchentin.\nIl 19 luglio 1653, la prima assemblea nella Pomerania brandeburghese si riun\u00ec a Stargard. Nel 1654 fu completato il ritiro degli svedesi dalla Pomerania Orientale.\nImportanza nel contesto europeo.\nIl trattato consolid\u00f2 il controllo svedese sull'estuario dell'Oder, aggiungendo ai benefici ottenuti dalla Svezia il controllo del Basso Weser e quello dell'Elba. Quindi gli svedesi avevano ora il controllo degli estuari dei maggiori fiumi tedeschi, escluso il solo Reno. La Pomerania svedese divenne il maggior territorio svedese nel cuore della Germania.\nRevisione dei confine del 1679 e 1720.\nIl confine, cos\u00ec come era stato concordato nel trattato, fu leggermente spostato verso ovest dopo la Guerra di Svezia con il trattato di Saint-Germain-en-Laye del 1679, e successivamente spostato molto verso ovest ai fiumi Peene e Peenestrom, dopo la grande guerra del nord con il trattato di Stoccolma del 1720."}
{"id": "3637083", "revid": "125128279", "url": "https://it.wikipedia.org/wiki?curid=3637083", "title": "Hockey Club Ambr\u00ec-Piotta", "text": "LHockey Club Ambr\u00ec-Piotta (pi\u00f9 comunemente HC Ambr\u00ec-Piotta o anche solo Ambr\u00ec), \u00e8 un club di hockey su ghiaccio svizzero fondato nel 1937 ed avente sede nella localit\u00e0 di Ambr\u00ec, frazione del comune di Quinto; milita nella Lega Nazionale A, il massimo campionato nazionale organizzato dalla Lega Svizzera di Hockey su Ghiaccio.\nNel suo palmar\u00e8s vi sono due IIHF Continental Cup ed una Supercoppa IIHF. A livello nazionale, in un'occasione ha concluso in prima posizione la stagione regolare del campionato (che non \u00e8 mai riuscito a vincere) ed ha ottenuto un successo nella Coppa Svizzera.\nSebbene il club rappresenti due piccole frazioni (Ambr\u00ec e Piotta) di un villaggio di montagna di soli 600 abitanti, esso vanta una grande tradizione sportiva e gode di un seguito popolare molto ampio. Infatti l\u2019affluenza media durante i match casalinghi ammonta all\u2019incirca a 5.000 persone\nFino alla primavera 2021 la squadra giocava le partite casalinghe presso la Valascia. Dalla stagione 2021-22 le partite casalinghe vengono giocate presso il moderno stadio multifunzionale della Gottardo Arena. L'Ambr\u00ec pu\u00f2 vantare il miglior tifo della lega.\nStoria.\nOrigini: dagli anni 1930 agli anni 1950.\nL'Hockey Club Ambr\u00ec-Piotta fu fondato nel 1937, traendo il proprio nome delle due frazioni pi\u00f9 popolose del comune di Quinto, ovvero Ambr\u00ec e Piotta, situate nell'alta Val Leventina. Il primo campo di gioco fu la cosiddetta pista della \"Cava\", priva di copertura e in ghiaccio naturale, ricavata nell'area di una vecchia cava dismessa.\nNelle prime stagioni d'esistenza, l'HC Ambr\u00ec-Piotta milit\u00f2 nel campionato regionale svizzero e nella Serie B, una lega non professionistica posta al di sotto delle Divisioni Nazionali A e B. La svolta arriv\u00f2 nel corso della stagione 1947-48, quando il club ticinese prese parte al campionato di Lega Nazionale B, vincendo il gruppo Est e la successiva finale. Nelle due stagioni successive l'Ambr\u00ec-Piotta si impose di nuovo nella seconda divisione, in un sistema tuttavia che non predeva promozioni e retrocessioni. Nel 1949 arriv\u00f2 il primo allenatore straniero nella storia del club, il canadese Harry Vedan.\nAl termine della stagione 1952-53 i biancobl\u00f9, dopo aver vinto il proprio girone, sconfissero l'EHC Basel conquistando cos\u00ec la prima storica promozione in Lega Nazionale A. Le stagioni successive portarono l'Ambr\u00ec-Piotta a raggiungere le posizioni di met\u00e0 classifica, con il picco del terzo posto ottenuto nel 1957.\nPrimo titolo e ritorno in LNB: anni 1960-70.\nAl termine della stagione 1962 l'Ambr\u00ec-Piotta conquist\u00f2 il primo trofeo della sua storia, sconfiggendo in finale di Coppa Svizzera la formazione dell'HC Villars (squadra che avrebbe vinto poi i due campionati nazionali successivi) per 5-3. Tuttavia nel giro di sole due stagioni, nel 1964, il club chiuse il campionato in ultima posizione e fu retrocesso in Lega Nazionale B.\nNel corso delle cinque successive stagioni, dal 1964 al 1969, la squadra arriv\u00f2 pi\u00f9 volte vicina alla promozione, senza per\u00f2 riuscirci: per due volte fu sconfitta nello spareggio valido per un posto in LNA, il primo contro l'Hockey Club La Chaux-de-Fonds ed il secondo contro lo Young Sprinters Hockey Club di Neuch\u00e2tel. Nei tre campionati successivi la formula mut\u00f2, e fu creato un girone all'italiana nel quale si affrontavano l'ultima classificata della LNA insieme alle migliori compagini della LNB; l'Ambr\u00ec-Piotta in un'occasione giunse al secondo posto. Nel corso della stagione 1969-1970 la formazione bianco-blu riusc\u00ec a concludere al primo posto del girone valido per l'accesso in Lega Nazionale A, ritornando cos\u00ec nella massima divisione nazionale.\nUna volta ritornato in LNA, l'Ambr\u00ec-Piotta si attest\u00f2 sulle posizioni medio-basse della classifica, con i \"picchi\" di due quarti posti ed un terzo posto ottenuto nel campionato 1972-73. Nel 1972 grazie anche alla presenza in rosa dell'ex-stella della NHL Andy Bathgate, al tempo stesso allenatore e giocatore, l'Ambr\u00ec-Piotta giunse di nuovo alla finale di Coppa Svizzera, disputata con gare di andata e ritorno contro il Gen\u00e8ve-Servette HC, che per\u00f2 perse con il punteggio di 4-3. Al termine della stagione 1977-78, conclusa in ottava ed ultima posizione, l'Ambr\u00ec-Piotta fu nuovamente retrocesso in Lega Nazionale B, quattordici anni dopo l'ultima retrocessione.\nAffermazione in LNA e trofei europei: anni 1980 e 1990.\nL'inizio degli anni 1980 fu segnato dal ritorno in Lega Nazionale A, conseguito nel 1982 dopo tre stagioni trascorse nella seconda divisione, nelle quali la squadra era comunque andata pi\u00f9 volte vicina alla promozione. La stagione 1982-83 vide l'Ambr\u00ec-Piotta concludere il campionato in ottava posizione; i leventinesi furono poi incapaci di mantenere il proprio posto in LNA arrivando solo quinti nel girone promozione.\nNel 1985 l'HCAP ritorn\u00f2 in Lega Nazione A; contestualmente furono introdotti i play-off per decidere la vincente del campionato, abbandonando la formula del girone all'italiana. Nelle dieci stagioni dal 1987 al 1996 la squadra guadagn\u00f2 sempre l'accesso ai playoff, accedendo per sei volte alle semifinali e quattro volte ai quarti di finale.\nDopo la caduta dell'Unione Sovietica, all'inizio degli anni 1990, il mondo dell'hockey su ghiaccio fu travolto da un'invasione di giocatori provenienti dal campionato sovietico e di vecchie glorie con trascorsi in National Hockey League. All'Hockey Club Ambr\u00ec-Piotta giunse nel 1984 il canadese Dale McCourt, gi\u00e0 prima scelta assoluta al NHL Entry Draft, il quale in 264 partite mise a segno 408 punti prima del suo ritiro nel 1992; successivamente la sua maglia numero 15 fu ritirata. A met\u00e0 del decennio, sotto la guida del tecnico russo Aleksandr Jaku\u0161ev, ad arricchire ulteriormente la rosa della squadra, ove gi\u00e0 spiccava Peter Jaks, giunsero i russi Oleg Petrov e Valerij Kamenskij (quest'ultimo membro del Triple Gold Club).\nDal 1997 al 2000, durante la presidenza di Emilio Juri, l'Ambr\u00ec-Piotta, condotto dall'allenatore canadese Larry Huras, raggiunse i massimi successi della sua storia. Dopo una semifinale scudetto persa nel 1998, l'anno successivo i biancobl\u00f9 conclusero per la prima volta la regular season al primo posto, salvo poi arrendersi in finale a Gara-5 contro i rivali storici dell'HC Lugano. Nonostante il titolo nazionale mancato, in campo europeo arrivarono due titoli, la IIHF Continental Cup e la Supercoppa IIHF (quest'ultimo trofeo ottenuto in casa presso la Pista Valascia). Nella stagione successiva arrivarono la seconda Continental Cup e la finale di Supercoppa persa contro i russi del Metallurg Magnitogorsk.\nAnni 2000.\nNegli anni seguenti, dal 2001 al 2006, l'Ambr\u00ec-Piotta raggiunse una volta la semifinale e cinque volte i quarti di finale di campionato, senza riuscire tuttavia a rinnovare i fasti degli anni 1990, anche a causa dei problemi economici della societ\u00e0. Sulla panchina su susseguirono numerosi allenatori, nessuno dei quali tuttavia riusc\u00ec a rimanere per pi\u00f9 di una stagione, un po' come successe al Hockey Club Lugano qualche anno dopo.\nAl termine della stagione 2006-07 i biancobl\u00f9 dovettero disputare i playout, per evitare lo spareggio con la squadra vincente della Lega Nazionale B. In quell'occasione, cos\u00ec come nel 2009-10, la squadra si salv\u00f2 al primo turno. Invece nel 2008 e nel 2009 fu necessario vincere la finale dei playout, disputata fra le due squadre perdenti delle semifinali. Nella stagione 2010-2011, dopo una partenza disastrosa sotto la guida di Beno\u00eet Laporte, fu ingaggiato lo statunitense Kevin Constantine, il quale port\u00f2 alla salvezza l'Ambr\u00ec solo nello spareggio contro l'EHC Visp, campione della seconda serie. Al termine della stagione 2013-14 la squadra, guidata da Serge Pelletier, riusc\u00ec a ritornare ai playoff. Infine, il 25 ottobre 2015, a nemmeno 2 mesi dall'inizio della nuova stagione, a causa degli scarsi risultati ottenuti (da ultimo la sconfitta nel derby della Resega) la dirigenza present\u00f2 il conto e decise di rimuovere Pelletier dall'incarico di allenatore, chiamando al suo posto Hans Kossmann, che gi\u00e0 gli era subentrato in precedenza a Friborgo. Malgrado un sostanziale miglioramento del livello di prestazioni, la squadra non riusc\u00ec per un soffio a qualificarsi per i playoff e si ritrov\u00f2 un'altra volta a dover disputare i playout, guadagnandosi comunque la certezza della permanenza in LNA con un certo anticipo rispetto alla conclusione del girone contro la retrocessione.\nDopo varie stagioni contraddistinte da continue delusioni (tra cui anche una salvezza raggiunta nello spareggio retrocessione-promozione contro il Langenthal nel 2016-2017), nella stagione 2018-2019 l'Ambr\u00ec-Piotta riesce a qualificarsi per i playoff, classificandosi al quinto posto al termine della stagione regolare sovvertendo tutti i pronostici di inizio stagione che li dava a fondo classifica. Questo risultato \u00e8 stato in parte possibile alla superlinea composta da Dominic Zwerger, Marco M\u00fcller e Dominik Kubal\u00edk che ha garantito 134 punti (56 goal e 78 assist). Il ceco Kubalik \u00e8 stato anche il miglior marcatore dell'intera lega con i suoi 57 punti in 50 partite. Ai playoff la squadra incontra l'EHC Bienne il quale si rivela essere una vera bestia nera per i biancobl\u00f9, visto che gi\u00e0 nella regular season li aveva battuti quattro volte su quattro in stagione. Infatti i ticinesi perdono la serie 4-1, ma riescono a vincere una partita di playoff dopo ben 13 anni dall'ultima volta (contro il Lugano nel 2006). Grazie al quinto posto ottenuto in campionato, l'Ambr\u00ec si qualifica per la prima volta nella sua storia alla Champions Hockey League. La squadra guidata da Luca Cereda viene anche invitata a partecipare alla 93\u00aa Coppa Spengler, il torneo natalizio che si tiene ogni anno a Davos, perdendo la semifinale.\nAnni 2020.\nIl 5 aprile 2021 viene giocata l'ultima partita presso lo stadio della Valascia. Il 11 settembre 2021 si \u00e8 giocata la partita inaugurale presso la moderna Nuova Valascia, situata a 600 m dalla vecchia pista.\nPista.\nIl primo terreno di gioco dell'Hockey Club Ambr\u00ec-Piotta fu la cosiddetta \"Cava\", un campo di calcio scoperto che nei mesi invernali veniva sgomberato dalla neve, innaffiato e lasciato gelare naturalmente per permettere di giocare ad hockey su ghiaccio. Il nome deriva dal fatto che l'area in passato era stata sfruttata come cava di pietrisco da impiegare nella costruzione della ferrovia del Gottardo.\nLa \"Cava\" rimase in uso dal 1937 agli anni 1940, anno in cui fu decisa la costruzione di un vero stadio del ghiaccio, con tribune permanenti (ma inizialmente senza una copertura e con la pista ancora in ghiaccio naturale). Nacque cos\u00ec la pista Valascia (il cui nome deriva dal termine dialettale che significa \"valanga\"), che a partire dal 13 dicembre 1959 fu dotata di un impianto di ghiacciamento artificiale, \"tenuto a battesimo\" da un match fra le nazionali di Svizzera ed Italia, vinto per 6-3 dagli ospiti.\nNonostante la pista sia situata a circa 1000\u00a0m s.l.m. l'iniziale mancanza di una copertura impediva di usufruire della pista nei mesi caldi e in caso di condizioni climatiche avverse. Nel 1979 si decise pertanto di installare un tetto sopra l'impianto.\nLa Valascia ha una capienza di 6500 posti, dei quali 2000 dotati di seggiolino e 4500 sulle gradinate.\nRecentemente \u00e8 stato formalizzato l'accordo tra il club, la societ\u00e0 Valascia Immobiliare SA, le banche e il comune di Quinto per la realizzazione di un nuovo impianto multifunzionale del costo totale di 50 milioni di Franchi svizzeri.\nNel dicembre 2018 sono ufficialmente iniziati i lavori di costruzione della nuova pista della Valascia, la quale avr\u00e0 una capienza di 7000 posti di cui 3000 sugli spalti e 4000 seduti, da concludersi entro l'inizio della stagione sportiva 2021-2022. La Nuova Valascia (Gottardo Arena) \u00e8 stata inaugurata l'11 settembre 2021.\nRosa.\n\"Dati aggiornati al 17 ottobre 2018.\"\nStaff tecnico.\n\"Dati aggiornati al 17 ottobre 2018.\"\nAllenatori.\nLista degli allenatori succedutisi sulla panchina dell'Hockey Club Ambr\u00ec-Piotta dal 1937 ad oggi:\nPalmar\u00e8s.\nQuesto \u00e8 il palmar\u00e8s dell'Hockey Club Ambr\u00ec-Piotta a partire dalla fondazione:\nRecord e statistiche.\nPartecipazione ai campionati.\nRisultati raccolti a partire dal 1947, anno della prima partecipazione dell'HC Ambr\u00ec-Piotta ad eventi ufficiali organizzati dalla Lega svizzera di hockey su ghiaccio.\nTifoseria.\nI tifosi dell'Ambr\u00ec-Piotta nutrono un'accesa rivalit\u00e0 con la squadra dell'Hockey Club Lugano, per ragioni storiche e logistiche. Infatti per la vicinanza geografica e poich\u00e9 le due squadre ticinesi hanno militato spesso nella stessa divisione, la Lega Nazionale A, il derby \u00e8 molto sentito nel cantone d'appartenenza. In tali occasioni l'agonismo in campo pu\u00f2 raggiungere livelli esasperati: in due occasioni (il 23 gennaio 1973 ed il 10 gennaio 1987) scoppiarono tafferugli tra i giocatori delle due squadre, costringendo ad interrompere la partita..\nIl cuore del tifo organizzato della squadra leventinese \u00e8 la Giovent\u00f9 Biancoblu (nata nel 1988) della \"Curva Sud\" della Valascia, ove prendono posto i tifosi pi\u00f9 accesi. Esistono 21 fans club ufficialmente riconosciuti dall'HC Ambr\u00ec-Piotta, la maggior parte dei quali concentrati nel Canton Ticino, oltre a presenze nei cantoni di Berna, Uri, Zurigo, Friburgo e Svitto. Anche in Italia esistono alcuni gruppi di sostenitori biancoblu, localizzati a Pavia, nelle Dolomiti Agordine, a Chiavenna, in Val Vigezzo, a Varese e Como, ad Asti e presso Bologna. In particolare \u00e8 molto attivo l'HCAP Fans Pavia, sempre presente alle partite casalinghe dei biancobl\u00f9 alla Valascia. \nI tifosi dell'HC Ambr\u00ec-Piotta sono legati da un'amicizia con i tifosi dell'AC Pisa 1909, societ\u00e0 calcistica di Pisa, in Toscana (Italia).\nSettore giovanile.\nIl settore giovanile dell'Ambr\u00ec-Piotta, denominato \"HCAP Giovani\", \u00e8 formato da diverse selezioni suddivise in base all'et\u00e0: subito al di sotto della prima squadra si trovano gli \"Juniori Elite\" (under-20), i cui giocatori vengono talvolta impiegati nel massimo campionato. La formazione ha vinto il campionato nazionale di categoria nella stagione 1995-1996. Le altre formazioni giovanili sono i \"Novizi Elite\" (under-18), i \"Mini\" (under-15), i \"Moskito\" (under-13), i \"Piccolo\" (under-11) e i \"Bambini\" (under-9). Il settore giovanile della formazione leventinese conta 55 collaboratori e 130 giocatori coinvolti nelle diverse formazioni, e collabora con alcune squadre affiliate militanti nelle serie minori: l'HC Chiasso in Prima e il GDT Bellinzona in Seconda Lega.\nSociet\u00e0.\nL'Hockey Club Ambr\u00ec-Piotta ha assunto dal 1998 la forma statutaria di societ\u00e0 anonima. La sede della societ\u00e0 si trova nella frazione di Ambr\u00ec, parte del comune di Quinto, presso l'ex-stazione delle FFS. Nel 2011 la societ\u00e0 affront\u00f2 un momento di forte difficolt\u00e0 dovuto a problemi finanziari, dovuti ai debiti degli anni precedenti e all'esigenza di raccogliere liquidit\u00e0 per la stagione successiva. Grazie anche ad una campagna di raccolta di fondi, la societ\u00e0 il 25 agosto 2011 ufficializz\u00f2 l'aumento di capitale e il ripianamento dei debiti.\nConsiglio d'amministrazione.\nOrganigramma del consiglio d'amministrazione dell'Hockey Club Ambr\u00ec-Piotta\nSostenitori.\nI sostenitori ufficiali dell'Hockey Club Ambr\u00ec-Piotta sono : "}
{"id": "3637088", "revid": "53508", "url": "https://it.wikipedia.org/wiki?curid=3637088", "title": "Ammiraglio del Mar Oceano", "text": "L'ammiraglio del Mar Oceano o ammiraglio delle Indie (menzionato nei testi originali come Almirante de la Mar Oc\u00e9ana e Almirante de las \u00cdndias) fu un titolo conferito dai re cattolici a Cristoforo Colombo come stabilito nelle capitolazioni di Santa Fe, risalenti al 17 aprile 1492. Il titolo venne attribuito in perpetuo a Colombo e ai suoi discendenti."}
{"id": "3637090", "revid": "1431409", "url": "https://it.wikipedia.org/wiki?curid=3637090", "title": "Bruce Altman", "text": "Biografia.\nLaureatosi alla Yale School of Drama, \u00e8 sposato con l'avvocatessa Darcy McGraw, da cui ha avuto una figlia, Anna Altman (1989-2013)."}
{"id": "3637091", "revid": "227910", "url": "https://it.wikipedia.org/wiki?curid=3637091", "title": "Pace di Rodengo", "text": "La Pace di Rodengo \u00e8 una scultura in argento e metallo dorato lavorati a niello (23,5x10,2\u00a0cm) di un maestro orafo lombardo di inizio XVI secolo, conservata nel Museo di Santa Giulia di Brescia.\nStoria.\nLa scultura, propriamente una pace anticamente utilizzata durante la liturgia cristiana, proviene dall'importante abbazia di San Nicola di Rodengo-Saiano, in provincia di Brescia.\nNon sono noti documenti in grado di attestare data e vicende della commissione, n\u00e9 il nome del realizzatore che, data la preziosit\u00e0 dell'opera, \u00e8 da identificare in un maestro orafo lombardo attivo agli inizi del Cinquecento e dal linguaggio molto aggiornato sui nuovi stilemi dell'arte rinascimentale.\nSoppressa l'abbazia all'inizio dell'Ottocento, i beni in essa contenuti vengono in gran parte dispersi. La pace entra a far parte della collezione di Camillo Brozzoni, ricco e colto industriale bresciano, sicuramente in questo periodo. L'opera passer\u00e0 infine al museo di Santa Giulia, per lascito testamentario, insieme a tutto il resto della collezione.\nDescrizione.\nLa pace \u00e8 decorata da due bassorilievi principali in argento lavorato a niello, uno rettangolare al centro, raffigurante la \"Deposizione nel sepolcro\", e uno semicircolare al di sopra, raffigurante l'\"Annunciazione\", entrambi molto dettagliati.\nInquadra i due bassorilievi una cornice architettonica con lesene di ordine corinzio poggianti su un basamento con l'iscrizione \"PACEM. MEAM. DO. VOBIS\" e sormontate da una spessa trabeazione munita di fregio. Un'ulteriore cornice semicircolare circonda il secondo bassorilievo, mentre come coronamento sono posti alcuni delfini in posizione contrapposta e simmetrica.\nStile.\nL'opera raggiunge un livello qualitativo molto alto, soprattutto per la preziosit\u00e0 della lavorazione e il forte livello di dettaglio, sia nelle due scene figurate sia nella cornice, che si risolvono nell'ordine di centimetri se non di millimetri. Particolarmente raffinata, oltre alle due scene centrali, \u00e8 la lavorazione delle candelabre delle due lesene e del fregio mediano, che in pochi millimetri sviluppano tralci vegetali, fiori e frutti.\nNon sono comunque presenti novit\u00e0 a livello iconografico nelle due scene, bens\u00ec nella cornice architettonica che rivela, come detto, un maestro orafo dal linguaggio aggiornato e ormai completamente estraneo al gusto gotico ancora variamente radicato, tra la fine del Quattrocento e l'inizio del Cinquecento, nell'area bresciana."}
{"id": "3637093", "revid": "287204", "url": "https://it.wikipedia.org/wiki?curid=3637093", "title": "Franco Vazquez", "text": ""}
{"id": "3637095", "revid": "1573940", "url": "https://it.wikipedia.org/wiki?curid=3637095", "title": "Afromarengo", "text": "Afromarengo \u00e8 un genere di ragni appartenente alla famiglia Salticidae.\nEtimologia.\nIl nome del genere \u00e8 composto dal prefisso \"Afro-\" che ne indica l'areale, quello africano, e dal genere Marengo , con cui condivide vari caratteri.\nDistribuzione.\nLe due specie oggi note di questo genere sono state rinvenute in Africa centrale, orientale e meridionale.\nTassonomia.\nA giugno 2011, si compone di due specie:"}
{"id": "3637096", "revid": "365029", "url": "https://it.wikipedia.org/wiki?curid=3637096", "title": "Brooke Williams", "text": "Biografia e carriera.\nBrooke Williams nasce a Christchurch, dove trascorre la sua infanzia. In tenera et\u00e0 decide di diventare un'attrice: inizia cos\u00ec a partecipare a spettacoli teatrali amatoriali e a frequentare corsi di recitazione.\nSi trasferisce a Londra dove, a partire dal 2001, segue numerosi tirocini, presso \"Mme Course\", \"Acting for Screen\" e il \"Globe Theatre\", e si unisce alla compagnia teatrale di quest'ultimo. Comincia a lavorare in teatro quello stesso anno: nel 2002 partecipa all\"'Edinburgh Festival Fringe\" con lo spettacolo \"Gogo the Boy with Magic Feet\", per il quale vince un \"Total Theatre Award\". Dopo essere tornata in Nuova Zelanda, lavora come attrice per alcuni anni al \"Court Theatre\" di Christchurch; si trasferisce al nord nel 2004 per studiare \"Performing and Screen Arts\" alla \"New Zealand Drama School\": ottiene la laurea nel 2006.\nNel 2007 si trasferisce ad Auckland, dove recita nella \"Auckland Theatre Company's\", ottenendo il ruolo da protagonista in \"Romeo &amp; Juliet\".\nComincia la sua carriera televisiva nel 2005, recitando nel film \"Meet Me in Miami\"; nel 2007 appare nella serie televisiva \"My Story\" e successivamente ha una parte come guest star nella fiction TV \"Go Girls\". Seguono alcune apparizioni in serie televisive come \"Spartacus\", il suo prequel \"Spartacus - Gli dei dell'arena\" e \"La spada della verit\u00e0\". Nel 2008, appare in una pubblicit\u00e0 per \"Griffin Solay\". Due anni dopo, grazie alle sue performance teatrali, vince due \"NZ Herald Best of Theatre Awards\".\nNel 2011, compare nel video della canzone \"Myth Reducer\" cantata da Sleeping Dogs e si unisce al cast della soap opera \"Shortland Street\", nel ruolo di Lana. Sempre nel 2011 interpreta un importante ruolo nella miniserie TV \"Ice\", con protagonisti Richard Roxburgh e Claire Forlani. La miniserie, di genere catastrofico, \u00e8 incentrata sul disgelo di uno dei pi\u00f9 importanti ghiacciai della Terra, quello groenlandese, che provoca una nuova era glaciale nell'emisfero boreale. Williams interpreta Milly, la teenager figlia dei protagonisti e nipote di un agricoltore esperto di vini, interpretato da Ben Cross.\nNel 2012 torna ad interpretare Aurelia nella serie televisiva \"Spartacus - La vendetta\", oltre a continuare il suo lavoro sul set di \"Shortland Street\" e a tornare in teatro dopo due anni di assenza, nel ruolo di Ermia in \"A Midsummer Night's Dream\". A marzo 2013, Williams abbandona il suo ruolo in \"Shortland Street\".\nDoppiatrici italiane.\nNelle versioni in italiano dei suoi film, Brooke Williams \u00e8 stata doppiata da:"}
{"id": "3637097", "revid": "187240", "url": "https://it.wikipedia.org/wiki?curid=3637097", "title": "Iosafat", "text": ""}
{"id": "3637098", "revid": "486946", "url": "https://it.wikipedia.org/wiki?curid=3637098", "title": "Ammiragliato delle Indie", "text": ""}
{"id": "3637099", "revid": "767487", "url": "https://it.wikipedia.org/wiki?curid=3637099", "title": "Det perfekte menneske", "text": "Det perfekte menneske, noto anche con il titolo internazionale The Perfect Human, \u00e8 un cortometraggio di 12 minuti diretto nel 1967 dal regista danese J\u00f8rgen Leth.\nQuesto cortometraggio \u00e8 servito come ispirazione per la realizzazione del lungometraggio \"Le cinque variazioni\", diretto da Lars von Trier assieme allo stesso Leth. Nel film, a Leth viene dato il compito di rigirare il suo cortometraggio altre cinque volte, in base ai dogmi imposti da Von Trier.\nTrama.\nAttraverso una narrazione che unisce uno stile documentaristico e uno surrealista, il regista vuole descrivere le caratteristiche di due personaggi (uno maschile e l'altro femminile) che dovrebbero incarnare \"l'essere umano perfetto\". Dopo una breve introduzione in cui una voce narrante illustra le intenzioni del documentario, vengono mostrate le caratteristiche fisiche dei due personaggi (le loro parti del corpo, i loro abiti ecc...). L'indagine viene condotta attraverso domande a cui non viene data una risposta, ad esempio \"come si muove l'essere umano perfetto?\" o \"com'\u00e8 la sua pelle?\". L'ambientazione \u00e8 praticamente assente, poich\u00e9 i personaggi si muovono in un ambiente completamente bianco (simile a quello di \"Matrix\" o \"\") dove non si ha l'idea dello spazio e della profondit\u00e0. Il cortometraggio si conclude con uno strambo commiato del protagonista maschile: \"Anche oggi ho vissuto qualcosa che spero di comprendere tra qualche giorno\"."}
{"id": "3637100", "revid": "72396", "url": "https://it.wikipedia.org/wiki?curid=3637100", "title": "VestAndPage", "text": "VestAndPage \u00e8 un duo artistico fondato nel 2006 da Verena Stenke (nata nel 1981 a Bad Friedrichshall) e Andrea Pagnes (nato il 1962 a Venezia), che opera nell'ambito della performance contemporanea, dell'arte visuale, e della video arte.\nIl duo ha ideato il progetto \"FRAGILE - global performance chain journey\", un'iniziativa d'arte globale alla quale partecipano 750 artisti provenienti da 63 nazioni, unitisi insieme per dar vita al viaggio di un oggetto fragile intorno al mondo Sono curatori della VENICE INTERNATIONAL PERFORMANCE ART WEEK.\nLa serie di film ibridi \"sin\u221efin\" (\"Performances at the End of the World\" Cile/Italia, 2010; \"Performances at the Holy Centre\" India/Italia/Germania, 2011 e \"Performances at the Core of the Looking-Glass\" Antartide/Argentina/Italia, 2012) si ispira alla trilogia di Peter Sloterdijk \"Sfere\" e costituisce un esempio di combinazione tra la performance art e la cinematografia"}
{"id": "3637106", "revid": "104458", "url": "https://it.wikipedia.org/wiki?curid=3637106", "title": "Campionati del mondo di canottaggio 2011", "text": "I Campionati del mondo di canottaggio 2011 si sono disputati tra il 28 agosto e il 4 settembre 2011 sul Lago di Bled, a Bled in Slovenia."}
{"id": "3637107", "revid": "187240", "url": "https://it.wikipedia.org/wiki?curid=3637107", "title": "Pieve al Toppo", "text": ""}
{"id": "3637108", "revid": "767487", "url": "https://it.wikipedia.org/wiki?curid=3637108", "title": "Marva Hicks", "text": "Ha firmato per la Polydor alla fine degli anni 80 e il suo LP di debutto \"Marva Hicks\" \u00e8 seguito nel 1991.\nHa messo a segno il suo maggior successo di classifica con il singolo \"Never Been in Love Before\", che ha raggiunto il numero sette nella classifica, al quale sono seguiti altri due singoli.\nEpisodio molto importante della sua carriera \u00e8 l'aver duettato con Michael Jackson nella canzone I Just Can't Stop Loving You durante un concerto di quest'ultimo in Brunei nel 1996."}
{"id": "3637109", "revid": "324090", "url": "https://it.wikipedia.org/wiki?curid=3637109", "title": "Municipio di Rostock", "text": "Il Municipio di Rostock (in tedesco: \"Rostocker Rathaus\") \u00e8 uno storico edificio del Neuer Markt (\"Mercato Nuovo\") di Rostock, in Germania. Fu costruito in stile gotico baltico nel XIII secolo; tra il 1727 e il 1729 venne aggiunta una facciata barocca.\nUbicazione.\nIl municipio di Rostock occupa parte del lato orientale del Neuer Markt, nei pressi di un quartiere storico con edifici del XV secolo (come la \"Kerkhoffhaus\" e la \"Walldienerhaus\").\nCaratteristiche.\nL'edificio presenta - come detto - una facciata barocca. Dietro ad essa, campeggiano le sette torrette gotiche dell'edificio originario.\nPunti d'interesse.\nEsterni.\nIl serpente del municipio.\nAlcune colonne all'esterno del municipio sono decorate con la figura di un serpente: pare che tale tipo di decorazione, pi\u00f9 volte distrutta o rubata, risalga almeno al XVIII secolo.\nIl serpente simboleggerebbe la saggezza delle decisioni prese nel municipio.\nInterni.\nRatskeller.\nNel piano-terra del municipio \u00e8 ubicata la \"Ratskeller\" (letteralmente: \"cantina del municipio\"), il pi\u00f9 antico ristorante della citt\u00e0, che presenta delle volte risalenti al Medioevo."}
{"id": "3637114", "revid": "779289", "url": "https://it.wikipedia.org/wiki?curid=3637114", "title": "Tennistavolo alla XXVI Universiade", "text": "Gli incontri di tennistavolo alla XXVI Universiade sono stati disputati dal 13 al 20 agosto 2011 alla Shenzhen Bay Sport Center Gym di Shenzhen."}
{"id": "3637115", "revid": "80030", "url": "https://it.wikipedia.org/wiki?curid=3637115", "title": "Piazza Stanislao", "text": ""}
{"id": "3637116", "revid": "204012", "url": "https://it.wikipedia.org/wiki?curid=3637116", "title": "Pat Canning Todd", "text": ""}
{"id": "3637117", "revid": "1123126", "url": "https://it.wikipedia.org/wiki?curid=3637117", "title": "Studium Biblicum Franciscanum", "text": "Lo Studium Biblicum Franciscanum (SBF) \u00e8 un'istituzione accademica facente capo alla famiglia francescana con sede a Gerusalemme, parte integrante della Pontificia Universit\u00e0 Antonianum di Roma di cui costituisce la Facolt\u00e0 di Scienze Bibliche e Archeologia ma con una relativa autonomia. La sede dell'Istituto \u00e8 presso il convento della Flagellazione, nel quartiere musulmano di Gerusalemme, all'inizio della Via Dolorosa e a ridosso della parte nord della Spianata delle Moschee (sede dell'antico Tempio salomonico).\nStoria.\nLa storia dello Studium risale agli inizi del XX secolo quando la Custodia francescana di Terra Santa, custode di molti santuari legati alle memorie cristiane dei primi secoli, concep\u00ec sin dal 1901 l'idea di istituire uno studio per la ricerca archeologica e scientifica dei luoghi a lei affidati. Tuttavia fu solo dal 1924 che si diede origine a uno Studio vero e proprio con un programma didattico e di ricerca articolato e continuo.\nDal 1960, su impulso del frate archeologo Donato Baldi che dello Studium era direttore, esso fu integrato all'interno della Pontificia Universit\u00e0 Antonianum, con la possibilit\u00e0 di rilasciare i titoli accademici di licenza e di dottorato in Teologia biblica; nel 2001 \u00e8 stato elevato a facolt\u00e0 di Scienze bibliche e Archeologia.\nDescrizione.\nLo Studium Biblicum Franciscanum \u00e8 un'istituzione d'eccellenza nel campo della ricerca biblica ed archeologica.\nRilasica due titoli accademici: licenza e dottorato in \"scienze bibliche e archeologia\". Allo SBF \u00e8 collegato come primo ciclo di teologia lo Studium Theologicum Jerosolymitanum (STJ), con sede presso il convento di San Salvatore (sede della Custodia di Terra Santa), comprendente un biennio filosofico e un triennio teologico.\nStretto \u00e8 il rapporto di collaborazione con l'istituto domenicano dell\"'\u00c9cole biblique et arch\u00e9ologique fran\u00e7aise\" di Gerusalemme. Rapporti di collaborazione ci sono pure con l'omonimo Studium Biblicum Franciscanum di Hong Kong, un indipendente istituto di divulgazione e formazione biblica fondato nel 1945 dal beato padre Gabriele Allegra, dove nel 1968, dopo 40 anni di studi, fu completata la prima traduzione della Bibbia cattolica in cinese, oggi la versione ufficiale in Cina.\nLo SBF dispone di una biblioteca specializzata di circa 56.000 volumi e 420 riviste. I settori principali sono: archeologia, studi biblici, patristica, giudaismo, Oriente antico e itinerari di Terra Santa. Lo Studium pubblica inoltre diversi contributi scientifici, tra cui la rivista di riferimento \u00e8 il \"Liber annuus\" (ISSN 0081-8933). Gli articoli sono scritti in diverse lingue, l'editoriale \u00e8 in italiano.\nProtagonista di numerosi scavi archeologici in Terra Santa e Giordania lungo tutto il XX secolo, attualmente lo Studium \u00e8 direttamente coinvolto nella missione di scavo nel sito giordano di Macheronte, in una spedizione congiunta con la Hungarian Academy of Arts, dal 2017."}
{"id": "3637120", "revid": "204012", "url": "https://it.wikipedia.org/wiki?curid=3637120", "title": "Pat Todd", "text": ""}
{"id": "3637121", "revid": "1776051", "url": "https://it.wikipedia.org/wiki?curid=3637121", "title": "Parallel Dimensions", "text": "Parallel Dimensions \u00e8 il sesto disco in studio del cantante italiano Perseo Miranda, pubblicato nel febbraio 2008 dalla etichetta discografica \"Lodger Records\". &lt;br&gt;Si tratta di un singolo di due brani, registrati presso i \"Music Art\" studios.\nIl disco.\nIl disco \u00e8 stato regostrato in settembre 2007. &lt;br&gt; Inizialmente si doveva trattare di un disco completo, ma successivamente il \"Miranda\" scelse i due brani che riteneva particolarmente ben riusciti e decise di realizzare solo un \"Ep\" di due tracce"}
{"id": "3637122", "revid": "43060296", "url": "https://it.wikipedia.org/wiki?curid=3637122", "title": "Starship Troopers 3", "text": ""}
{"id": "3637123", "revid": "1584565", "url": "https://it.wikipedia.org/wiki?curid=3637123", "title": "Tweeny Witches", "text": " \u00e8 una serie anime in 40 episodi, prodotta nel 2004 da Studio 4\u00b0C e trasmessa dal network giapponese NHK a partire dal 9 aprile 2004. Nel 2005 stata prodotta un'ulteriore serie di 6 OAV intitolata .\nLa Play Press ha curato l'edizione italiana di tutti gli episodi prodotti (serie televisiva e OAV), che sono andati in onda in Italia sul canale satellitare RaiSat Smash, dal 2 dicembre 2006.\nGli episodi hanno una durata di circa nove minuti ciascuno, con storie che si estendono su due episodi consecutivi. Considerando anche i 6 OAV, la serie \u00e8 quindi paragonabile con una di 26 episodi di lunghezza regolare (20 episodi trasmessi in TV e 6 OAV).\nGli OAV erano inizialmente previsti per essere trasmessi in 12 semi-episodi nell'estate del 2005, ma per ritardi nella produzione sono stati pubblicati in Giappone direttamente su DVD nel 2007.\nTrama.\nEllis (\"Arusu\" in lingua originale) \u00e8 una normale bambina che frequenta le scuole elementari, ma ha una particolarit\u00e0: crede fermamente che la magia esista e che possa essere utilizzata per fare del bene e rendere felici le persone. Un giorno per motivi misteriosi si ritrova trasportata nel mondo delle streghe; all'inizio ci sono inevitabili attriti con le streghe che abitano quel mondo (la considerano una sorta di guastafeste), ma Ellis dovr\u00e0 in seguito collaborare con loro per salvare quelle terre dalla distruzione.\nColonna sonora.\nL'edizione italiana curata dalla Play Media Company (ex-Play Press Publishing) utilizza le sigle originali giapponesi. Solo nelle trasmissioni all'interno del contenitore \"Contactoons\" esse sono state sostituite da un'omonima sigla italiana scritta e cantata da Santo Verduci.\nDoppiaggio ed edizione italiana.\nCome in tutte le pubblicazioni dell'editore Play Media Company, il cast di doppiaggio italiano non \u00e8 noto per intero, giacch\u00e9 esso non \u00e8 indicato n\u00e9 sui DVD n\u00e9 nei crediti di produzione.\nLa serie, dopo la prima TV italiana sul canale satellitare RaiSat Smash, dal 2 dicembre 2006, \u00e8 stata replicata su alcune televisioni locali, in particolare nel 2012 su Telemilano all'interno del contenitore \"Contactoons\". Dal 2019 la serie \u00e8 visibile in streaming ufficiale sul canale YouTube di \"Contactoons\". "}
{"id": "3637124", "revid": "43060313", "url": "https://it.wikipedia.org/wiki?curid=3637124", "title": "Rostocker Rathaus", "text": ""}
{"id": "3637125", "revid": "1573940", "url": "https://it.wikipedia.org/wiki?curid=3637125", "title": "Anokopsis", "text": "Anokopsis \u00e8 un genere di ragni appartenente alla famiglia Salticidae.\nDistribuzione.\nL'unica specie ad oggi nota di questo genere \u00e8 stata rinvenuta in Brasile.\nTassonomia.\nA giugno 2011, si compone di 1 specie:"}
{"id": "3637126", "revid": "599013", "url": "https://it.wikipedia.org/wiki?curid=3637126", "title": "Barbara Scofield", "text": "Biografia.\nDurante la sua carriera giunse in finale in doppio al Roland Garros nel 1951 perdendo contro la coppia composta da Doris Hart e Shirley Fry in due set, la sua compagna nell'occasione era Beryl Bartlett.\nIn singolare raggiunse il terzo turno a Wimbledon nel 1948 dove fu eliminata da Joan Curry in due set. Giunse in finale durante il Torneo di Cincinnati del 1946 in coppia con Virginia Kovacs, perdendo contro Mary Arnold Prentiss e Shirley Fry Irvin in due set. Un'altra finale per lei sempre in un doppio al SAP Open del 1957 quando in coppia con Louise Brough Clapp perse contro Janet Hopps e Mary Bevis Hawton in tre set."}
{"id": "3637130", "revid": "767487", "url": "https://it.wikipedia.org/wiki?curid=3637130", "title": "Locomotiva FS 180", "text": "Le locomotive gruppo 180 sono state macchine a vapore con tender di rodiggio 1-2-0 che le Ferrovie dello Stato acquisirono, dopo il 1905, in seguito al riscatto della Rete Mediterranea che a sua volta le aveva acquisite in seguito all'assegnazione delle linee delle precedenti compagnie; temporaneamente, fino al riordino del 1907 furono assegnate al \"gruppo 190\".\nStoria.\nLe locomotive del gruppo erano pervenute alla Rete Mediterranea nel 1885 in seguito alla ripartizione delle ferrovie precedenti tra le tre grandi reti. Si trattava di locomotive per treni viaggiatori costruite nel 1854. Acquisite dalle Ferrovie dello Stato nel 1905 in seguito al riscatto delle reti furono prima immatricolate nel gruppo 190 (1901-1904) e dal 1907 passate nel gruppo 180 con la stessa numerazione progressiva. Nell'album delle locomotive FS, al 31 dicembre 1914, il gruppo 180 risulta gi\u00e0 estinto.\nCaratteristiche tecniche.\nLa locomotiva fu costruita con il rodiggio 1-2-0 e asse anteriore portante, spostabile trasversalmente di alcuni millimetri, tipico delle locomotive da treno viaggiatori dell'epoca; era una macchina a vapore saturo, a 2 cilindri esterni, a semplice espansione.\nAlle locomotive era accoppiato un tender a tre assi."}
{"id": "3637132", "revid": "1776051", "url": "https://it.wikipedia.org/wiki?curid=3637132", "title": "Evolution of the Spirit", "text": " Evolution of the Spirit \u00e8 il quinto disco in studio de cantante e compositore italiano Perseo Miranda, pubblicato nel dicembre 2006 dalla \"Lodger Records\" in formato EP.\nIl disco.\nL'album contiene quattro tracce ed \u00e8 stato registrato nel 2007 presso i Nadir Studios.\nIl tono dell'album \u00e8 sempre molto oscuro e riflessivo e i temi spirituali tipici dello stile del Miranda si esprimono mediante un \"prog\" dal sapore acido."}
{"id": "3637133", "revid": "2177467", "url": "https://it.wikipedia.org/wiki?curid=3637133", "title": "San Cassiano (Badia)", "text": "San Cassiano (\"Sankt Kassian\" in tedesco, \"San \u0106iascian\" in ladino) \u00e8 una localit\u00e0 turistica italiana, frazione del comune di Badia (Val Badia, Alto Adige), popolata prevalentemente da abitanti che parlano la lingua ladina.\nGeografia fisica.\nIl paese si trova in una vallata laterale della Val Badia, percorsa dal Rio di San Cassiano, affluente del Gadera. Vi si trova la stazione meteorologica di Badia San Cassiano.\nIl centro \u00e8 attraversato dalla strada provinciale che porta al passo di Valparola, passando per Armentarola. Da qui si raggiunge il passo Falzarego, e si ha la possibilit\u00e0 di scendere a Cortina d'Ampezzo, oppure verso Alleghe.\nSempre dal passo Falzarego \u00e8 possibile prendere la funivia Lagazuoi e tornare all'Armentarola attraverso una delle pi\u00f9 belle piste sciistiche delle Alpi.\nSan Cassiano \u00e8 un'importante stazione sciistica, frequentata dal turismo invernale ed estivo.\nStoria.\nPrima che la localit\u00e0 di San Cassiano fosse abitata permanentemente, l'area \u00e8 stata sfruttata esclusivamente come pascolo per il bestiame (\"armenc\" in ladino, corrispondente all'omonima parola italiana \"armento\"), da cui deriva il nome di Armentarola, frazione sempre del comune di Badia, vicina a San Cassiano, in direzione del Passo Falzarego.\nGi\u00e0 nel 1296 vengono menzionati per la prima volta a San Cassiano i nomi degli abitati, costituiti dalle singole fattorie agricole o masi, in ladino \"viles\".\nLa localit\u00e0 ha ricevuto la sua denominazione attuale dal nome del Santo suo patrono, al quale \u00e8 consacrata la chiesa del luogo, che fu costruita nell'anno 1782, con il dipinto dell'altare maggiore, in cui viene mostrato il martirio di San Cassiano, opera del pittore Carlo Henrici della Slesia.\nCultura.\nNel 2011 \u00e8 stato inaugurato nel centro del paese il \"Museum Ladin Ursus Ladinicus\", succursale del \"Museum Ladin\", che espone alcuni fossili ritrovati nella zona ed i resti dell'orso ritrovati nel 1987 nella Grotta sulla Cima Cunturines.\nEconomia.\nTurismo.\nIl sito che si trova a 1.537 metri di altezza, \u00e8 una popolare meta di vacanze dopo l'avvento del turismo nel 1960, sia in estate che in inverno, e per circa 2/3 della popolazione, quasi esclusivamente ladina, il turismo \u00e8 la principale fonte di reddito."}
{"id": "3637135", "revid": "43060574", "url": "https://it.wikipedia.org/wiki?curid=3637135", "title": "Sasso Santa Croce", "text": ""}
{"id": "3637136", "revid": "43060586", "url": "https://it.wikipedia.org/wiki?curid=3637136", "title": "Sasso della Croce", "text": ""}
{"id": "3637146", "revid": "474175", "url": "https://it.wikipedia.org/wiki?curid=3637146", "title": "Atrebatum", "text": ""}
{"id": "3637150", "revid": "1776051", "url": "https://it.wikipedia.org/wiki?curid=3637150", "title": "Light and Darkness", "text": "Light and darkness \u00e8 il quarto album in studio di Perseo Miranda, pubblicato nel 2006 dalla \"Lodger Records\".\nIl disco.\nL'album \u00e8 stato registrato lo stesso anno presso i \"Mediatech\" studios ,mentre la composizione della maggior parte dei brani \u00e8 iniziata nel 2005.\nIl sound del disco \u00e8 un hard n'heavy dalle fortissime connotazioni dark e gotiche, dove traspaiono diverse fonti di influenza, che sembrano rintracciabili in artisti come Ozzy Osbourne, Steve Sylvester, Alice Cooper."}
{"id": "3637151", "revid": "92723", "url": "https://it.wikipedia.org/wiki?curid=3637151", "title": "Larry Buchanan", "text": "Molti dei suoi film sono inclusi nei principali elenchi dei peggiori film mai prodotti sebbene la maggior parte di essi abbia pareggiato il budget di produzione o abbia addirittura portato ad un sostanziale profitto. Nella sua autobiografia si \u00e8 definito uno \"schlockmeister\", ossia uno dei principali esponenti di quel cinema statunitense indipendente o semi-indipendente (da lui definito \"guerrilla filmmaking\") nel contesto del quale si \u00e8 soliti produrre film scadenti e dal budget irrisorio..\nBiografia.\nBuchanan \u00e8 nato in Texas. Rimase orfano da bambino e fu allevato a Dallas in un orfanotrofio. \u00c8 durante il periodo dell'infanzia che resta affascinato dai film proiettati nella sala del teatro dell'orfanotrofio. Dopo aver visitato Hollywood, ottiene un lavoro nel reparto di scenografia alla 20th Century Fox. Realizz\u00f2 alcuni filmati per la United States Army Signal Corps durante la seconda guerra mondiale.\nNei primi anni cinquanta, Buchanan inizi\u00f2 a produrre e a scrivere film propri. Il primo fu il corto \"The Cowboy\" nel 1951 ma \u00e8 probabilmente pi\u00f9 noto per la realizzazione di lungometraggi dei generi \"exploitation\", fantascienza e horror, tra cui \"Free, White and 21\", \"High Yellow\", \"The Naked Witch\", \"The Loch Ness Horror\" e \"Mistress of the Apes\". Tra i suoi lavori, vi sono otto film per la televisione, realizzati dalla sua casa di produzione, l'Azalea Pictures, nella seconda met\u00e0 degli anni sessanta, per la American International Pictures, che hanno creato un notevole seguito tra i fan del genere. Molti di questi titoli erano remake a colori di film della AIP realizzati nel decennio precedente. \nNel 1964, Buchanan realizz\u00f2 \"The Trial of Lee Harvey Oswald\", che presenta una storia alternativa riguardante l'attentato al presidente John F. Kennedy in cui l'attentatore Lee Harvey Oswald \u00e8 sopravvissuto e viene messo sotto processo. Nel 1984 produsse \"Down on Us\", in cui si avanzava l'ipotesi che il governo degli Stati Uniti fosse responsabile della morte di Jimi Hendrix, Jim Morrison e Janis Joplin.\nNel 1996 pubblic\u00f2 sua autobiografia intitolata \"It Came from Hunger: Tales of a Cinema Schlockmeister\". Mor\u00ec a Tucson nel 2004 mentre stava per terminare la realizzazione del suo ultimo lungometraggio, \"The Copper Scroll of Mary Magdalene\", una storia basata su una interpretazione gnostica di Cristo. Dopo la sua morte, un lungo necrologio sul New York Times sintetizz\u00f2 la sua vita artistica in questo modo: \"Una sola caratteristica accomuna tutte le produzioni di Buchanan: non \u00e8 che i suoi film fossero brutti, \u00e8 che essi erano tutti, in maniera profonda, impressionante e impenitente, brutti. La sua produzione richiama alla mente una celebre battuta di H. L. Mencken, il quale, descrivendo la prosa del presidente Warren Gamaliel Harding, dice: \"\u00c8 cos\u00ec brutta che una sorta di magnificenza vi si insinua all'interno\"\"."}
{"id": "3637152", "revid": "474175", "url": "https://it.wikipedia.org/wiki?curid=3637152", "title": "Atrecht", "text": ""}
{"id": "3637153", "revid": "1251388", "url": "https://it.wikipedia.org/wiki?curid=3637153", "title": "San Leonardo (Badia)", "text": "San Leonardo (\"Sankt Leonhard\" in tedesco, \"San Lin\u00eart\" in ladino) \u00e8 una localit\u00e0 turistica italiana, situata nel comune di Badia (Val Badia, Trentino-Alto Adige), popolata prevalentemente da abitanti che parlano la lingua ladina. Insieme alla localit\u00e0 di Pedraces (sede comunale), situata sulla riva opposta del torrente Gadera, forma la frazione di Badia, che d\u00e0 il nome al comune e alla valle.\nSan Leonardo \u00e8 situata ai piedi del Sasso della Croce ed \u00e8 un'importante stazione sciistica, frequentata dal turismo invernale ed estivo.\nIl monumento principale \u00e8 la chiesa di San Leonardo, edificata nelle forme attuali tra 1776 e 1778 da Franz Singer di G\u00f6tzens su un precedente edificio medievale consacrato nel 1347 e di cui rimane il campanile gotico."}
{"id": "3637154", "revid": "767487", "url": "https://it.wikipedia.org/wiki?curid=3637154", "title": "Pedraces", "text": "Pedraces (\"Pedratsches\" in tedesco, \"Pedraces\" in ladino) \u00e8 una localit\u00e0 turistica italiana, sede municipale del comune di Badia (Val Badia, Trentino-Alto Adige), popolata prevalentemente da abitanti che parlano la lingua ladina. Insieme alla localit\u00e0 di San Leonardo, situata sulla riva opposta del torrente Gadera, forma la frazione di Badia, che d\u00e0 il nome al comune e alla valle.\nIl centro \u00e8 attraversato dalla Strada statale 244 della Val Badia da nord a sud.\nPedraces \u00e8 situata ai piedi del Sasso della Croce ed \u00e8 un'importante stazione sciistica, frequentata dal turismo invernale ed estivo."}
{"id": "3637156", "revid": "287204", "url": "https://it.wikipedia.org/wiki?curid=3637156", "title": "Jose Curti", "text": ""}
{"id": "3637157", "revid": "1988223", "url": "https://it.wikipedia.org/wiki?curid=3637157", "title": "Eugenio Zampighi", "text": "Biografia.\nIscrittosi giovanissimo all'Accademia di Belle Arti di Modena, fin dai suoi primi saggi di soggetto storico accoglie la suggestione della lezione verista del pittore modenese Giovanni Muzzioli. Ottenuto il premio di pittura Poletti, nel 1880, ha l'opportunit\u00e0 di proseguire i suoi studi prima a Roma e, in seguito, a Firenze dove si trasferisce definitivamente nel 1884. \nNel corso degli anni ottanta inaugura un repertorio di scene di genere che gli garantisce una straordinaria fortuna di mercato e il favore della committenza internazionale. \nFunzionale alla pratica pittorica \u00e8 l'intensa attivit\u00e0 di fotografo svolta principalmente in studio con l'ausilio di modelli in costume da contadini e popolani. A partire dalle immagini fotografiche, l'artista ricrea un'immagine gioiosa e idilliaca del mondo rurale italiano, priva di qualunque accento di denuncia sociale, ma apprezzata dai turisti stranieri al tal punto da sollecitare la produzione seriale degli stessi fortunati stereotipi ancora nei primi decenni del Novecento."}
{"id": "3637165", "revid": "1869172", "url": "https://it.wikipedia.org/wiki?curid=3637165", "title": "Lori McNeil", "text": "Carriera.\nHa giocato costantemente nel WTA tour per 19 anni, dal 1983 al 2002, ed ha raggiunto 5 finali nei tornei del Grande Slam vincendo per\u00f2 solamente il doppio misto all'Open di Francia 1988.In carriera ha vinto 10 titoli in singolare raggiungendo come massima posizione in classifica il nono posto nel luglio 1988, in doppio ha vinto invece 33 tornei raggiungendo la quarta posizione in classifica nel novembre 1987.\nDurante il WTA Tour Championships 1992 ha sconfitto al primo turno Steffi Graf; fu la prima volta dal 1985 in cui la tennista tedesca venne eliminata al primo turno di un torneo. Nel Torneo di Wimbledon 1994 le due si incontrarono nuovamente al primo turno e la McNeil elimin\u00f2 la tedesca anche stavolta; Steffi Graf era la detentrice del titolo ed \u00e8 stata la prima volta nella storia dei tornei del Grande Slam in cui la campionessa in carica veniva eliminata al primo turno."}
{"id": "3637167", "revid": "293377", "url": "https://it.wikipedia.org/wiki?curid=3637167", "title": "Leonardo Bonucci", "text": "Nella sua carriera ha vinto nove campionati di Serie A, di cui uno con l' nel 2005-2006 e otto con la Juventus (sei consecutivi dal 2011-2012 al 2016-2017 e altri due nelle stagioni 2018-2019 e 2019-2020), club quest'ultimo a cui ha legato la maggior parte della carriera e con cui si \u00e8 aggiudicato anche quattro Coppe Italia (tre consecutive dal 2014-15 al 2016-17 e ancora nel 2020-21) e cinque Supercoppe di Lega (2012, 2013, 2015, 2018 e 2020), disputando inoltre due finali di UEFA Champions League (2015 e 2017); in precedenza, con la squadra nerazzurra aveva vinto, a livello giovanile, un Campionato Primavera (2006-07) e una Coppa Italia Primavera (2005-06).\nCon la nazionale ha trionfato all'europeo itinerante di Europa 2020; tra gli altri piazzamenti, \u00e8 stato finalista all'europeo di e terzo classificato alla Confederations Cup di Brasile 2013 e alla UEFA Nations League del 2020-2021. In azzurro ha inoltre preso parte ai mondiali di e e all'europeo di .\nConsiderato tra i migliori difensori della sua generazione, a livello individuale \u00e8 stato nominato miglior calciatore AIC nel 2016, oltre a essere stato inserito nel 2013-14 e nel 2017-18 nella squadra della stagione della UEFA Europa League, nel 2015, 2016, 2017 e 2020 nella squadra dell'anno AIC, nel 2016 nella formazione ideale dell\"\u00c9quipe\" e nella squadra dell'anno UEFA, nel 2016-17 nella squadra della stagione della UEFA Champions League e nell'ESM Team of the Year, nel 2017 e nel 2021 nell'11 ideale del FIFA FIFPro World XI e nel 2021 nell'XI All Star Team dell'europeo. Nel 2021, inoltre, si \u00e8 classificato 14\u00ba nella graduatoria del Pallone d'oro.\nBiografia.\nSecondo di due figli, cresce a Viterbo nel quartiere Pianoscarano, uno dei rioni medioevali della citt\u00e0. Nel 2011 sposa Martina: la coppia ha tre figli. Suo fratello Riccardo, maggiore di cinque anni, \u00e8 stato giocatore in Serie C1 con la Viterbese, e a livello dilettantistico in squadre della provincia di Viterbo.\nNell'estate 2012 Bonucci viene deferito dalla Procura Federale della FIGC nell'ambito dell'inchiesta sullo scandalo Scommessopoli dell'anno precedente, col procuratore federale Stefano Palazzi che richiede per lui una squalifica di 3 anni e 6 mesi: nelle settimane seguenti il giocatore viene prosciolto dalla giustizia sportiva sia in primo sia in secondo grado. Per gli strascichi del caso nella giustizia ordinaria, nel luglio del 2013 \u00e8 tra gli indagati a cui la Procura di Cremona invia un'informazione di garanzia circa un incidente probatorio atto alla ricerca di possibili \"combine\": la posizione del calciatore viene archiviata nel febbraio 2015.\nCaratteristiche tecniche.\nNato come centrocampista centrale, in seguito \u00e8 stato arretrato con successo da Carlo Perrone, suo tecnico nel settore giovanile della , a difensore centrale. Nonostante l'iniziale ubicazione alla destra del blocco difensivo, in seguito \u00e8 andato stabilmente a ricoprire compiti di \u00abregista difensivo\u00bb \u2014 di fatto aggiornando lo storico ruolo di libero della squadra \u2014; ci\u00f2 principalmente in una difesa a tre, seppur abbia disponibilit\u00e0 a giocare anche in un reparto arretrato composto da quattro elementi.\nCalciatore di grande personalit\u00e0 \u2014 caratteristica che porta estimatori e detrattori a dividersi nettamente circa il giudizio nei suoi confronti \u2014 nonch\u00e9 avvezzo ad assumersi responsabilit\u00e0 e ruoli da \"leader\" in campo, in fase difensiva eccelle nei contrasti e nel gioco aereo, mentre in fase offensiva ben si disimpegna nell'impostare l'azione, effettuare lanci lunghi per i compagni e, in seconda battuta, attaccare gli spazi delle retroguardie rivali. Dopo alcune difficolt\u00e0 tecnico-tattiche in cui incapp\u00f2 nei primi anni in Serie A \u2014 che fecero nascere tra la stampa specializzata il neologismo di \u00abbonucciata\u00bb per definire alcuni grossolani svarioni palla al piede, dettati spesso da troppa sicurezza e scarsa concentrazione \u2014, ha raggiunto il suo massimo rendimento nelle stagioni alla Juventus, migliorando considerevolmente agli ordini di Antonio Conte prima e Massimiliano Allegri poi, affermandosi tra i punti fermi della rosa bianconera degli anni 2010 nonch\u00e9 tra i migliori difensori della sua epoca: tra gli altri, Josep Guardiola ne ha parlato come di uno dei suoi giocatori preferiti di sempre.\nNonostante il ruolo si \u00e8 mostrato pi\u00f9 volte avvezzo al gol nel corso della carriera, emergendo tra i difensori pi\u00f9 prolifici della sua generazione; all'occorrenza si dimostra inoltre un efficace rigorista.\nAssieme ad Andrea Barzagli e Giorgio Chiellini, nel corso degli anni 2010 compagni di squadra sia nella Juventus sia in nazionale, Bonucci ha formato un affiatato terzetto difensivo denominato \u00abBBC\u00bb dalla stampa specializzata; la solidit\u00e0 del trio ha portato al paragone con la linea difensiva composta dai terzini Virginio Rosetta e Umberto Caligaris nonch\u00e9 dal centromediano Luis Monti, alla base dei successi di Juventus e nazionale negli anni 1930. Con il ritiro di Barzagli, il successivo asse Bonucci-Chiellini venutosi a creare \u00e8 stato ritenuto, per longevit\u00e0 decennale e rendimento ad alti livelli, uno dei pi\u00f9 solidi e complementari del calcio internazionale oltrech\u00e9 accostato a coppie del passato quali Beckenbauer-Schwarzenbeck, Scirea-Gentile o Baresi-Costacurta.\nCarriera.\nClub.\nGli esordi con Viterbese e Inter (2000-2007).\nTira i primi calci nel Pianoscarano, societ\u00e0 del quartiere Carmine della nat\u00eca Viterbo, in cui compie tutta la trafila delle formazioni giovanili. Nel 2000 passa alla disputando prima il campionato Giovanissimi Sperimentali, e l'anno successivo quello Giovanissimi Nazionali. Nel 2002 si trasferisce temporaneamente alla Nuova Bagnaia per giocare il campionato Allievi, poi nel 2004 torna alla Viterbese, negli Allievi Nazionali allenati da Carlo Perrone. Durante la stagione 2004-05 colleziona qualche panchina con la prima squadra giallobl\u00f9, in Serie C2, e sostiene un provino con l'; con le giovanili nerazzurre disputa in prova due tornei, ad Abu Dhabi e a Parma, al termine dei quali la societ\u00e0 lombarda, l'11 luglio 2005, lo ingaggia per euro inserendolo nella squadra Primavera.\nLa stagione 2005-06 vede Bonucci vincere con la formazione giovanile interista la Coppa Italia Primavera, agli ordini di Daniele Bernazzani (bench\u00e9 non scenda in campo nella doppia finale contro i concittadini del ). Intanto il 14 maggio 2006 Roberto Mancini, tecnico della prima squadra, lo fa esordire in Serie A, facendolo subentrare al 90' a Solari nella sfida dell'ultima giornata di campionato a San Siro contro il (2-2): con tale presenza, \"a posteriori\" rientra ufficialmente nella rosa campione d'Italia dopo l'assegnazione d'ufficio dello scudetto ai nerazzurri, nelle settimane seguenti, per effetto delle sentenze di Calciopoli. Nell'annata seguente rimane nei ranghi della Primavera, perdendo la supercoppa di categoria contro la (in cui subentra nel corso della finale) ma emergendo poi nel corso della stagione, insieme ad altri promettenti elementi quali Balotelli e Biabiany, tra i maggiori artefici della vittoria del titolo di categoria: \u00abgi\u00e0 da ragazzo si intravedeva quanto fosse un vincente, tanto che fu uno dei protagonisti del nostro scudetto\u00bb, ricorder\u00e0 a posteriori il tecnico di quella formazione, Vincenzo Esposito. Mancini gli concede inoltre 3 nuove presenze con la prima squadra, tutte in Coppa Italia, tra cui la semifinale di ritorno giocata da titolare contro la (0-0).\nLe esperienze a Treviso, Pisa e Bari (2007-2010).\nNell'estate 2007, a 20 anni, \u00e8 ceduto in prestito al , in Serie B, con cui rimane un anno e mezzo totalizzando 40 gare e 4 reti. La prima stagione in Veneto, agli ordini di Giuseppe Pillon, \u00e8 molto positiva per Bonucci il quale, alla sua prima esperienza da professionista, riesce a diventare titolare nel corso del campionato trovando anche i primi gol: \u00abera un ragazzo giovane, ma fin dai primi allenamenti mi fece una gran bella impressione, specialmente per la sua personalit\u00e0\u00bb, ricorder\u00e0 in seguito lo stesso Pillon; negativo \u00e8 invece l'epilogo della sua avventura in maglia biancoceleste, nel primo semestre dell'annata 2008-09, poich\u00e9 il nuovo tecnico Luca Gotti gli preferisce elementi pi\u00f9 esperti come Scurto e \u0160mit. Il 15 gennaio 2009 passa quindi in prestito ai pari categoria del allenati da Gian Piero Ventura, dove nella seconda parte della stagione colleziona da titolare 18 presenze e 1 gol. Nonostante la retrocessione del club toscano, il difensore inizia a emergere tra le pi\u00f9 valide promesse italiane nel ruolo; ci\u00f2 anche grazie allo stile di gioco di Ventura, volto a favorire la costruzione dell'azione fin dalle retrovie, e che ben si addice a un calciatore quale Bonucci, un \u00abdifensore che pensa come un centrocampista\u00bb.\nTornato all'Inter al termine di questo biennio di prestiti, il 29 giugno 2009 \u00e8 acquistato definitivamente dal nell'ambito della trattativa che porta Milito e Thiago Motta a Milano, venendo valutato 4 milioni di euro. Non ha tuttavia modo di vestire la maglia rossobl\u00f9, poich\u00e9 il successivo 9 luglio \u00e8 prelevato in compartecipazione dal , neopromosso in Serie A e sulla cui panchina \u00e8 nel frattempo arrivato proprio Ventura, il quale sollecita la societ\u00e0 biancorossa a puntare sul giocatore.\nIn Puglia \u00e8 titolare sin dalla prima giornata della stagione 2009-10, un pareggio 1-1 nella trasferta contro la sua ex squadra dell'Inter, e dov'\u00e8 suo malgrado autore di un fallo da rigore su Milito; ci\u00f2 nonostante, nel prosieguo dell'annata \u00e8 protagonista di prestazioni di livello, giocando tutte le 38 partite di un campionato in cui il 30 gennaio 2010 trova il suo primo gol in massima categoria, in semirovesciata nella vittoria interna 4-2 sul , e che il 3 marzo lo portano a vestire per la prima volta la maglia azzurra. A Bari fa coppia al centro della retroguardia dei galletti con un altro promettente elemento, Ranocchia, formando un giovane ma solido e affiatato duo difensivo che presto emerge tra i migliori del campionato; seppur all'epoca, \u00e8 proprio il compagno di reparto ad attirare su di s\u00e9 le maggiori attenzioni degli addetti ai lavori. Al termine dell'unico suo anno in biancorosso, nel giugno 2010 la compropriet\u00e0 tra Bari e Genoa \u00e8 risolta prima di arrivare alle buste: il giocatore \u00e8 riscattato dai pugliesi con la complicit\u00e0 della Juventus, che ne acquister\u00e0 successivamente il cartellino.\nJuventus.\nDalla crisi all'affermazione (2010-2012).\nIl 1\u00ba luglio 2010 il difensore approda alla Juventus per una valutazione, tra contanti e contropartite, di circa 15,5 milioni di euro. Esordisce in competizioni ufficiali il 29 dello stesso mese, nella gara di andata del terzo turno preliminare di Europa League, giocata in Irlanda contro lo e vinta 2-0 dai bianconeri; nella stessa competizione, il 19 agosto realizza il suo primo gol in maglia juventina, portando la squadra in vantaggio nella partita di andata dei play-off vinta 2-1 contro gli austriaci dello . L'esordio in campionato arriva dieci giorni dopo, nella trasferta persa contro la sua ex squadra del Bari (1-0). In bianconero va ad agire ancora come centrale di difesa, formando la coppia titolare assieme a Chiellini, tuttavia nella sua prima stagione a Torino incontra varie difficolt\u00e0: da una parte per l'impostazione difensiva adottata dall'allenatore Luigi Delneri, il quale lo inquadra in un rigido 4-4-2 che finisce per svilirne le qualit\u00e0 in fase di costruzione del gioco, e dall'altra per \u00abun misto di supponenza e poca concentrazione\u00bb che lo porta a cadere in vari errori tecnici, le cosiddette \u00abbonucciate\u00bb. Tutto ci\u00f2 ne fa tra i calciatori pi\u00f9 contestati della rosa juventina 2010-11 che chiude il campionato con un deludente settimo posto, fallendo dopo vent'anni la qualificazione alle coppe europee.\nUna situazione che si ribalta nella stagione 2011-12, quando alla guida dei piemontesi arriva Antonio Conte. Seppur relegato in panchina durante le prime settimane della nuova gestione tecnica, a favore della coppia Barzagli-Chiellini, sul finire del 2011 Bonucci ritrova la titolarit\u00e0 grazie alla nuova retroguardia a tre elementi studiata da Conte, che lo vede \"playmaker\" difensivo con i due succitati compagni di squadra ai lati: \u00e8 la nascita della cosiddetta \u00abBBC\u00bb, la linea difensiva alla base dei successi juventini negli anni seguenti. Il 7 aprile 2012 segna un gol nella vittoriosa trasferta al Barbera con il Palermo (2-0), contribuendo al sorpasso in testa alla classifica dei bianconeri ai danni del Milan, culminato il 6 maggio seguente nella conquista dello scudetto, il primo in maglia juventina per Bonucci, arrivato grazie al 2-0 in campo neutro a Trieste sul Cagliari.\nGli anni della \u00abBBC\u00bb (2012-2016).\nArtefice in questo periodo di una costante crescita sul piano tecnico e soprattutto mentale, la stagione 2012-13 inizia con la vittoria della Supercoppa di Lega a Pechino, grazie al 4-2 sul maturato ai supplementari. Il 2 ottobre 2012 Bonucci realizza la sua prima rete in Champions League, nel match terminato 1-1 contro gli ucraini dello . Il 5 maggio 2013, grazie alla vittoria casalinga per 1-0 sul Palermo, vince il secondo scudetto consecutivo. Chiude la stagione da bianconero con pi\u00f9 presenze in assoluto (48), alla pari con il collega di reparto Barzagli. Apre la stagione 2013-14 con la conquista, il 18 agosto, della sua seconda Supercoppa di Lega, battendo a Roma per 4-0 la . Il 3 aprile 2014 va a segno per la prima volta in Europa League, decidendo la sfida di andata dei quarti di finale sul campo dei francesi dell' (0-1). Il 4 maggio, a seguito della sconfitta 1-4 della a Catania, senza scendere in campo vince il suo terzo scudetto consecutivo con la Juventus.\nCon la squadra torinese passata nell'annata 2014-15 agli ordini di Massimiliano Allegri, il 5 ottobre decide la sfida di cartello con la Roma segnando il gol del definitivo 3-2. Il 7 aprile 2015, in occasione della semifinale di ritorno di Coppa Italia, mette a segno il primo gol in carriera nella manifestazione, chiudendo le marcature nello 0-3 dell'Artemio Franchi ai danni della , risultato che permette alla squadra torinese di raggiungere la finale, rendendo cos\u00ec ininfluente la sconfitta 1-2 della gara di andata. La stagione culmina con il \"double\" composto dalla vittoria del quarto scudetto consecutivo in bianconero, arrivato il 2 maggio dopo la vittoria 1-0 sul campo della Sampdoria, assieme alla Coppa Italia, vinta il 20 dello stesso mese con un 2-1 ai supplementari sulla Lazio; il 6 giugno gioca inoltre la sua prima finale di Champions League, persa 1-3 a Berlino contro gli spagnoli del .\nOrmai divenuto tra i \"leader\" dello spogliatoio juventino, l'8 agosto apre la nuova annata 2015-16 con la conquista della terza Supercoppa nazionale della carriera, superando per 2-0 la Lazio sul campo di Shanghai; inoltre il 23 settembre, in occasione della sfida casalinga di campionato pareggiata 1-1 con il , per la prima volta scende in campo dal 1' con la fascia di capitano della squadra. Il 2 marzo 2016, nonostante la sconfitta 0-3 rimediata a Milano contro l'Inter, ai tiri di rigore realizza il decisivo penalty che porta i bianconeri alla seconda finale consecutiva di Coppa Italia, poi vinta il 21 maggio a Roma contro un Milan superato 1-0 al termine dei supplementari. Il 25 aprile, a corollario di una rimonta-record, si aggiudica matematicamente il quinto scudetto consecutivo contribuendo cos\u00ec a far bissare al club il \"double\" dell'anno precedente.\nUna stagione complicata (2016-2017).\nLa settima stagione a Torino, seppur globalmente positiva come risultati di squadra, \u00e8 negativa sotto l'aspetto personale, con Bonucci reo di comportamenti che a lungo andare logorano il rapporto con l'ambiente bianconero: una situazione deflagrata gi\u00e0 nel mese di febbraio e poi trascinatasi per il resto dell'annata.\nGi\u00e0 sul piano fisico, la stagione non \u00e8 tra le pi\u00f9 fortunate della sua carriera: nel novembre 2016, pochi giorni dopo aver contribuito con un gol al alla qualificazione alla fase a eliminazione diretta di Champions League, subisce infatti un infortunio al bicipite femorale della coscia sinistra durante la sconfitta esterna 3-1 in campionato contro il , che lo costringe a restare lontano dai campi fino all'inizio del 2017. Una volta ristabilitosi, il 17 febbraio tocca le 300 presenze con la formazione torinese, in occasione della vittoria 4-1 allo Stadium sul Palermo: nella circostanza, tuttavia, un pubblico alterco a bordocampo con Allegri gli costa l'esclusione dalla successiva trasferta di Champions League contro il , prima avvisaglia dell'add\u00eco che si consumer\u00e0 a fine stagione.\nFrattanto il 17 maggio mette in bacheca la Coppa Italia, primo trofeo stagionale nonch\u00e9 terzo consecutivo per la squadra bianconera, dopo la vittoriosa finale di Roma sulla Lazio dov'\u00e8 peraltro autore del definitivo 2-0; quattro giorni dopo, con il successo 3-0 allo Stadium sul arriva anche il sesto titolo italiano di fila e settimo personale, che permette al difensore e alla squadra d'inanellare il terzo \"double\" nazionale consecutivo, e soprattutto di battere dopo 82 anni il record della Juve del Quinquennio: Bonucci, insieme ai compagni di squadra Barzagli, Buffon, Chiellini, Lichtsteiner e Marchisio, \u00e8 tra i 6 esacampioni d'Italia di questo ciclo bianconero. Il 3 giugno scende in campo a Cardiff per la sua seconda finale di Champions League, persa 1-4 contro il . Rimarr\u00e0 questa l'ultima partita del suo primo periodo torinese: infatti, nonostante quanto palesato da Bonucci giusto pochi mesi prima circa il voler diventare una \u00abbandiera\u00bb del club, il suo rapporto con la Juventus s'interrompe bruscamente nell'estate seguente.\nLa parentesi al Milan (2017-2018).\nCon una trattativa-lampo tra due storiche rivali che sorprende non poco addetti ai lavori e tifosi, il 20 luglio 2017 il giocatore passa al Milan per 42 milioni di euro. Su spinta della nuova propriet\u00e0 rossonera appena insediatasi, viene inoltre nominato capitano della squadra, indossando la fascia fin dal suo esordio con la nuova maglia, il 17 agosto seguente a San Siro, nella vittoria contro i macedoni dello (6-0) valevole per l'andata dei play-off di Europa League.\nPur a fronte degli altisonanti intenti della vigilia, l'impatto con la realt\u00e0 milanista si rivela abbastanza tribolato per Bonucci, il quale rimane coinvolto nella crisi di risultati dell\"undici\" di Vincenzo Montella; sul piano personale si aggiungono incomprensioni tattiche sul suo ruolo in campo, nonch\u00e9 poca serenit\u00e0 dettata da un ambiente rossonero che, se da una parte ripone grandi attese nel suo ingaggio, \"a posteriori\" presentato fin troppo avventatamente come capace di \u00abspostare gli equilibri\u00bb del campionato, dall'altra fatica ad accettare che \u00abla fascia che fu di Baresi e Maldini\u00bb sia finita al braccio di chi, fino a poche settimane prima, era considerato un rivale per antonomasia.\nLa situazione migliora parzialmente dopo l'avvicendamento tecnico tra Montella e Gennaro Gattuso, e con l'affinamento dell'intesa tra Bonucci e il compagno di reparto Romagnoli. Il 6 gennaio 2018 il difensore segna il suo primo gol in maglia meneghina, siglando il decisivo 1-0 sul Crotone; il successivo 31 marzo, a Torino, trova anche la rete del momentaneo pareggio nella prima sfida giocata contro la sua ex squadra piemontese, che tuttavia non evita la sconfitta finale per 3-1 dei lombardi. Quella che sar\u00e0 l'unica stagione in rossonero di Bonucci si chiude in negativo, non riuscendo a fare la differenza in un discontinuo Milan che finisce relegato alla lotta per l'Europa League; anche il cammino in Coppa Italia, dove la squadra raggiunge la finale, termina con una netta sconfitta 0-4, ancora per mano della Juventus.\nRitorno alla Juventus (2018-).\nLa delusione per l'andamento della stagione milanista, dal punto di vista dei risultati sportivi e della stabilit\u00e0 societaria, nonch\u00e9 il pentimento per una scelta fatta in un \u00abmomento di rabbia\u00bb, portano Bonucci a virare dopo soli dodici mesi verso un clamoroso \"dietrofront\": una volta chiesta la cessione, il 2 agosto 2018 torna alla Juventus per 35 milioni di euro, nell'ambito di uno scambio di cartellini con Caldara. Sedici giorni dopo bagna il suo secondo debutto in maglia bianconera, nella vittoriosa trasferta di campionato contro il Chievo (3-2), propiziando l'autorete del clivense Bani; il 29 settembre torna invece al gol in maglia juventina, fissando sul definitivo 3-1 il vittorioso \"big match\" casalingo contro il Napoli.\nIn avvio di campionato il difensore \u00e8 costretto ad affrontare i sentimenti contrastanti della tifoseria juventina nei suoi confronti, nettamente spaccata tra favorevoli al suo ritorno, e contrari a perdonargli la rumorosa separazione di appena un anno prima. Tale situazione non influisce tuttavia sul suo rendimento in campo, dove riprende immediatamente un ruolo centrale nelle dinamiche bianconere: presto vinta la concorrenza interna con Benatia, Bonucci torna cos\u00ec a formare un'affiatata coppia con Chiellini al centro della difesa torinese, ritrovando quello smalto che pareva avere smarrito a Milano. All'inizio del 2019, il 16 gennaio conquista la sua quarta Supercoppa italiana, scendendo in campo da titolare nella vittoria 1-0 contro il suo ex Milan. A tale trofeo, al termine dell'annata si aggiunge lo scudetto, arrivato matematicamente gi\u00e0 il 20 aprile, a corollario di un campionato giocato a ritmi da record, grazie al successo 2-1 nel match casalingo contro la Fiorentina: \u00e8 l'ottavo tricolore della carriera per Bonucci, il quale entra cos\u00ec nel \"gotha\" dei pluriscudettati, dietro solo all'ex compagno di squadra Buffon, nonch\u00e9 l'ottavo consecutivo per la Juventus.\nRimane tra gli inamovibili anche nella stagione 2019-2020, in cui il nuovo tecnico juventino Maurizio Sarri lo conferma al centro della retroguardia, stavolta a fianco del giovane neoacquisto De Ligt a causa del lungo infortunio che tiene Chiellini lontano dai campi per gran parte dell'annata; un'assenza, quest'ultima, che fa di Bonucci il capitano \"de facto\" della squadra per i mesi a seguire. In una stagione drammaticamente segnata dalla pandemia di COVID-19 che dilata a dismisura i calendari, il difensore conquista il suo nono scudetto personale nonch\u00e9 nono consecutivo per la societ\u00e0 piemontese \u2014 quest'ultimo, un primato assoluto nella storia della Serie A e dei maggiori campionati nazionali d'Europa \u2014; a corollario, in occasione del vittorioso derby del 4 luglio 2020 contro il (4-1), il viterbese tocca le 400 presenze in maglia bianconera. \nL'annata seguente, trascorsa agli ordini dell'ex compagno di squadra Andrea Pirlo nel frattempo passato in panchina, non \u00e8 positiva per Bonucci soprattutto nella parte iniziale, con prestazioni non all'altezza, mentre nella seconda si ritrova ulteriormente frenato dopo avere contratto il COVID-19. Tale ruolino \u00e8 sintomatico delle difficolt\u00e0 stagionali della Juventus, che dopo nove anni deve abdicare nella difesa dello scudetto; nonostante ci\u00f2, nel corso del 2021 il difensore riesce comunque a rimpinguare il proprio palmar\u00e8s con le affermazioni bianconere in Supercoppa italiana e Coppa Italia.\nIn avvio dell'annata seguente, il 20 ottobre 2021, in occasione della vittoriosa trasferta di Champions League contro lo , raggiunge le 100 presenze internazionali con le squadre di club. Un mese dopo, il 20 novembre realizza la sua prima doppietta \u2014 in entrambe le occasioni su calcio di rigore \u2014 in massima serie, nel successo esterno 2-0 sulla .\nNazionale.\nDagli esordi all\"Ital-Juve\" (2010-2014).\nIl 28 febbraio 2010, mentre militava nel Bari, ha ricevuto la prima convocazione in nazionale, a opera del commissario tecnico Marcello Lippi. Esordisce il successivo 3 marzo, a 22 anni, giocando titolare nella partita amichevole contro il (0-0) disputata allo Stade Louis II del Principato di Monaco. Alla sua seconda presenza, il 3 giugno, realizza il suo primo gol in azzurro nella partita amichevole disputata a Bruxelles e persa 1-2 contro il . Inserito nella lista dei 23 convocati al in Sudafrica, non viene mai impiegato durante l'intera competizione.\nConfermato nel gruppo azzurro dal nuovo CT Cesare Prandelli, dopo l'addio di Cannavaro viene promosso titolare al fianco del compagno di club Chiellini. \u00c8 convocato per il in Polonia e Ucraina, esordendo a Danzica, il 10 giugno, nella gara con la (1-1); scende in campo in tutte le 6 partite disputate dall'Italia, sino alla finale del 1\u00ba luglio dove la nazionale si ritrova contrapposta ancora alle \"Furie Rosse\", che stavolta vincono con un netto 4-0.\nNel giugno 2013, Bonucci \u00e8 confermato da Prandelli nella rosa per la Confederations Cup in Brasile. Il 27 dello stesso mese, nella semifinale con la Spagna disputata a Fortaleza, risulta fatale il suo errore ai tiri di rigore che estromette gli azzurri dalla finale; con l'Italia conquista il terzo posto nella manifestazione, arrivato dopo aver superato l' nella finale di consolazione, risoltasi anch'essa ai rigori.\nOrmai tra i punti fermi (assieme ai colleghi di reparto Buffon, Barzagli e Chiellini, e agli altri compagni di squadra Marchisio e Pirlo) della cosiddetta \"Ital-Juve\" dei primi anni 2010, \u00e8 convocato al in Brasile. Qui \u00e8 tuttavia schierato unicamente nella terza partita del girone, persa 0-1 con l'Uruguay, che determina l'eliminazione della nazionale.\n\"Senatore\" azzurro (dal 2014).\nSotto la nuova gestione tecnica di Antonio Conte, il 4 settembre 2014, nell'amichevole Italia- (2-0), indossa la fascia di capitano dopo l'uscita dal campo di De Rossi; il 18 novembre seguente, nell'amichevole Italia- (1-0) disputata a Genova, per la prima volta scende in campo dal 1' come capitano della nazionale.\nNel maggio 2016 \u00e8 inserito nella rosa dei 23 convocati per il in Francia: nell'esordio azzurro nella competizione, il 13 giugno, serve l'assist a Giaccherini per la prima rete nel successo 2-0 sul . Autore di ottime prestazioni nel corso del torneo \u2014 miglior giocatore nella sfida degli ottavi di finale vinta 2-0 sulla Spagna campione continentale in carica \u2014, ai quarti di finale contro la realizza dal dischetto il gol dell'1-1; tuttavia, nell'epilogo ai tiri di rigore, \u00e8 tra gli azzurri che non riescono a mettere a segno il proprio tentativo, sancendo l'eliminazione italiana.\nCon il CT Gian Piero Ventura viene impiegato in dieci partite delle qualificazioni al , compreso il doppio confronto del \"play-off\" del novembre 2017 contro la , che elimina clamorosamente l'Italia, a 60 anni dall'unico precedente.\nNonostante la traumatica mancata qualificazione al mondiale di Russia, per la quale Bonucci ha sempre dichiarato di non incolpare unicamente Ventura, il difensore mantiene un ruolo centrale nella nazionale anche con il nuovo commissario tecnico Roberto Mancini, debuttando peraltro sotto la sua guida con i gradi di capitano, nell'amichevole del 28 maggio 2018 tra Italia e (2-1). Il successivo 7 settembre esordisce con gli azzurri nella prima edizione della UEFA Nations League, nella gara che li vede contrapposti alla (1-1).\nL'8 giugno 2019 va a segno per la prima volta dall'insediamento di Mancini, siglando il definitivo 3-0 alla , nell'ambito delle qualificazioni al . Il successivo 12 ottobre, nella gara di ritorno contro gli ellenici che certifica la qualificazione azzurra alla fase finale, Bonucci entra nella \"top ten\" dei pi\u00f9 presenti in nazionale, superando l'ex compagno di squadra Del Piero con 92 apparizioni complessive. Ancora a livello statistico il 25 marzo 2021, in occasione della vittoria 2-0 sull' valevole per le qualificazioni al , il calciatore raggiunge le 100 presenze in nazionale, ottavo italiano di sempre a toccare questo traguardo.\nConvocato nell'estate 2021 per la fase finale dell'europeo itinerante del 2020, nel frattempo posticipato di un anno a causa della pandemia di COVID-19, gioca tutte le 7 partite degli azzurri durante la competizione \u2014 divenendo l'italiano pi\u00f9 presente nella storia del torneo \u2014 e, riproponendosi ad alti livelli nell'ormai collaudata coppia centrale con Chiellini, emerge tra i protagonisti del successo italiano: l'11 luglio segna il gol dell'1-1 nella finale di Wembley contro i padroni di casa dell' \u2014 venendo nominato miglior giocatore della partita e diventando, a 34 anni e 71 giorni, il marcatore pi\u00f9 anziano in una finale dell'europeo \u2014 e trasforma, poi, uno dei tiri di rigore che consegnano agli azzurri il loro secondo titolo continentale. A manifestazione conclusa viene inoltre inserito nell'XI All Star Team dell'edizione.\nNell'autunno seguente viene inserito tra i 23 convocati per la fase finale della UEFA Nations League 2020-2021, ospitata dall'Italia: gli azzurri chiudono la manifestazione al terzo posto, tuttavia la partecipazione di Bonucci alla \"Final Four\" dura lo spazio di un tempo, per via dell'espulsione rimediata in prossimit\u00e0 dell'intervallo nella semifinale di San Siro persa 1-2 contro la Spagna.\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "3637169", "revid": "1363832", "url": "https://it.wikipedia.org/wiki?curid=3637169", "title": "Jean C. Baudet", "text": "Ha dedicato in particolare una parte della sua vita alla biologia, studiando il taxonomia delle piante alimentari, i fagioli (\"Phaseolus\", \"Vigna\", \"Macrotyloma\"...), ed i cereali.\nHa fondato l\"'\u00e9ditologie\" (Editologia) e ha sviluppato il concetto di STI (Scienza-Tecnica-Industria)."}
{"id": "3637170", "revid": "587663", "url": "https://it.wikipedia.org/wiki?curid=3637170", "title": "Riserva naturale Palude di Ostiglia", "text": ""}
{"id": "3637172", "revid": "587663", "url": "https://it.wikipedia.org/wiki?curid=3637172", "title": "Oasi del Busatello", "text": ""}
{"id": "3637173", "revid": "599013", "url": "https://it.wikipedia.org/wiki?curid=3637173", "title": "Beryl Bartlett", "text": "Biografia.\nDurante la sua carriera giunse in finale nel doppio al Roland Garros nel 1951 perdendo contro la coppia composta da Doris Hart e Shirley Fryin due set (10-8, 6-3), la sua compagna nell'occasione era Barbara Scofield."}
{"id": "3637174", "revid": "729019", "url": "https://it.wikipedia.org/wiki?curid=3637174", "title": "Battaglia di Capo Palos (1938)", "text": "La battaglia di Capo Palos fu combattuta nella notte tra il 5 ed il 6 marzo 1938 al largo di Capo Palos, sulla costa orientale della Spagna, nell'ambito della guerra civile spagnola; la battaglia vide affrontarsi una squadra navale della Seconda repubblica spagnola, guidata dal contrammiraglio Luis Gonz\u00e1lez Ubieta e composta da due incrociatori leggeri e cinque cacciatorpediniere, ed una della Spagna nazionalista, comandata dal contrammiraglio Manuel Vierna Belando e composta da due incrociatori pesanti ed un incrociatore leggero, di scorta ad un convoglio salpato da Palma di Maiorca.\nLa battaglia, il maggior scontro navale della guerra per numero e tipo di unit\u00e0 impiegate, si concluse con una vittoria dei repubblicani e l'affondamento della nave ammiraglia della squadra nazionalista, l'incrociatore pesante \"Baleares\".\nAntefatti.\nAl momento dell'insurrezione del 18 luglio 1936, evento che aveva dato avvio alla guerra civile, la marina militare spagnola, come del resto le altre forze armate, si era ritrovata divisa tra i due contendenti: la Repubblica aveva conservato la quasi totalit\u00e0 della flotta di cacciatorpediniere e sommergibili oltre ad una corazzata e tre incrociatori leggeri, mentre i nazionalisti si erano impossessati delle navi pi\u00f9 potenti, tra cui la corazzata \"Espa\u00f1a\" ed i due nuovissimi incrociatori pesanti della classe Canarias (\"Baleares\" e \"Canarias\"). A dispetto dell'inferiorit\u00e0 numerica, tuttavia, la squadra nazionalista aveva adottato fin dall'inizio un atteggiamento aggressivo, imponendo un blocco ai porti repubblicani ed attaccando i convogli di rifornimenti ivi diretti; al contrario la flotta repubblicana, praticamente privata di quasi tutti i suoi ufficiali superiori, era rimasta piuttosto inattiva, dedicandosi pi\u00f9 che altro alla scorta dei convogli di rifornimento ma facendo poco per sfidare il blocco nazionalista. La scarsa attivit\u00e0 della flotta repubblicana aveva addirittura fatto supporre ai comandanti nazionalisti che essa non fosse praticamente operativa a causa di gravi inefficienze tecniche delle navi e degli equipaggi.\nSul finire del 1937 il contrammiraglio Ubieta fu nominato comandante della flotta repubblicana, iniziando subito un intenso programma di addestramento per migliorare l'efficienza degli equipaggi. Le sconfitte sui fronti terrestri nei primi mesi del 1938 convinsero l'alto comando della marina repubblicana a pianificare un'azione per risollevare il morale in patria ed assestare un duro colpo alla squadra nemica: fu ideato un piano per attaccare gli incrociatori nazionalisti ancorati nella grande base di Palma di Maiorca, penetrando nel porto con tre motosiluranti di costruzione sovietica appena consegnate; il resto della flotta avrebbe scortato le motosiluranti lungo il percorso, fornendo protezione ed appoggio.\nL'operazione inizi\u00f2 nel pomeriggio del 5 marzo: le siluranti partirono dalla baia di Portm\u00e1n intorno alle 14:30, dirigendosi al largo di Alicante per incontrarsi con i quattro cacciatorpediniere incaricati di scortarle a Formentera, dove sarebbero state rifornite in vista dell'incursione su Palma. Verso le 15:40, in ritardo a causa di diversi inconvenienti tecnici, dal porto di Cartagena salp\u00f2 la squadra del contrammiraglio Ubieta, con gli incrociatori \"Libertad\" e \"M\u00e9ndez N\u00fa\u00f1ez\" ed i cacciatorpediniere \"S\u00e1nchez Barca\u00edztegui\", \"Lepanto\", \"Almirante Antequera\", \"Gravina\" e \"Lazaga\", incaricata di fornire protezione a distanza al gruppo di incursori; appena un'ora pi\u00f9 tardi, tuttavia, Ubieta fu informato che le motosiluranti erano ritornate a Portm\u00e1n a causa delle pessime condizioni del mare. Il comandante decise comunque di rimanere in mare con la sua squadra e di attenersi alla tabella oraria prestabilita, mantenendosi al largo di Cartagena per scortare in porto i quattro cacciatorpediniere provenienti da Formentera, il cui arrivo era previsto per le 7:00 del giorno successivo.\nIgnorando completamente che la flotta repubblicana aveva preso il mare, intorno alle 15:00 una squadra nazionalista, agli ordini del contrammiraglio Vierna e composta dagli incrociatori pesanti \"Baleares\" e \"Canarias\" e dall'incrociatore leggero \"Almirante Cervera\", aveva lasciato Palma per una missione di routine: doveva incontrarsi con un convoglio di due mercantili carichi di armi provenienti dall'Italia e scortarlo verso Cadice. L'incontro con il convoglio avvenne intorno alle 17:30 a sud-est di Ibiza: i tre cacciatorpediniere e le due cannoniere che fino a quel momento avevano accompagnato i due mercantili si separarono dalla formazione dirigendosi su Palma, lasciando la scorta ai tre incrociatori di Vierna; la squadra nazionalista fece quindi rotta per sud-ovest, senza sapere che in questo modo veniva ad incrociare il percorso della flotta repubblicana.\nLa battaglia.\nIntorno alle 00:30 del 6 marzo la squadra repubblicana procedeva con rotta verso est alla velocit\u00e0 di 20 nodi, con i due incrociatori in linea di fila attorniati sui due lati dai cacciatorpediniere (\"S\u00e1nchez Barca\u00edztegui\", \"Almirante Antequera\" e \"Lepanto\" sul lato di sinistra, \"Gravina\" e \"Lazaga\" su quello di dritta); contemporaneamente la divisione incrociatori nazionalista scendeva da nord con rotta verso sud-ovest, con le tre unit\u00e0 disposte in linea di fila (nell'ordine \"Baleares\", \"Canarias\" ed \"Almirante Cervera\") e con i due mercantili disposti sul lato di sinistra. Intorno alle 00:38 i cacciatorpediniere repubblicani sul lato di sinistra avvistarono la squadra nazionalista da una distanza di 2.000 m, venendo a loro volta avvistati da \"Baleares\" due minuti pi\u00f9 tardi: le unit\u00e0 nazionaliste accelerarono subito alla velocit\u00e0 di 22 nodi, sfilando dietro la poppa della formazione repubblicana; il cacciatorpediniere \"S\u00e1nchez Barca\u00edztegui\" lanci\u00f2 tre siluri in direzione del \"Canarias\", mancandolo.\nUbieta ordin\u00f2 alla sua squadra di piegare verso sud, e le due formazioni si persero di vista intorno alle 00:50; Vierna fece subito compiere ai suoi incrociatori una serie di accostate intorno ai mercantili per verificare se i cacciatorpediniere nemici stessero per tornare ad attaccarli, ma constatato che dei repubblicani non c'era traccia riprese la rotta originaria intorno alle 1:25. Mentre le navi nazionaliste erano impegnate nella ricerca dei cacciatorpediniere, verso le 1:15 Ubieta ordin\u00f2 di cancellare la missione e di piegare verso ovest, con l'intenzione di rientrare a Cartagena; la nuova rotta port\u00f2 le navi repubblicane ad attraversare di nuovo la traiettoria della formazione nazionalista, ed attorno alle 2:15 le due squadre si avvistarono reciprocamente, di nuovo da una distanza di 2.000 m: il \"Baleares\" fu il primo ad aprire il fuoco, sparando granate illuminanti per individuare correttamente le unit\u00e0 repubblicane, seguito subito dopo dal \"Libertad\" i cui colpi andarono per\u00f2 a vuoto. I tre cacciatorpediniere del lato di sinistra si apprestarono quindi al lancio dei siluri, lanciandone dodici tra le 2:17 e le 2:19: due o forse tre di essi, generalmente attribuiti al cacciatorpediniere \"Lepanto\", colpirono il \"Baleares\" tra la torre A e la torre B, aprendo uno squarcio di 15 metri nello scafo e facendo esplodere il magazzino delle munizioni anteriore; la detonazione invest\u00ec il ponte di comando, uccidendo il contrammiraglio Vierna e tutto il suo stato maggiore.\nLa seconda unit\u00e0 della formazione nazionalista, l'incrociatore \"Canarias\", accost\u00f2 subito a dritta per evitare il relitto del condannato \"Baleares\", sparando contemporaneamente alcune salve verso le navi repubblicane; Ubieta invece ordin\u00f2 alla sua formazione di sospendere il fuoco e di allontanarsi alla massima velocit\u00e0 dal luogo dello scontro, mantenendo la rotta per Cartagena. Il comando della formazione nazionalista fu assunto dal comandante del \"Canarias\", capitano di vascello Rafael Estrada Arnaiz: comunicata alla base la posizione del \"Baleares\" e constatata l'impossibilit\u00e0 di salvare la nave, Estrada ordin\u00f2 alla formazione di lasciare il luogo dello scontro e di riprendere la rotta prevista. Mentre entrambe le flotte si allontanavano due cacciatorpediniere britannici, la HMS \"Kempenfelt\" e la HMS \"Boreas\", che si trovavano in pattugliamento a circa 40 miglia di distanza, si avvicinarono al relitto del \"Baleares\", attirati dall'alta colonna di fumo e dagli incendi che da esso si sprigionavano; le due navi raggiunsero il luogo dello scontro intorno alle 3:50 per poi iniziare poco dopo le operazioni di salvataggio dei superstiti, raccogliendo 469 uomini. Il relitto del \"Baleares\" affond\u00f2 intorno alle 5:08 portando con s\u00e9 761 uomini tra equipaggio e personale imbarcato, il maggior disastro patito dalla marina spagnola in tutta la sua storia.\nIntorno alle 7:20 i due incrociatori nazionalisti superstiti ritornarono sul luogo dello scontro, iniziando il trasbordo dei naufraghi dalle unit\u00e0 britanniche; mentre erano in corso queste operazioni, alle 8:50 nove bombardieri repubblicani Tupolev SB-2 \"Katyusha\" attaccarono le navi: nessuna unit\u00e0 fu danneggiata, ma un marinaio britannico del \"Boreas\" fu ucciso ed altri quattro feriti. Gli incrociatori nazionalisti rientrarono poi incontrastati a Palma quello stesso pomeriggio.\nConseguenze.\nLo scontro di Capo Palos e l'affondamento del \"Baleares\" furono accolti come un'importante vittoria dalla marina repubblicana, proprio mentre le sorti della Repubblica apparivano quantomai critiche a causa delle rinnovate offensive nazionaliste in Aragona; vi furono critiche sull'operato di Ubieta e sul fatto che questi non avesse continuato l'attacco alla squadra nazionalista: il contrammiraglio, nel corso della sua relazione sullo scontro, si difese sostenendo i pericoli di un combattimento notturno, la maggiore velocit\u00e0 delle navi nazionaliste ed il fatto che tre dei suoi cinque cacciatorpediniere avevano praticamente esaurito i siluri. Gli effetti pratici della vittoria, tuttavia, svanirono rapidamente: la flotta repubblicana non tent\u00f2 pi\u00f9 operazioni del genere rimanendo piuttosto inattiva fino alla fine del conflitto; la perdita del \"Baleares\" fu compensata almeno in parte dalla reimmissione in servizio, nella marina nazionalista, del vecchio incrociatore leggero \"Rep\u00fablica\" (ribattezzato \"Navarra\"), mentre un'incursione aerea su Cartagena provoc\u00f2 ulteriori danni all'unica corazzata repubblicana, la \"Jaime I\", gi\u00e0 messa fuori uso da un'esplosione interna il 17 giugno 1937.\nL'azione di Capo Palos spinse la marina nazionalista a rivedere il suo giudizio sull'efficienza della sua controparte repubblicana: vi furono critiche per la rilassatezza con la quale era stata affrontata la missione, sul fallimento da parte dei servizi di informazione nell'individuare la partenza della flotta repubblicana, sulla mancata cooperazione con l'aviazione e sul fatto di impiegare gli incrociatori pesanti come semplici navi scorta; furono adottate misure pi\u00f9 prudenti sull'impiego delle unit\u00e0 maggiori, anche se in definitiva il controllo delle coste spagnole da parte delle navi nazionaliste non venne meno per il resto del conflitto."}
{"id": "3637175", "revid": "204012", "url": "https://it.wikipedia.org/wiki?curid=3637175", "title": "Beryl Barlett", "text": ""}
{"id": "3637183", "revid": "187240", "url": "https://it.wikipedia.org/wiki?curid=3637183", "title": "Torre del Gardingo", "text": ""}
{"id": "3637184", "revid": "287204", "url": "https://it.wikipedia.org/wiki?curid=3637184", "title": "Gaville", "text": ""}
{"id": "3637190", "revid": "767487", "url": "https://it.wikipedia.org/wiki?curid=3637190", "title": "Dragan Palji\u0107", "text": ""}
{"id": "3637192", "revid": "36426", "url": "https://it.wikipedia.org/wiki?curid=3637192", "title": "Fontebranda", "text": "Fontebranda \u00e8 una fontana di Siena, inserita nel Terzo di Camollia, nel territorio della Nobile Contrada dell'Oca e nella conca di Vallechiara, a poche decine di metri dall'omonima porta di Fontebranda.\nStoria.\nAperta sulle mura edificate nella met\u00e0 del secolo XIII e all'interno del quartiere abitato sin dal primo Medioevo dagli artigiani dell'Arte della Lana, la cui organizzazione produttiva necessitava di un copioso approvvigionamento idrico.\nFontebranda \u00e8 menzionata fin dall'anno 1081 e ampliata da Bellamino nel 1193, poi ricostruita in mattoni e travertino da un tale Giovanni di Stefano nel 1246 nelle forme attuali.\nFontebranda \u00e8 certamente la fonte pi\u00f9 imponente e ricca d'acqua ma \u00e8 senza dubbio la pi\u00f9 famosa in quanto citata da Dante Alighieri nella Divina Commedia (Inferno XXX, vv. 76-78), sebbene ci sia anche chi sostenga che il passo dantesco si possa invece riferire a una piccola fonte nei pressi del castello di Romena, in Casentino, collegata ai conti Guidi di Romena di cui parla il poeta nel passo. \nNei pressi della fonte \u00e8 nata e vissuta santa Caterina da Siena, che per questo \u00e8 chiamata la santa di Fontebranda.\nDescrizione.\nLa fonte \u00e8 caratterizzata da tre ampie arcate gotiche ogivali, attualmentesormontate da merli e una fila di archi ciechi con motivi triangolari. Il frontale \u00e8 ornato da quattro zampilli leonini con al centro lo stemma di Siena.\nAll'interno, oltre la vasca di contenimento dell'acqua, si snodano nel sottosuolo di arenaria oltre 25 kilometri di condutture, in parte scavate ed in parte murate denominate \"bottini\" per la particolare forma delle gallerie con volta a botte alte circa 1,75 m e larghe 0,90 m. Oggi \u00e8 possibile percorrere a piedi questi cunicoli dove l'acqua piovana, raccolta in un piccolo canale intagliato nel camminamento denominato \"gorello\" scorre con una inclinazione di un metro per ogni kilometro fino a raggiungere le fonti cittadine dalle sorgenti collocate nella campagna senese. Tali condutture in uso fin dal secolo XII sono state in grado di soddisfare l'approvvigionamento idrico della citt\u00e0 raccogliendo le infiltrazioni delle acque piovane fino all'avvento del moderno acquedotto agli inizi del Novecento: oggi riforniscono ancora le fonti pubbliche cittadine.\nUno dei due rami principali dei bottini ed il pi\u00f9 antico \u00e8 quello maestro di Fontebranda, lungo 7,5\u00a0km. che da Fontebecci e dal ramo di Chiarenna nella zona nord di Siena scorre a notevole profondit\u00e0. L'altro ramo maestro lungo 15,7\u00a0km. e pi\u00f9 superficiale \u00e8 quello di Fonte Gaia che alimenta la nota fonte in piazza del Campo e altre poste a quote minori.\nFontebranba era originariamente formata da un susseguirsi di tre vasche di cui la prima era destinata a contenere l'acqua potabile e la seconda, oggi interrata alimentata tramite il trabocco dalla precedente era utilizzata per l'abbeveraggio degli animali e la terza era utilizzata come lavatoio.\nInfine le acque di risulta venivano usate dai conciatori e nei laboratori dell'Arte dei Tintori e dai mugnai come forza motrice nei mulini dislocati lungo il suo corso."}
{"id": "3637193", "revid": "599013", "url": "https://it.wikipedia.org/wiki?curid=3637193", "title": "Julia Sampson", "text": "Biografia.\nHa ottenuto due titoli del Grande Slam, entrambi in occasione degli Australian Championships 1953, nel quale si aggiudic\u00f2 il titolo sia nel doppio femminile (in coppia con Maureen Connolly) che nel doppio misto (in coppia con Rex Hartwig). Sempre nello stesso anno giunse in finale nel doppio al Roland Garros e a Wimbledon, in entrambi i casi in coppia con Maureen Connolly e perdendo contro Doris Hart e Shirley Fry. Vanta inoltre una finale nel doppio misto agli U.S. National Championships 1953, sempre in coppia con Rex Hartwig.\nNel singolo si distinse sempre all'Australian Championships 1953 dove giunse in finale perdendo poi contro Maureen Connolly per 6-3 6-2, dopo aver vinto in semifinale contro Dorn Fogarty. Sempre Connolly fu la sua avversaria in finale al Sunsmart Victorian Open del 1952 dove venne sconfitta per un doppio 6-2, infine sempre in finale incontr\u00f2 allo Swedish Open del 1953 per la terza sconfitta la Connolly.\n\u00c8 scomparsa nel 2011 all'et\u00e0 di 77 anni."}
{"id": "3637208", "revid": "1776051", "url": "https://it.wikipedia.org/wiki?curid=3637208", "title": "I Said I Look Away!", "text": "I Said I Look Away! \u00e8 il secondo disco in studio del cantante italiano Perseo Miranda, nonch\u00e9 primo singolo, pubblicato nel 1981 dalla etichetta discografica \"Lodger Records\".\nIl disco.\nIl disco contiene un brano solo, ed \u00e8 stato registrato nel 1981 presso lo \"Studio G\" di Genova, completamente in presa diretta.Doveva far parte di un intero album ma fu poi estratto e pubblicato singolarmente.Strumentalmente si tratta di un brano Hard rock, mentre il canto e le melodie sono pi\u00f9 vicine al Punk rock degli anni '80.Fu rimasterizzato nel 2009 presso i \"Music Art Studios\"."}
{"id": "3637212", "revid": "1573940", "url": "https://it.wikipedia.org/wiki?curid=3637212", "title": "Kut-e Seyyed Na`im", "text": "Kut-e Seyyed Na`im o K\u016bt Sayyedna'\u012bm (farsi \u0643\u0648\u062a \u0633\u064a\u062f\u0646\u0639\u064a\u0645) \u00e8 una citt\u00e0 dello shahrest\u0101n di Dasht-e-Azadegan, circoscrizione Centrale, nella provincia del Kh\u016bzest\u0101n. Aveva, nel 2006, una popolazione di 4.734 abitanti."}
{"id": "3637218", "revid": "1776051", "url": "https://it.wikipedia.org/wiki?curid=3637218", "title": "Perseo Miranda and His Theatre", "text": "Perseo Miranda and His Theatre \u00e8 il primo studio album di Perseo Miranda, pubblicato nel maggio 1980 dalla Lodger Records.\nIl disco.\nL'album \u00e8 stato registrato in aprile 1980 completamente in presa diretta, mentre la composizione dei brani \u00e8 iniziata l'anno precedente.\nIl genere \u00e8 punk metal ad i testi sono, per la maggior parte, in lingua italiana."}
{"id": "3637220", "revid": "779289", "url": "https://it.wikipedia.org/wiki?curid=3637220", "title": "Tiro alla XXVI Universiade", "text": "Le gare di tiro alla XXVI Universiade si sono svolte dal 18 al 22 agosto 2011 alla Shenzhen Shooting Hall e allo Shenzhen Clay-pigeon Shooting Field di Shenzen, Cina."}
{"id": "3637224", "revid": "913245", "url": "https://it.wikipedia.org/wiki?curid=3637224", "title": "Nickel Ashmeade", "text": "Con la squadra giamaicana si \u00e8 laureato campione olimpico della staffetta 4\u00d7100 metri a . Con la staffetta giamaicana vanta anche due ori mondiali (2013 e 2015)."}
{"id": "3637228", "revid": "6923", "url": "https://it.wikipedia.org/wiki?curid=3637228", "title": "Gilera RCR", "text": ""}
{"id": "3637232", "revid": "43063299", "url": "https://it.wikipedia.org/wiki?curid=3637232", "title": "Episodi di Beyblade Metal Masters", "text": ""}
{"id": "3637238", "revid": "745179", "url": "https://it.wikipedia.org/wiki?curid=3637238", "title": "Episodi di Beyblade Metal Fight 4D", "text": ""}
{"id": "3637239", "revid": "1226", "url": "https://it.wikipedia.org/wiki?curid=3637239", "title": "Julia Wipplinger", "text": "Biografia.\nNata nel 1923 nel Transvaal col nome Julia Therese Tamsen, spos\u00f2 nel 1948 Karl Ludwig Wipplinger.\nDurante la sua carriera giunse in finale al doppio al Roland Garros nel 1952 perdendo contro la coppia composta da Doris Hart e Shirley Fry Irvin in due set (7-5, 6-1), la sua compagna nell'occasione era Hazel Redick-Smith. All'Australian Open del 1954 giunse nuovamente in finale con la Hazel Redick-Smith perdendo contro Mary Bevis Hawton e Thelma Coyne Long per 6-3, 8-6.\nNel singolo al Torneo di Wimbledon del 1952 giunse agli ottavi di finale venendo fermata da Doris Hart. Nello stesso anno perse in finale nello Swedish Open con un punteggio di 6-2, 8-6 (la vincente fu Hazel Redick-Smith)."}
{"id": "3637242", "revid": "663330", "url": "https://it.wikipedia.org/wiki?curid=3637242", "title": "Connie Britton", "text": "Biografia.\nNata a Boston, Massachusetts, figlia di Linda Jane Cochran (1942-2005) e Edgar Allen Womack Jr. (1942-2008), fisico e amministratore di una compagnia energetica. Quando aveva sette anni, si trasferisce con i suoi genitori e sua sorella gemella Cynthia a Lynchburg, in Virginia, dove ha frequentato E.C. Glass High School. Si \u00e8 laureata in studi asiatici al Dartmouth College, in quel periodo ha trascorso un'estate a Pechino per imparare il cinese. Dopo la laurea nel 1989, si trasferisce a New York City, dove ha trascorso due anni alla Neighborhood Playhouse studiando con Sanford Meisner. Come nome d'arte usa il cognome dell'ex marito, John Britton, con cui \u00e8 stata sposata dal 1991 al 1995.\nCarriera.\nMentre studiava alla Neighborhood Playhouse, la Britton ha fatto il suo debutto teatrale a New York nella commedia \"The Early Girl\", portata in scena al The Courtyard Playhouse. Dopo gli studi ha preso parte a numerose produzioni teatrali off-Broadway. Il suo debutto cinematografico avviene nel 1995, quando recita nel film indipendente \"I fratelli McMullen\" di Edward Burns, da cui viene diretta ancora nel 1998 in \"No Looking Back\".\nIn televisione, dopo aver preso parte ad alcuni episodi della sit-com \"Ellen\", nel 1996 ottiene il ruolo di Nikki Faber nella serie televisiva \"Spin City\", ruolo che interpreta fino al 2000. Successivamente prende parte ad altre produzioni televisive, come \"West Wing\" e \"24\".\nNel 2004 interpreta il ruolo della moglie del coach, interpretato da Billy Bob Thornton, in \"Friday Night Lights\" di Peter Berg. Nel 2006 dal film viene tratta un'omonima serie televisiva in cui la Britton veste nuovamente i panni della moglie del coach, in questo caso interpretato da Kyle Chandler, ma il suo personaggio cambia nome da Sharon Gaines a Tami Taylor. Per la sua interpretazione nella serie TV, la Britton vince un Satellite Award e viene candidata per due anni consecutivi agli Emmy Awards (2010 e 2011).\nPrende parte a vari film indipendenti e nel 2010 ottiene una parte nell'horror \"Nightmare\", remake di \"Nightmare - Dal profondo della notte\" del 1984. Nel 2011 \u00e8 tra gli interpreti principali della prima stagione della serie televisiva \"American Horror Story\" nei panni di Vivien Harmon, mentre nel 2012 \u00e8 protagonista, al fianco di Hayden Panettiere, della serie della ABC \"Nashville\" per cui viene nominata ai Golden Globe 2013 e agli Emmy Award 2013 come miglior attrice in una serie televisiva drammatica.\nDopo aver partecipato alla prima stagione della serie televisiva \"9-1-1\", nel 2018 torna ad interpretare il ruolo di Vivien Harmon in un episodio dell'ottava stagione di \"American Horror Story\", intitolata \"Apocalypse\", essendo la stagione un crossover tra la prima e la terza.\nDoppiatrici italiane.\nNelle versioni in italiano delle opere in cui ha recitato, Connie Britton \u00e8 stata doppiata da:"}
{"id": "3637247", "revid": "767487", "url": "https://it.wikipedia.org/wiki?curid=3637247", "title": "Tuffi alla XXVI Universiade", "text": "Le gare di tuffi alla XXVI Universiade si sono svolte alla Shenzhen Swimming and Diving Gym di Shenzhen, Cina, dal 16 al 22 agosto 2011."}
{"id": "3637251", "revid": "709565", "url": "https://it.wikipedia.org/wiki?curid=3637251", "title": "Uncanny X-Force", "text": "Uncanny X-Force \u00e8 una serie a fumetti pubblicata dall'editore statunitense Marvel Comics dal 2010. Preso il posto della precedente \"X-Force\" (vol. 3) chiusa al termine del crossover Secondo avvento, la testata \u00e8 caratterizzata da atmosfere militari e i personaggi in essa coinvolti sono stati descritti come un gruppo le cui anime sono state macchiate da forze malvagie nel passato che li hanno costretti a duri compromessi e perfino ad uccidere.\nDopo il n. 35 del dicembre 2012, Rick Remender lascia il posto a Sam Humphries (testi) e Ron Garney (disegni) che sfruttando l'iniziativa \"Marvel NOW!\", con l'obiettivo di rilanciare il Marvel Universe dopo il crossover \"Avengers vs. X-Men\", fanno ripartire la testata dal n. 1 (gennaio 2013).\nStoria editoriale.\nLa prima serie, \"Uncanny X-Force\" (vol. 1), esord\u00ec nel 2010, scritta da Rick Remender fino al 2013 quando esord\u00ec una seconda serie, \"Uncanny X-Force\" (vol. 2), scritta da Sam Humphries.\nTrama.\nSeconda Serie.\nTempeste, Psylocke e Puck vengono inviati da Wolverine a Los Angeles, per fermare un traffico di droghe diretto da Spirale.\nQuest'ultima riveler\u00e0 che le droghe sono solo caramelle, e che le illusioni sono causate da una giovane mutante telepate di nome Ginny. Sulla scena per\u00f2 giunger\u00e0 Alfiere, posseduto da Cassandra Nova, che invader\u00e1 il corpo di Ginny. In seguito Psylocke guarir\u00e0 Alfiere e a lei si affeziona il Demone Orso, un demone che possedeva Alfiere.\nArchi narrativi.\nArma XIII\nPsylocke verr\u00e0 informata da Cluster che Arma XIII ha rapito Fantomex e le chiede aiuto per liberarlo. Alla fine Fantomex, Cluster e Arma XIII torneranno a essere una sola persona.\nIl Ritorno della Regina\nPsylocke torna a Los Angeles dove Alfiere le rivela che in futuro i Reverant, parassiti psichici, guidati dalla loro regina Cassandra Nova terrorizzano il mondo e che Cassandra \u00e8 tornata i dietro nel tempo per aver un dominio maggiore e che per fermarla bisogner\u00e0 sacrificare una telepate. Per\u00f2 Psylocke viene esiliato con Puck nel mondo dei Reverant, e Spirale non vuole assolutamente uccidere Ginny. Il demone orso per\u00f2 salver\u00e0 Psylocke, che, nonostante avesse deciso di non uccidere mai pi\u00f9, uccider\u00e0 Cassandra, che era rinchiusa nel Reverant di Psylocke stessa."}
{"id": "3637253", "revid": "46931", "url": "https://it.wikipedia.org/wiki?curid=3637253", "title": "You Can't Win 'Em All", "text": ""}
{"id": "3637255", "revid": "270833", "url": "https://it.wikipedia.org/wiki?curid=3637255", "title": "Sir John French", "text": ""}
{"id": "3637264", "revid": "1305772", "url": "https://it.wikipedia.org/wiki?curid=3637264", "title": "Corporaci\u00f3n Deportiva y Social Girardot F\u00fatbol Club", "text": "Il Corporaci\u00f3n Deportiva y Social Girardot F\u00fatbol Club, conosciuto come Girardot era una societ\u00e0 calcistica colombiana, con sede a Girardot. Ha militato nella Primera B, la seconda serie del calcio colombiano, classificandosi al secondo posto nel campionato 1995-1996.\nStoria.\nFondato nel 1995, il club viene rilocato nella citt\u00e0 di Palmira nel 2009, diventando Deportes Palmira. L'accordo venne sottoscritto dal presidente Nelson Soto Duque, dal governatorato della Cundinamarca e dalla locale Empresa de Licores de Cundinamarca, che votarono la decisione all'unanimit\u00e0. Nel 2011 si tent\u00f2 di riportare la squadra a Girardot, ma la trattativa fall\u00ec."}
{"id": "3637265", "revid": "767487", "url": "https://it.wikipedia.org/wiki?curid=3637265", "title": "Place Stanislas", "text": "La place Stanislas (\"piazza Stanislao\"), \u00e8 un complesso settecentesco della citt\u00e0 di Nancy, nella regione francese della Lorena.\n\u00c8 realizzazione dell'architettura barocca settecentesca, inserita dal 1983 nel patrimonio mondiale dall'UNESCO.\nLa piazza fu voluta dall'ultimo duca di Lorena Stanislao Leszczy\u0144ski come \"place Royale\", in onore del genero Luigi XV di Francia e venne costruita fra il 1751 e il 1755 sotto la direzione dell'architetto Emmanuel H\u00e9r\u00e9. Dal 1831 porta il nome attuale in ricordo del suo costruttore.\nLa piazza presenta vaste proporzioni (106 m per 124 m) ed \u00e8 circondata da edifici in stile classico francese. Ha il ruolo di cerniera urbanistica tra due quartieri all'epoca distinti: la citt\u00e0 vera e propria (detta anche \"citt\u00e0 vecchia\") e il quartiere \"Charles III\", voluto da Carlo III di Lorena nel XVII secolo (\"citt\u00e0 nuova\").\nL'insieme monumentale intendeva rimarcare il ruolo della citt\u00e0 come capitale della Lorena e il potere ducale che beneficiava ancora di numerose istituzioni indipendenti.\nStoria e descrizione.\nNel quadro delle manovre politiche seguite alla guerra di successione polacca atte ad annettere il ducato di Lorena al Regno di Francia, Stanislao Leszczy\u0144ski, re spodestato di Polonia e suocero del re Luigi XV di Francia, ricevette nel 1737 il ducato in vitalizio.\nIl duca Leopoldo di Lorena aveva gi\u00e0 intrapreso la ricostruzione del ducato in seguito ai danni subiti dalle guerre precedenti e si era circondato di una serie di architetti e artisti, come la famiglia Mique, Barth\u00e9lemy Guibal, Jean Lamour e soprattutto Germain Boffrand, maestro di Emmanuel H\u00e9r\u00e9.\nStanislao trov\u00f2 quindi un'\u00e9quipe di valenti artisti al suo arrivo in Lorena, che influenz\u00f2 personalmente con le nuove tendenze dell'arte barocca dell'Europa centrale, apportando quel vento d'innovazione nello stile regionale che servir\u00e0 d'ispirazione anche per altre costruzioni nel resto della Francia.\nIl sito all'epoca.\nNella met\u00e0 del XVII secolo, una vasta spianata separava la \"citt\u00e0 vecchia\" e la \"citt\u00e0 nuova\" di Nancy. Per il quartiere \"Charles III\" le fortificazioni erano state sostituite da un semplice muro di cinta, ma le comunicazioni fra le due parti erano ostacolate dalla presenza dei bastioni della \"citt\u00e0 vecchia\", che nel 1725-1729 il re di Francia aveva vietato al duca Leopoldo di abbattere. La porte Royale, aperta nel XVII secolo, costituiva un imbuto che rallentava la viabilit\u00e0. Nell'agosto del 1746 l'accesso alla porta venne migliorato, sostituendo il ponte sui fossati con una vera strada.\nDa un lato della porta si apriva la \"place de la Carri\u00e8re\", uno spazio allungato creato nel XVI secolo per la corsa dei tornei. Era contornato da case sorte senza un progetto architettonico, ma anche da edifici come il palazzo de Beauvau-Craon, costruito da Germain Boffrand. \nDall'altro lato della porta era un terreno incolto con qualche abitazione ricavata sulle vecchie fortificazioni, un tempo usato come esposizione dei condannati alla gogna. Ai fianchi la porta si congiungeva ai due bastioni d'Haussonville e di Vaud\u00e9mont.\nProgetti.\nNel 1751 Stanislao Leszczy\u0144ski convoc\u00f2 al castello di Lun\u00e9ville, residenza ducale, il sovrintendente della polizia di Nancy Nicolas Durival, per annunciargli il suo progetto di costruzione di una nuova piazza. Era un progetto ambizioso volto, da un lato, a onorare il proprio genero, il re Luigi XV di Francia che aveva sposato sua figlia, Maria Leszczy\u0144ska, e quindi attirarne i favori, e dall'altro a provocare meraviglia presso i lorenesi per renderli ben disposti ad accoglierlo come sovrano.\nLa piazza era destinata a diventare cuore e centro della citt\u00e0, dove sarebbero stati raccolti tutti gli uffici amministrativi, e luogo di cerimonie e feste popolari all'incrocio dei due assi principali cittadini. A nord due strade perfettamente allineate secondo un asse est-ovest conducevano alla piazza e alle loro estremit\u00e0, vennero progettate due porte: porta Saint-Stanislas e porta Sainte-Catherine. L'asse nord-sud andava dalla \"citt\u00e0 vecchia\" (Palazzo Ducale), al nuovo municipio, attraversando il nuovo arco di trionfo, destinato a sostituire la vecchia \"porte Royale\".\nDurante la guerra di successione austriaca, fra il 1743 e il 1744, i dintorni di Nancy vennero minacciati e di conseguenza il progetto di aprire un varco nei bastioni all'altezza della porte Royale venne fortemente contestato dal maresciallo de Belle-Isle, responsabile militare dei Tre Vescovadi di Metz, Toul e Verdun, e da Marc-Pierre de Voyer de Paulmy d'Argenson, segretario di stato alla guerra, che volevano mantenere Nancy come citt\u00e0 fortificata.\nAllora Stanislao pens\u00f2 di modificare il luogo in cui doveva sorgere la nuova piazza e di ricostruire la piazza del Mercato nella \"citt\u00e0 nuova\", distruggendo il vecchio municipio che si trovava di fronte alla chiesa di San Sebastiano. I commercianti del quartiere tuttavia si opposero al progetto.\nSi arriv\u00f2 quindi a scegliere nuovamente il sito di fronte alla \"porte Royale\" con un compromesso: il duca Stanislao s'impegn\u00f2 a conservare intatte gran parte delle fortificazioni e dei fossati, limitandosi a mascherarli con interventi architettonici, influenzando notevolmente l'architettura della piazza; nonostante le contrariet\u00e0 Stanislao procedette a una distruzione parziale del bastione d'Haussonville.\nLa realizzazione.\nIn un primo momento il progetto viene conferito a Jean-Nicolas Jennesson, ma ritenuto troppo \"classico\" venne poi affidato a Emmanuel H\u00e9r\u00e9. \nLa configurazione degli spazi rispetta i canoni dell'Architettura barocca classica ereditata da Jules Hardouin Mansart, dove gli edifici a piani e facciate regolari formano un insieme simmetrico e armonioso, ispirato ai grandi esempi di Place de la Concorde e Place Vend\u00f4me di Parigi, a Place de la Bourse di Bordeaux o alla stessa Reggia di Versailles. Ma qui il classicismo \u00e8 temperato da eleganti apporti Rococ\u00f2. H\u00e9r\u00e9 disegna le facciate in uno stile classico d'ordine corinzio con balconate e coronate da balaustre reggenti putti e vasi floreali. Il terzo lato della piazza, quello settentrionale verso le fortificazioni preesistenti, si compone di basse costruzioni ad arcate, alte non pi\u00f9 di un piano, per motivi militari, atte a camuffare i bastioni di difesa.\nAssoluta meraviglia della piazza \u00e8 costituita dalle splendide cancellate in ferro battuto e dorato di Jean Lamour che uniscono gli edifici l'uno all'altro e dove negli angoli settentrionali sono incastonate le due fontane rococ\u00f2 di Nettuno e Anfitrite, opere sublime di Barth\u00e9lemy Guibal. Al centro della piazza si ergeva, prima dell'abbattimento dai rivoluzionari, la statua a Luigi XV di Francia, opera di Barth\u00e9lemy Guibal e Paul-Louis Cyffl\u00e9.\nIl 18 marzo 1752 Fran\u00e7ois Maximilien Ossolinski pone la prima pietra del primo edificio, il Pavillon Jacquet; il cantiere dotato di una manodopera di 400 operai durer\u00e0 soli tre anni e mezzo. Il 26 novembre 1755 avr\u00e0 luogo la solenne cerimonia d'inaugurazione della piazza alla presenza di tutte le autorit\u00e0 di Stato e di un'incredibile folla di lorenesi e stranieri. Per l'occasione il duca Stanislao commission\u00f2 alla troupe di Lun\u00e9ville una rappresentazione per il nuovo Teatro. L'autore drammatico Charles Palissot de Montenoy scriver\u00e0 \"Le Cercle ou les Originaux\", questa farsa che denigra Jean-Jacques Rousseau, far\u00e0 scandalo nei circoli filosofici.\nLe Cancellate.\nI preziosi cancelli che uniscono gli edifici della piazza tra loro, furono eseguiti da Jean Lamour, fabbro del duca Stanislao Leszczy\u0144ski.\nSono sei griglie che a coppie ornano la piazza incorniciando come archi trionfali le due fontane angolari, chiudendo come delle porte fiammanti gli angoli ai lati del Municipio e bordando come losanghe l'entrata in piazza delle due vie contrapposte Rue Stanislas e Rue Sainte-Catherine. Hanno meritato a Nancy l'appellativo di \"Ville aux Portes d'Or\", \"Citt\u00e0 dalle Porte d'oro\".\nDi stile Rococ\u00f2, come le fontane, le cancellate sono realizzate in Ferro battuto e dorato a Foglia oro; e secondo l'uso del tempo, imitanp nel disegno l'architettura. I motivi decorativi sono ispirati a fini nazionalistici, infatti compaiono le iniziali di Luigi XV di Francia e le sue insegne, foglie di quercia, simboleggianti la \"Forza\", i \"Galli\", simbolo degli antichi Galli guardano al Sole, rami d'olivo e Gigli di Francia. Le vignette ornamentali sono state eseguite da Dominique Collin.\nLe Fontane.\nSul lato nord, agli angoli delle basse costruzioni dei padiglioni laterali, sono le due Fontane simmetriche rappresentanti Neptune (all'angolo nord-ovest) e Amphitrite (angolo di nord-est), incastonate nelle sontuose cornici delle cancellate di Jean Lamour. Con il loro stile Rococ\u00f2 rompono la classicit\u00e0 dell'insieme della piazza, infatti, come dei portici scenografici che chiudono gli angoli, smussandoli, in realt\u00e0 sono stati concepiti per mascherare i fossati retrostanti delle fortificazioni. Si compongono di tre arcate, quella centrale con una luce di 15,30 metri accoglie la fontana principale dedicata agli dei, e due laterali, una per lato, con una luce di 10,40 metri, atte ad accogliere due fontane minori animate da putti. Le Fontane e i cancelli furono i primi elementi della piazza a essere classificati \"Monumento Storico di Francia\", gi\u00e0 il 12 luglio 1886.\nLa loro costruzione venne intrapresa nel 1751 ad opera di Barth\u00e9lemy Guibal, il progetto originale da lui presentato l'anno prima al duca Stanislao prevedeva la loro realizzazione in bronzo, ma l'alto costo del materiale fece optare la scelta sul piombo.\nArco H\u00e9r\u00e9.\nSi erge sul lato nord, opposto al Municipio, tra le costruzioni basse dei padiglioni laterali atti a mascherare le precedenti fortificazioni. Apre la piazza nella prospettiva con Place de la Carri\u00e8re e il Palazzo del Governatore. Venne costruito fra il 1753 e il 1755 da Emmanuel H\u00e9r\u00e9 abbattendo la Porte Royale eretta da Luigi XIV.\nIl tema decorativo si rif\u00e0 alla \"Guerra\" e alla \"Pace\", simboleggiate da rami d'alloro e d'olivo, alludendo alla Battaglia di Fontenoy del 1745 e al Trattato di Aquisgrana del 1748. Elevato in ordine corinzio su un piedistallo si ispira all'Arco di Settimio Severo a Roma e alla \"Porte Saint-Antoine\" di Parigi eretta verso il 1660 da Jean Marot.\nOriginariamente venne integrato nelle fortificazioni mantenendo alla sommit\u00e0 il cammino di ronda, secondo scopi militari e le imposizioni del maresciallo Charles Louis Auguste Fouquet de Belle-Isle, questo spiega anche la notevole profondit\u00e0 della costruzione. A partire dal 1772 e nel 1847 venne liberato dei bastioni e, isolato, reso un vero arco di trionfo.\nLa faccia verso Place Stanislas \u00e8 la pi\u00f9 decorata; il cornicione di coronamento, presenta tre bassorilievi in marmo bianco presi dall'antica Porte Royale: \"\"Apollo\" che tira con l'arco contro un drago\", \"\"Mercurio e Minerva\" sotto palme da datteri\" e \"\"Apollo\" che suona la lira con le Muse\" con i rilievi sul tema della \"Guerra\" e della \"Pace\", porta le statue di \"Cerere\", \"Minerva\", \"Ercole\" e \"Marte\". Al centro della cornice \u00e8 un Acroterio sul quale \u00e8 posto un gruppo di tre figure in piombo dorato della \"Gloria\", \"Lorena\" e un genio reggenti il medaglione di Luigi XV di Francia."}
{"id": "3637269", "revid": "729019", "url": "https://it.wikipedia.org/wiki?curid=3637269", "title": "Segunda Divisi\u00f3n 1985-1986 (Spagna)", "text": "L'edizione 1985-86 della Segunda Divisi\u00f3n fu il cinquantacinquesimo campionato di calcio spagnolo di seconda divisione. Il campionato vide la partecipazione di 20 squadre raggruppate in un unico gruppo. Le prime tre della classifica furono promosse in Primera Divisi\u00f3n mentre le ultime quattro furono retrocesse in Segunda Divisi\u00f3n B."}
{"id": "3637273", "revid": "422900", "url": "https://it.wikipedia.org/wiki?curid=3637273", "title": "Segunda Divisi\u00f3n spagnola 1985-1986", "text": ""}
{"id": "3637280", "revid": "339392", "url": "https://it.wikipedia.org/wiki?curid=3637280", "title": "Specie aliene", "text": ""}
{"id": "3637283", "revid": "767487", "url": "https://it.wikipedia.org/wiki?curid=3637283", "title": "Dudu Biton", "text": "Carriera.\nClub.\nHa fatto il suo debutto tra i professionisti il 12 maggio 2006 nella partita contro il Ihud Bnei Sakhnin.\nSegna il suo ultimo gol con l'Hapoel Ra'anana l'8 maggio 2010 nella vittoria casalinga per 2-0 contro il Maccabi Ahi Nazaret. Gioca la sua ultima partita con il club il 15 maggio 2010 nel pareggio fuori casa a reti bianche contro l'Hapoel Petah.\nIl 16 luglio 2010 firma con l'Hapoel Petah, cinque giorni dopo debutta segnando il suo primo gol nella sconfitta fuori casa per 3-1 contro l'Hapoel Ashkelon. Segna la sua ultima doppietta con l'Hapoel Petah il 19 dicembre 2010, dove aggiudica alla squadra la vittoria casalinga contro l'Hapoel Haifa. Gioca la sua ultima partita con l'Hapoel Petah il 2 gennaio 2011 nella sconfitta fuori casa per 0-2 contro l'Hapoel Ashkelon.\nIl 4 gennaio 2011 firma per lo Charleroi. Debutta con lo Charleroi il 29 gennaio 2011 nella sconfitta fuori casa per 1-0 contro il Lierse. Segna il primo gol col club belga il 5 febbraio 2011 nella vittoria casalinga per 2-0 contro lo Zulte Waregem. Gioca l'ultima partita con lo Charleroi il 23 aprile 2011 nel pareggio casalingo per 2-2 contro l'Eupen, dove segna il gol del pareggio finale.\nLa stagione successiva va in prestito al Wisla Cracovia. Debutta con i nuovi compagni il 13 luglio 2011 nella vittoria fuori casa per 0-1 contro lo Skonto in Champions League. Debutta in Ekstraklasa il 30 luglio 2011 nel pareggio fuori casa per 1-1 contro il Widzew \u0141\u00f3d\u017a, dove mette a segno il gol del risultato definitivo. Segna l'ultimo gol con il Wisla Cracovia il 17 marzo 2012 nel pareggio fuori casa per 2-2 contro il GKS Be\u0142chat\u00f3w. Gioca la sua ultima partita nel club il 3 maggio 2012 nella sconfitta fuori casa per 2-0 contro il G\u00f3rnik Zabrze, subentrando al 64' a \u0141ukasz Gargu\u0142a.\nL'11 giugno 2012 si trasferisce allo Standard Liegi, firmando un contratto quadriennale."}
{"id": "3637287", "revid": "1543377", "url": "https://it.wikipedia.org/wiki?curid=3637287", "title": "Sh2-48", "text": "Sh2-48 (nota anche come RCW 162) \u00e8 una nebulosa a emissione visibile nella costellazione dello Scudo.\nSi individua nella parte sudoccidentale della costellazione, circa 2\u00b0 a est della celebre Nebulosa Aquila (M16); si estende per una decina di minuti d'arco in direzione di una regione della Via Lattea ricca di campi stellari e in parte oscurata da dense nubi di polveri. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a una declinazione di 14\u00b0S, la sua osservazione \u00e8 leggermente facilitata dall'emisfero australe.\nSi tratta di una grande regione H II situata sul Braccio Scudo-Croce probabilmente alla distanza di circa 3840\u00a0parsec (circa 12500 anni luce), in una regione molto interna della Via Lattea; secondo Avedisova la responsabile della sua ionizzazione potrebbe essere la stella doppia ADS\u00a011285, di colore blu e classe spettrale O8V. Le stime di distanza per questa stella si aggirano tuttavia sui 3100\u00a0parsec e ci\u00f2 implicherebbe che la nebulosa si troverebbe a una distanza inferiore. In entrambi i casi, Sh2-48 si troverebbe nella stessa regione galattica in cui si trova la grande superbolla nota come Scutum supershell, con la quale potrebbe essere anche fisicamente legata. La regione di formazione stellare cui la nebulosa appartiene comprenderebbe inoltre alcune grandi nubi molecolari fra le quali spiccano [SYCSW]\u00a0164, [SYCSW]\u00a0164A e [SRBY]\u00a052, oltre alla sorgente di radiazione infrarossa IRAS\u00a018194-1438."}
{"id": "3637290", "revid": "767487", "url": "https://it.wikipedia.org/wiki?curid=3637290", "title": "L'arte di cavarsela", "text": "L'arte di cavarsela (\"The Art of Getting By\") \u00e8 un film del 2011 scritto e diretto da Gavin Wiesen, all'esordio nella regia di un lungometraggio, e interpretato da Freddie Highmore, Emma Roberts, Michael Angarano, Elizabeth Reaser, Sam Robards, Rita Wilson e Blair Underwood.\nTrama.\nGeorge \u00e8 un adolescente di New York che sta vivendo una fase particolare della sua esistenza: partendo dall'assioma che l'uomo \u00e8 comunque mortale, ritiene che i compiti e l'impegno profuso a scuola siano degli inutili passatempi, essendo tutte cose che occupano solo un tempo limitato della vita. Soltanto il suo grande talento nell'arte, che esprime scarabocchiando qualcosa appena pu\u00f2, riesce a smuoverlo un poco da questo suo torpore.\nMentre l'anno scolastico volge ormai al termine, George \u00e8 riuscito ad arrivare quasi alla fine senza aver mai veramente studiato; persino durante le lezioni d'arte, l'unica materia che gli dovrebbe interessare, si dimostra assente e svogliato. A pochi mesi dal diploma, trascorre la maggior parte del tempo da solo, e spesso si allontana dall'istituto, rischiando pi\u00f9 volte l'espulsione. Non gli interessa nulla del suo futuro: n\u00e9 cercare un college dove iscriversi successivamente, n\u00e9 farsi degli amici, n\u00e9 tantomeno trovarsi una ragazza.\nUn giorno, impulsivamente, si addossa la colpa di una sigaretta fumata sul tetto della scuola, difendendo cos\u00ec la ragazza pi\u00f9 carina della classe, Sally, popolare e di ricca famiglia. Per ricambiare il suo gesto, la ragazza inizia a frequentarlo e lo introduce nel suo giro di amicizie, aprendo a George le porte di una vita estremamente mondana, fatta di feste, visite ai musei e passeggiate oziose per la grande mela.\nProduzione.\nL'ultimo giorno di riprese \u00e8 stato il 23 aprile 2010, a New York.\nDistribuzione.\nIl film \u00e8 stato presentato in anteprima, con il titolo \"Homework\", al Sundance Film Festival 2011 nella sezione competitiva statunitense.\n\u00c8 stato distribuito nelle sale cinematografiche italiane il 5 agosto 2011."}
{"id": "3637294", "revid": "599013", "url": "https://it.wikipedia.org/wiki?curid=3637294", "title": "Elena Baranova", "text": ""}
{"id": "3637296", "revid": "300067", "url": "https://it.wikipedia.org/wiki?curid=3637296", "title": "Yelena Baranova", "text": ""}
{"id": "3637299", "revid": "46291", "url": "https://it.wikipedia.org/wiki?curid=3637299", "title": "Athanasiinae", "text": "Athanasiinae \u00e8 una sottotrib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae, trib\u00f9 Anthemideae).\nDescrizione.\nLe piante di questa sottotrib\u00f9 sono prevalentemente arbustive (o eventualmente erbe annuali o perenni come i generi \"Adenoglossa\" e \"Lasiospermum\"). L'indumento pu\u00f2 essere assente (come in \"Adenoglossa\"), oppure formato da peli basefissi e stellati.\nLe foglie lungo il caule possono essere disposte sia in modo alternato che opposto. La lamina \u00e8 intera o pennatosetta (1 \u2013 2 volte). La consistenza pu\u00f2 essere succulenta (\"Adenoglossa\").\nLe infiorescenze sono composte da capolini sia solitari che raggruppati in densi corimbi. La struttura dei capolini \u00e8 quella tipica delle Asteraceae: un peduncolo sorregge un involucro emisferico o urceolato composto da diverse squame (o brattee) disposte su pi\u00f9 serie (vedi tabella) che fanno da protezione al ricettacolo sul quale s'inseriscono due tipi di fiori: quelli esterni raggianti ligulati femminili e quelli interni del disco tubulosi. Sono presenti sia capolini discoidi che radiati o disciformi (vedi tabella). Le squame possono essere scariose e con canali resinosi centrali. I ricettacolo pu\u00f2 essere piatto, emisferico o conico e privo (oppure no - vedi tabella) di pagliette a protezione della base dei fiori.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori periferici sono femminili e fertili o anche sterili, mentre quelli del disco (centrali) sono ermafroditi o funzionalmente maschili e raramente sono sterili. La forma \u00e8 zigomorfa per quelli ligulati e actinomorfa per quelli tubulosi. In alcune specie (\"Adenoglossa decurrens\") nei fiori del disco sono presenti delle forme intermedie: 2 piccoli lobi adassiali e 3 grandi lobi abassiali (si tratta quindi di una forma leggermente zigomorfa).\nCalice: i sepali del calice sono ridotti ad una coroncina di squame.\nCorolla: il colore delle corolle \u00e8 bianco, giallo o rosso e termina con 5 lobi.\nGli stami sono 5 con dei filamenti liberi; le antere invece sono saldate fra di loro e formano un manicotto che circonda lo stilo. Il tessuto dell'endotecio delle antere \u00e8 polarizzato (ad eccezione di \"Eriocephalus\").\nGineceo: lo stilo in genere \u00e8 filiforme. Gli stigmi dello stilo sono due divergenti. L'ovario \u00e8 infero uniloculare formato da 2 carpelli. Le linee stigmatiche sono marginali.\nI frutti sono degli acheni con pappo. Gli acheni hanno una forma cilindrica o ob-ovata o dorso-ventralmente appiattita con coste longitudinali, angoli o canali resinosi (vedi tabella). Il pappo \u00e8 apicale composto da poche scaglie.\nDistribuzione e habitat.\nLe specie di questo gruppo sono distribuite quasi prevalentemente nell'Africa meridionale. Nella tabella sottostante sono indicate in dettaglio le distribuzioni relative ai vari generi della sottotrib\u00f9. L'habitat varia da temperato a subtropicale a quasi desertico.\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Anthemideae \u00e8 una delle 21 trib\u00f9 della sottofamiglia. La trib\u00f9 Anthemideae a sua volta \u00e8 suddivisa in 14 sottotrib\u00f9 (Athanasiinae \u00e8 una di queste). \nGli ultimi studi sulla trib\u00f9 Anthemideae la descrivono in 4 parti o divisioni: (1) emisfero meridionale, (2) Africa e Asia meridionale, (3) Eurasia e (4) clade mediterraneo. La sottotrib\u00f9 Athanasiinae \u00e8 assegnata alla divisione \"emisfero meridionale\" insieme alle sottotrib\u00f9 \"Cotulinae\", \"Phymasperminae\" e \"Ursiniinae\".\nIl numero cromosomico delle specie varia da 2n=16 a 2n=18. Sono presenti specie poliploidi (\"Athanasia\" e \"Eriocephalus\").\nComposizione della sottotrib\u00f9.\nLa sottotrib\u00f9 comprende 6 generi e 86 specie:\nFilogenesi.\nLa costituzione di questa sottotrib\u00f9 \u00e8 relativamente recente. Prima i suoi generi era suddivisi tra la sottotrib\u00f9 Matricariinae (\"Adenoglossa\",\n\"Eriocephalus\" e \"Leucoptera\") e la sottotrib\u00f9 Ursiniinae (\"Athanasia\", \"Hymenolepis\" e \"Lasiospermum\"). Tuttavia anche con questa nuova configurazione l'assemblaggio dei generi risulta problematico. Il genere \"Athanasia\" risulta essere parafiletico non soltanto all'interno della sottotrib\u00f9, ma potrebbe essere legato anche ai generi della vicina sottotrib\u00f9 Phymasperminae risultando quindi ancor pi\u00f9 parafiletico. Il cladogramma a lato (estratto dallo studio citato e semplificato) costruito sull'analisi molecolare di alcune specie della sottotrib\u00f9 propone una possibile configurazione filogenetica di questa sottotrib\u00f9."}
{"id": "3637301", "revid": "599013", "url": "https://it.wikipedia.org/wiki?curid=3637301", "title": "Lum\u00edr Sedl\u00e1\u010dek", "text": "Carriera.\nClub.\nDebutta con il Piast Gliwice il 9 agosto 2008 nella vittoria casalinga per 2-0 contro il KS Cracovia. Segna il primo gol con il Piast il 7 ottobre 2008 nella vittoria casalinga per 3-1 contro lo \u015al\u0105sk Breslavia in Puchar Ligi. Segna l'ultimo gol con il Piast Gliwice il 24 marzo 2009 nel pareggio fuori casa contro l'Odra Wodzis\u0142aw \u015al\u0105ski in Puchar Ligi. Gioca l'ultima partita con il Piast Gliwice il 15 maggio 2010 nella sconfitta fuori casa per 0-1 contro il KS Cracovia.\nDebutta con l'Opava il 6 agosto 2011 nella vittoria casalinga per 3-1 contro l'\u00dast\u00ed nad Labem, dove mette a segno il momentaneo 2-1."}
{"id": "3637302", "revid": "110157", "url": "https://it.wikipedia.org/wiki?curid=3637302", "title": "Y\u00fcks\u0259k d\u0259st\u0259 2000-2001", "text": "La Y\u00fcks\u0259k d\u0259st\u0259 2000-2001 \u00e8 stata la decima edizione del massimo campionato di calcio azero, disputata tra il 5 agosto 2000 e il 5 maggio 2001 e conclusa con la vittoria del FK Shamkir, al suo secondo titolo dopo uno spareggio col Neftchi Baku.\nCapocannoniere del torneo fu Pasha Aliyev con 13 reti.\nFormula.\nCome nella precedente stagione le squadre avrebbero dovuto essere 12 ma prima dell'inizio del torneo il Kimyachi Sumgayit annunci\u00f2 il ritiro. Le 11 squadre rimaste giocarono un turno di andata e ritorno per un totale di 20 partite con le ultime due retrocesse in Birinci Divizionu. Il Shahdagh Guba si ritir\u00f2 durante la pausa invernale e ai rimanenti incontri fu assegnato lo 0-3 a tavolino.\nLe squadre qualificate alle coppe europee furono quattro. La vincente si qualific\u00f2 alla UEFA Champions League 2001-2002, la seconda e la vincitrice della coppa nazionale alla Coppa UEFA 2001-2002 e un ulteriore squadra partecip\u00f2 alla Coppa Intertoto 2001.\nPer la prima volta due squadre terminarono a pari punti in vetta alla classifica e per stabilire la squadra campione venne disputato uno spareggio.\nClassifica finale.\nLegenda:\nNote:"}
{"id": "3637304", "revid": "767487", "url": "https://it.wikipedia.org/wiki?curid=3637304", "title": "Grubstake", "text": "Grubstake, conosciuto anche come \"Apache Gold\", \u00e8 un film western statunitense del 1952 diretto da Larry Buchanan.\nProduzione.\nDopo il corto \"The Cowboy\", Buchanan realizz\u00f2 il suo primo lungometraggio ambientandolo ancora una volta nel vecchio West.\nIl film fu prodotto dalla Tejano Productions e girato in Texas nel 1952 con un budget stimato in 17.000 dollari. Questo film \u00e8 il debutto per l'attore Jack Klugman, allora praticamente sconosciuto."}
{"id": "3637316", "revid": "44876", "url": "https://it.wikipedia.org/wiki?curid=3637316", "title": "Alessandro Mazzoletti", "text": "Carriera.\nEsordisce nell'Audace di Codogno, formazione dilettantistica del paese natale, per poi trasferirsi all'et\u00e0 di 15 anni nel Codogno, nel campionato di Promozione lombarda.\nNel 1923, insieme al compagno di squadra Mariano Tansini, passa in prestito per una stagione al Piacenza, nel quale realizza 4 reti in 14 partite nel campionato di Seconda Divisione 1923-1924. Rientrato al Codogno, nel 1928 viene ceduto per la cifra di 20.000 lire alla neonata Ambrosiana, che milita nel campionato di Divisione Nazionale. Nella squadra milanese, al fianco di giocatori come Giuseppe Meazza e Gipo Viani, Mazzoletti esordisce il 6 gennaio 1929 contro la Pistoiese; a fine stagione totalizza 4 presenze mettendo a segno una rete.\nNel 1929 viene ceduto alla Cremonese, con cui disputa la sua ultima stagione agonistica ad alto livello totalizzando 11 presenze nel campionato di Serie A 1929-1930, dopodich\u00e9 si ritira per motivi familiari e di lavoro, che gli impedivano di allenarsi con regolarit\u00e0."}
{"id": "3637320", "revid": "1141066", "url": "https://it.wikipedia.org/wiki?curid=3637320", "title": "Merlucciidae", "text": "I Merlucciidae sono una famiglia di pesci ossei appartenenti all'ordine Gadiformes.\nDistribuzione e habitat.\nQuesti pesci hanno una distribuzione di tipo bipolare, sono presenti alle alte e medie latitudini mentre sono assenti, rari o limitati alle zone abissali nelle aree tropicali.\nNel mar Mediterraneo \u00e8 presente una sola specie: il \"Merluccius merluccius\" o nasello.\nDi solito popolano i piani circalitorale e batiale, ma alcune specie sono abissali.\nDescrizione.\nAbbastanza simili ai Gadidae, se ne differenziano per l'assenza di barbiglio sul mento, per avere costantemente una sola pinna anale e due dorsali (eccetto che nel genere \"Lyconodes\") di cui la prima corta e la seconda simile alla pinna anale, per la bocca grande armata di denti robusti, per la mandibola sporgente. Le scaglie sono piccole e cadono con facilit\u00e0. Le pinne anale e seconda dorsale hanno un lobo nella parte posteriore. La pinna caudale \u00e8 tronca (in alcune specie \u00e8 fusa con la pinna anale e con la seconda dorsale come negli anguilliformi). Le pinne ventrali sono inserite molto in avanti. Sulla testa \u00e8 presente una cresta ossea a forma di V.\nSono pesci abbastanza grandi, alcune specie di \"Merluccius\" e \"Macruronus\" possono raggiungere e superare i 150\u00a0cm di lunghezza.\nBiologia.\nSi tratta di specie da demersali a bentoniche. Molte specie sono gregarie.\nAlimentazione.\nSono tutti predatori. I \"Merluccius\" sono molto voraci.\nPesca.\nNumerose specie come \"Merluccius merluccius\", \"Merluccius gayi\" e \"Merluccius hubbsi\" hanno un elevatissimo interesse per la pesca professionale e si trovano molto di frequente sui mercati congelati o lavorati in vario modo compreso il surimi."}
{"id": "3637321", "revid": "116417270", "url": "https://it.wikipedia.org/wiki?curid=3637321", "title": "Contea d'Artois", "text": "La Contea d'Artois (\"comt\u00e9 d'Artois\" in francese, \"graafschap Artesi\u00eb\" in lingua olandese) \u00e8 stata una provincia storica della Francia ed uno stato del Sacro Romano Impero. Posto nel nord della Francia, al confine con l'attuale Belgio, il suo territorio ricalcava circa quello che oggi \u00e8 il dipartimento del Passo di Calais e in minor parte il Nord. Le sue principali citt\u00e0 sono Arras, Calais, Boulogne-sur-Mer, Saint-Omer e Lens.\nStoria.\nAbitato in origine dalla trib\u00f9 belga degli Atrebati, occupato dai Romani, con l'arrivo dei Franchi l'Artois divenne un \"comitatus\" carolingio. Successivamente divenne possesso dei conti Odalrico ed Ecfrido ma, nell'898, il Conti delle Fiandre Baldovino II lo conquist\u00f2 e, dopo la sua morte, una volta preso il potere il figlio Arnolfo I di Fiandra, tutto l'Artois cadde sotto il controllo dei fiamminghi. Nel 1180 il conte Filippo I di Fiandra cre\u00f2, come dote per la nipote Isabella di Hainaut che andava in sposa al re Filippo II di Francia, il Principato d'Artois. Dopo la morte, dieci anni dopo, di Isabella, i francesi rivendicarono come proprio l'Artois incontrando per\u00f2 una forte opposizione da parte fiamminga. Dopo essersi autoproclamato \"conte d'Artois\", il re Luigi VIII di Francia organizz\u00f2 una spedizione contro i fiamminghi che port\u00f2 alla cattura del conte Ferdinando ed alla firma, nel 1212, del trattato di Gu\u00eenes, che comportava la cessione ai francesi delle localit\u00e0 di Gu\u00eenes, Aire-sur-la-Lys e Saint-Omer. Il resto dell'Artois venne annesso al regno di Francia dopo la battaglia di Bouvines, nel 1224, e dopo la firma, due anni dopo del trattato di Melun.\nNel 1237 Luigi VIII diede l'Artois in appannaggio al figlio Roberto, capostipite dei Conti di Artois. Dopo la morte di Roberto II d'Artois, nel 1302, durante la battaglia di Courtrai, si accace una disputa per il potere tra la figlia del defunto conte Mahaut d'Artois ed il nipote Roberto III d'Artois. La disputa fu vinta dalla donna e, dopo la sua morte nel 1329, la contea pass\u00f2 nelle mani della figlia Giovanna II di Borgogna. Il regno quest'ultima dur\u00f2 appena un anno infatti, nel 1330 mor\u00ec e le succedette la figlia Giovanna III di Borgogna. Giovanna aveva ereditato dalla madre anche la contea di Borgogna, sposando Oddone IV di Borgogna s'imparent\u00f2 con la Casa borgognona. Tutti i territori vennero ereditati da Filippo I di Borgogna ma, alla sua morte, nel 1361, l'Artois and\u00f2 a Margherita I di Borgogna, figlia della defunta Giovanna II. Alla morte di Margherita la contea torn\u00f2 sotto il controllo fiammingo, dal momento che il figlio di costei era Luigi II di Fiandra. Dopo la sua morte nel 1384, la figlia Margherita III delle Fiandre assieme al marito Filippo II di Borgogna diventarono sovrani del grande Ducato di Borgogna, formato dall'Artois, dalla Borgogna e dalle Fiandre. La contea rimase ai borgognoni fino alla morte di Carlo il Temerario durante la battaglia di Nancy, nel 1477. Divenuto possesso francese, i territori ex-borgognoni furono rivendicati da Massimiliano I d'Austria. Scoppi\u00f2 un conflitto che vide i francesi sconfitti ma gli asburgici riuscirono ad ottenere solamente le Fiandre, mentre la Franca Contea e l'Artois rimasero sotto il controllo del re Luigi XI di Francia. A sancire tale situazione fu siglato ad Arras, nel 1482 un trattato.\nUndici anni dopo, il successore di Luigi, Carlo di Francia, cedette, con la firma del trattato di Senlis, la regione a Massimiliano, diventato nel frattempo Imperatore del Sacro Romano Impero. Diventato uno stato dell'Impero, l'Artois venne inglobato nelle Diciassette Province dei Paesi Bassi del Sud. Nel 1579 sigl\u00f2, confermando la sua lealt\u00e0 all'Impero spagnolo, l'Unione di Arras. Nel 1640, nel corso della guerra franco-spagnola, venne occupato dalle truppe di Luigi XIV di Francia. Al termine del conflitto, nel 1659, con la firma del trattato dei Pirenei, la contea d'Artois pass\u00f2 definitivamente al Regno di Francia."}
{"id": "3637325", "revid": "110157", "url": "https://it.wikipedia.org/wiki?curid=3637325", "title": "Division d'Honneur 1938-1939", "text": "La Division d'Honneur 1938-1939 \u00e8 stata la 39\u00aa edizione della massima serie del campionato belga di calcio disputata tra il settembre 1938 e il maggio 1939 e conclusa con la vittoria del R. Beerschot AC, al suo settimo titolo.\nCapocannoniere del torneo fu Jozef Wagner con 32 reti.\nFormula.\nCome nella stagione precedente le squadre partecipanti furono 14 e disputarono un turno di andata e ritorno per un totale di 26 partite.\nLe ultime due classificate retrocedettero in Division 1.\nClassifica finale.\nLegenda:\nNote:"}
{"id": "3637326", "revid": "1305772", "url": "https://it.wikipedia.org/wiki?curid=3637326", "title": "Maestro dei fiori guardeschi", "text": "Attorno a questo misterioso artista, indicato recentemente dalla critica come il \"Maestro dei fiori guardeschi\", si raccoglie una cospicua serie di nature morte, tutte contraddistinte da una delicatezza di tratto, da una leggerezza compositiva e da una apparente asimmetria nella struttura delle parti. L'ipotesi, ormai tramontata, di avvicinare questi dipinti al nome di Francesco Guardi era nata in considerazione che le prime testimonianze di questa produzione artistica si trovano a Vigo d'Anaunia, in provincia di Trento, dove i fratelli Gian Antonio e Francesco Guardi furono impegnati verso il 1738 nella realizzazione della pala d'altare per la parrocchiale."}
{"id": "3637327", "revid": "938", "url": "https://it.wikipedia.org/wiki?curid=3637327", "title": "Yarelis Barrios", "text": ""}
{"id": "3637329", "revid": "298229", "url": "https://it.wikipedia.org/wiki?curid=3637329", "title": "Vela alla XXVI Universiade", "text": "Le gare di vela alla XXVI Universiade si sono svolte dal 16 al 21 agosto 2011 al Seven Star Bay Marina e alla Shenzhen Maritime Sports Base &amp; Sailing School di Shenzhen."}
{"id": "3637330", "revid": "767487", "url": "https://it.wikipedia.org/wiki?curid=3637330", "title": "Mateusz Kowalski", "text": "Carriera.\nClub.\nAd agosto 2008 debutta in Ekstraklasa contro il G\u00f3rniczy Klub Sportowy Be\u0142chat\u00f3w. A febbraio 2009 va in prestito al Piast Gliwice. Il 15 marzo 2015 si trasferisce ufficialmente ai norvegesi dell'\u00d8rn-Horten, formazione militante nella 2. divisjon."}
{"id": "3637332", "revid": "767487", "url": "https://it.wikipedia.org/wiki?curid=3637332", "title": "Segunda Divisi\u00f3n B 1985-1986", "text": "L'edizione 1985-86 della Segunda Divisi\u00f3n B fu il nono campionato di calcio spagnolo di terza divisione ad avere questa denominazione. Il campionato vide la partecipazione di 40 squadre raggruppate in due gruppi. Le prime di ogni gruppo furono promosse in Segunda Divisi\u00f3n mentre le ultime tredici furono retrocesse in Tercera Divisi\u00f3n. Questo torneo ebbe molte retrocessione per permettere nell'anno seguente di organizzare un campionato a girone unico."}
{"id": "3637333", "revid": "110157", "url": "https://it.wikipedia.org/wiki?curid=3637333", "title": "Division d'Honneur 1941-1942", "text": "La Division d'Honneur 1941-1942 \u00e8 stata la 40\u00aa edizione della massima serie del campionato belga di calcio disputata tra il 14 settembre 1941 e il 24 maggio 1942 e conclusa con la vittoria del Lierse S.K., al suo secondo titolo.\nFormula.\nCome nella stagione 1938-1939 le squadre partecipanti furono 14 e disputarono un turno di andata e ritorno per un totale di 26 partite.\nIn vista di un ampliamento a 16 squadre nessuna squadra venne retrocessa.\nClassifica finale.\nLegenda:\nNote:"}
{"id": "3637335", "revid": "47767", "url": "https://it.wikipedia.org/wiki?curid=3637335", "title": "Segunda Divisi\u00f3n B spagnola 1985-1986", "text": ""}
{"id": "3637337", "revid": "287204", "url": "https://it.wikipedia.org/wiki?curid=3637337", "title": "Troubadours of Folk", "text": "Troubadours of Folk \u00e8 una serie di album pubblicata dalla Rhino Records tra il 1992 ed il 1995.\nInizialmente composta da tre volumi con alcuni dei brani pi\u00f9 rappresentativi del folk statunitense composti tra la fine degli anni 50 e la seconda met\u00e0 degli anni 60 \u00e8 stata integrata nel 1995 con altri due album che raccolgono brani di cantautori folk con contaminazioni rock degli anni 70 e 80."}
{"id": "3637338", "revid": "767487", "url": "https://it.wikipedia.org/wiki?curid=3637338", "title": "Clinic for Dolls", "text": "Clinic for Dolls \u00e8 il secondo album della band polacca gothic metal UnSun, pubblicato l'11 ottobre 2010."}
{"id": "3637341", "revid": "110157", "url": "https://it.wikipedia.org/wiki?curid=3637341", "title": "Division d'Honneur 1942-1943", "text": "La Division d'Honneur 1942-1943 \u00e8 stata la 41\u00aa edizione della massima serie del campionato belga di calcio disputata tra il 6 settembre 1942 e il 2 maggio 1943 e conclusa con la vittoria del KV Mechelen, al suo primo titolo.\nFormula.\nLe squadre partecipanti passarono dalle 14 della stagione precedente alle 16 di quella attuale e disputarono un turno di andata e ritorno per un totale di 30 partite.\nLe ultime due classificate retrocedettero in Division 1."}
{"id": "3637347", "revid": "110157", "url": "https://it.wikipedia.org/wiki?curid=3637347", "title": "Division d'Honneur 1943-1944", "text": "La Division d'Honneur 1943-1944 \u00e8 stata la 42\u00aa edizione della massima serie del campionato belga di calcio disputata tra il 19 settembre 1943 e il 30 aprile 1944 e conclusa con la vittoria del , al suo terzo titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate retrocedettero in Division 1."}
{"id": "3637349", "revid": "110157", "url": "https://it.wikipedia.org/wiki?curid=3637349", "title": "Division d'Honneur 1945-1946", "text": "La Division d'Honneur 1945-1946 \u00e8 stata la 43\u00aa edizione della massima serie del campionato belga di calcio disputata tra il 26 agosto 1945 e il 2 giugno 1946 e conclusa con la vittoria del KV Mechelen, al suo secondo titolo.\nFormula.\nLa federazione decise di annullare le retrocessioni dell'ultimo campionato non terminato ma di tener conto delle squadre promosse.\nLe partecipanti furono cos\u00ec 19 e disputarono un turno di andata e ritorno per un totale di 36 partite.\nLe ultime due classificate retrocedettero in Division 1."}
{"id": "3637354", "revid": "125897472", "url": "https://it.wikipedia.org/wiki?curid=3637354", "title": "Ulises D\u00e1vila", "text": "Carriera.\nClub.\nChivas.\nCresciuto nelle giovanili del Chivas de Guadalajara, squadra della sua citt\u00e0 natale, vince il Campionato Nazionale Giovanile segnando il gol vittoria nella partita vinta per 1-0 contro il Pachuca. Esordisce ufficialmente in prima squadra in campionato nel pareggio per 2-2 contro il Pachuca.\nChelsea e i vari prestiti.\nIl 27 agosto 2011, a seguito del Mondiale Under-20 giocato in Colombia, viene acquistato dagli inglesi del Chelsea firmando un contratto di cinque anni.\nTuttavia gli inglesi, per permettere al giovane centrocampista di crescere, si accordano per un anno di prestito al Vitesse.\nFa il suo esordio in campionato il 17 settembre in Vitesse-Roda JC giocando ben 67 minuti prima di essere sostituito da Julian Jenner. Il 1\u00ba maggio 2012 torna al Chelsea.\nIl 13 luglio 2012, viene ceduto nuovamente in prestito al Sabadell. Esordisce in Segunda Divisi\u00f3n il 18 agosto 2012, nel pareggio per 0-0 contro il Girona. Conclude la stagione in Spagna con un bottino di 37 presenze e 5 gol, a fine prestito fa ritorno in Inghilterra dal Chelsea.\nIl 2 settembre 2013 viene ceduto nuovamente in prestito, questa volta rimane in Spagna, sempre nella Segunda Divisi\u00f3n, per vestire la maglia del C\u00f3rdoba. Esordisce, con la maglia del C\u00f3rdoba, l'8 settembre seguente in occasione della sconfitta di campionato per 1-0 contro l'Eibar. Il 17 novembre 2013 mette a segno una tripletta, prima volta in carriera, che permette al C\u00f3rdoba di battere l'H\u00e9rcules per 4-2. Il 22 giugno 2014 entra nella storia del club, poich\u00e9 mette a segno il gol del pareggio, per 1-1 contro il Las Palmas, che permette alla sua squadra di essere promossa in Primera Divisi\u00f3n dopo 42 anni.\nIl 1\u00ba settembre 2014 viene ceduto al club spagnolo del Tenerife; per il giocatore \u00e8 il terzo anno consecutivo che milita nella Segunda Divisi\u00f3n. Esordisce il 6 settembre successivo nella sconfitta esterna, per 2-0, contro il Girona. Il 21 settembre 2014 arriva il primo gol con la maglia del Tenerife, in occasione della sconfitta casalinga, per 2-1, contro il Real Valladolid.\nNon trovando molto spazio nella squadra spagnola, il 22 gennaio 2015 viene ceduto, per il resto della stagione, al club portoghese del Vit\u00f3ria Set\u00fabal, militante nella massima serie del campionato di calcio portoghese. Fa il suo esordio il 28 gennaio successivo in occasione del pareggio esterno, per 1-1, in Ta\u00e7a da Liga contro lo Sporting CP. Il 1\u00ba febbraio 2015 arriva l'esordio in campionato; in occasione del pareggio esterno, per 1-1, contro il Gil Vicente. Conclude il prestito con il club portoghese con un bottino di 14 presenze.\nIl 18 luglio 2015, viene comunicato che il centrocampista messicano rimarr\u00e0 nel club portoghese anche per la stagione 2015-2016.\nSantos Laguna.\nDopo molte stagioni passate in prestito in giro per l'Europa decide di tornare in patria firmando un contratto triennale con il Santos Laguna. L'esordio arriva il 16 gennaio 2016 in occasione della vittoria casalinga, per 1-0, contro il Jaguares de Chiapas. Una settimana pi\u00f9 tardi, il 23 gennaio, mette a segno anche la sua prima rete con la nuova maglia; in occasione della trasferta vinta, per 1-3, contro il Tijuana.\nNazionale.\nHa partecipato al Mondiale Under-20 disputato in Nigeria, e nel 2011 ha vinto il nordamericano Under-20 in Colombia segnando un gol al Panama in semifinale e una doppietta alla Costa Rica in finale. \u00c8 arrivato poi nello stesso anno quarto al Torneo di Tolone segnando all'Ungheria.\nCon l'Under-20 messicana nell'estate 2011 disputa il Mondiale di categoria in Colombia, classificandosi terzo dietro ai pari et\u00e0 del Brasile (campione) e del Portogallo; ha segnato uno dei rigori contro il Camerun che hanno valso la qualificazione ai quarti di finale e anche un gol alla Francia per la finale del terzo posto.\nViene convocato anche per la Copa Am\u00e9rica 2011 con la Nazionale maggiore, ma rimane in panchina per tutta la competizione.\nStatistiche.\nPresenze e reti nei club.\n\"Statistiche aggiornate al 30 ottobre 2017.\""}
{"id": "3637378", "revid": "599013", "url": "https://it.wikipedia.org/wiki?curid=3637378", "title": "Jasper Cillessen", "text": "Carriera.\nClub.\nEsodi e N.E.C..\nHa iniziato a giocare a calcio nel De Treffers per poi passare alle giovanili del NEC Nijmegen. Dopo aver prolungato il contratto fino al 2012, debutta ufficialmente il 28 agosto 2010 in sostituzione dell'infortunato G\u00e1bor Babos contro l'Heerenveen venendo nominato \"Man of the match\". Titolare per il resto della stagione anche dopo la guarigione di Gabos, prolunga il contratto fino al 2014.\nAjax.\nIl 30 agosto 2011 l'Ajax ne ufficializza l'ingaggio con contratto valido fino al 30 giugno 2016. Debutta ufficialmente da titolare il 21 settembre in Coppa d'Olanda in Noordwijk-Ajax 1-3. In campionato debutta invece il 15 ottobre in Ajax-AZ Alkmaar 2-2, subentrando all'infortunato Kenneth Vermeer al minuto 67. Il 2 maggio 2012 vince la sua prima Eredivisie con l'Ajax concludendo la stagione con 7 presenze totali.\nNel corso della stagione 2012-2013 debutta nelle coppe europee, il 14 febbraio 2013 in occasione di Ajax-Steaua Bucarest di UEFA Europa League subentrando a Vermeer all'inizio del secondo tempo. Il 5 maggio seguente vince la sua seconda Eredivisie consecutiva con i \"lancieri\". Il 1\u00ba ottobre 2013 debutta in Champions League in Ajax-Milan 1-1. In questa stagione scalza Vermeer e vince Supercoppa d'Olanda e ancora l'Eredivisie.\nDal 2014-2015 con la cessione di Vermeer diventa il portiere titolare. Il 2 dicembre 2014 prolunga il proprio contratto con la societ\u00e0 fino al 2018. Il 5 aprile 2015 tocca quota 100 presenze in Eredivisie, e in questa stagione gioca in tutto 42 partite subendo 38 reti. In totale con l'Ajax gioca 143 partite con 115 reti subite.\nBarcellona e Valencia.\nNell'estate 2016 si trasferisce al Barcellona per 13 milioni di euro pi\u00f9 2 di bonus. In blaugrana trova poco spazio in 3 anni, non riuscendo ad affermarsi come titolare fungendo da secondo di ter Stegen.\nIl 26 giugno 2019, dopo tre stagioni al Barcellona, viene annunciato il suo trasferimento al Valencia per 35 milioni di euro risultando il quarto olandese pi\u00f9 caro dopo Virgil van Dijk, Frenkie de Jong e Marc Overmars.\nNazionale.\nNel 2010 portiere dell'Under-21 in preparazione all'Europeo Under-21, nel giugno del 2011 viene chiamato dal CT della nazionale maggiore Bert van Marwijk in preparazione delle amichevoli contro Brasile e Uruguay del 4 e 8 giugno senza mai esordire. L'esordio arriva il 7 giugno 2013 in amichevole contro l'. Pochi mesi dopo viene promosso come titolare a seguito del rendimento negativo di Kenneth Vermeer.\nConvocato per i Mondiali in Brasile del 2014, Cillessen \u00e8 il portiere titolare della formazione olandese durante la manifestazione. Gioca tutte le partite degli arancioni, tranne il finale dei quarti di finale contro la , quando viene sostituito da Krul al 120', che parer\u00e0 due rigori, portando cos\u00ec l'Olanda in semifinale. In semifinale gli olandesi vanno nuovamente ai rigori contro l'; questa volta Cillessen resta in campo durante i tiri dal dischetto, senza riuscire a neutralizzare nessuno dei 4 tiri degli argentini che eliminano cos\u00ec gli \"oranje\", che chiudono la competizione al 3\u00ba posto dopo avere battuto i padroni di casa del nella finale per raggiungere l'apposito traguardo.\nDopo i Mondiali continua a essere titolare anche negli anni in cui l'Olanda non si qualifica ai tornei (nella fattispecie Euro 2016 e i Mondiali 2018). Confermato anche successivamente da Ronald Koeman e Frank De Boer, viene convocato da quest'ultimo per gli europei nel 2021, ma \u00e8 costretto a rinunciare dopo avere contratto il COVID-19 a pochi giorni dal torneo.\nNell\u2019agosto del 2021 il nuovo CT Louis van Gaal, gi\u00e0 avuto per i Mondiali del 2014, lo esclude dai convocati per le gare di qualificazione ai Mondiali del 2022. Tuttavia viene richiamato per sostituire l\u2019infortunato Bijlow, giocando da titolare, e mantenendo la rete inviolata, la partita decisiva del 16 novembre vinta contro la (2-0), che vale la qualificazione degli orange ai mondiali, dopo l'assenza nell'edizione precedente.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "3637382", "revid": "767487", "url": "https://it.wikipedia.org/wiki?curid=3637382", "title": "Stefano Colantoni", "text": ""}
{"id": "3637387", "revid": "2134764", "url": "https://it.wikipedia.org/wiki?curid=3637387", "title": "Mauro Bonino", "text": "Carriera.\nHa giocato in Serie A1 con Rieti.\nPost-carriera.\nAl termine della carriera \u00e8 diventato responsabile tecnico della Sea Basket Sanremo."}
{"id": "3637388", "revid": "83531", "url": "https://it.wikipedia.org/wiki?curid=3637388", "title": "Coulton Waugh", "text": "Vita e opere.\nNasce in una famiglia di artisti: suo padre Frederick Judd Waugh era un noto pittore specializzato in paesaggi marini, ed anche suo nonno Samuel Waugh era un famoso ritrattista. Nato in Inghilterra, dove il padre si era trasferito per lavoro, torn\u00f2 negli Stati Uniti nel 1907 dove frequent\u00f2 la \"New York's Art Students League\".\nNel 1916 inizia la sua attivit\u00e0 professionale come disegnatore tessile. Dopo vari lavori come illustratore per riviste e disegnatore di fumetti, nel 1934 venne chiamato a realizzare la comic strip Dickie Dare creata nel 1933 da Milton Caniff. Waugh vi lavor\u00f2 ininterrottamente per dieci anni fino al 1944 e questo resta il suo lavoro pi\u00f9 importante come autore di fumetti. Nell'aprile del 1945 cre\u00f2 la serie \"Hank\" che chiuse i battenti prima della fine dell'anno.\nNegli anni successivi divise la sua attivit\u00e0 fra la pittura, l'insegnamento (all\"'Orange County Community College\" e allo \"Storm King Art Center di Cornwall\") e all'attivit\u00e0 saggistica. Proprio ad un suo saggio, \"The Comics\", pubblicato nel 1947, \u00e8 oggi maggiormente legato il suo nome. Il libro rappresenta il primo studio organico sul fumetto sia da un punto di vista storico che sociale. Waugh vi sostiene, tra l'altro, la celebre tesi secondo cui il fumetto sarebbe, come il jazz, un'arte autoctona americana nata con il personaggio di The Yellow Kid. \u00c8 proprio all'eco riscontrata dal testo che si deve in gran parte l'usanza, durata molti anni, di far risalire la nascita dei comics al personaggio di Outcault, bench\u00e9 oggi sia ampiamente dimostrata l'infondatezza di tale tesi ."}
{"id": "3637395", "revid": "305330", "url": "https://it.wikipedia.org/wiki?curid=3637395", "title": "Incendi boschivi", "text": ""}
{"id": "3637405", "revid": "599013", "url": "https://it.wikipedia.org/wiki?curid=3637405", "title": "Rebecca Lobo", "text": ""}
{"id": "3637420", "revid": "228587", "url": "https://it.wikipedia.org/wiki?curid=3637420", "title": "H\u00e9ctor Silva", "text": ""}
{"id": "3637427", "revid": "599013", "url": "https://it.wikipedia.org/wiki?curid=3637427", "title": "Ineta Radevi\u010da", "text": ""}
{"id": "3637436", "revid": "1993636", "url": "https://it.wikipedia.org/wiki?curid=3637436", "title": "Trattato di Breslavia", "text": "Il trattato di Breslavia \u00e8 stato un accordo preliminare di pace firmato l'11 giugno 1742 a seguito di lunghi negoziati presso la capitale della Slesia Breslavia (in lingua tedesca \"Breslau\"). Il trattato fu siglato da emissari dell'arciduchessa Maria Teresa d'Austria e del re Federico II di Prussia, al termine della prima guerra di Slesia.\nSituazione.\nFederico II aveva tratto vantaggio dalle difficolt\u00e0 di Maria Teresa nel rimanere come Sacra Romana Imperatrice e Regina di Boemia, secondo la Prammatica Sanzione del 1713, e nel 1740 occup\u00f2 la Slesia, parte della Monarchia asburgica sin dal 1526. Fallirono diversi tentativi di scacciare gli invasori, mentre le truppe degli alleati di Federico (Francia, Sassonia e Baviera) combattevano nelle terre adiacenti della Boemia.\nI negoziati segreti di pace si svolgevano dall'autunno del 1741, ma Federico invase ancora la Boemia e sconfisse le truppe austriache nella battaglia di Chotusitz il 17 maggio 1742. Con l'interessamento di John Carmichael, inviato del Regno di Gran Bretagna e desideroso di evitare altre guerre in Europa, furono concluse le trattative per la pace.\nEffetti.\nSecondo i termini del trattato, Maria Teresa cedette gran parte dei ducati della Slesia al Regno di Prussia, ad eccezione del Ducato di Teschen, di Troppau, e di Krnov a sud del fiume Opava, oltre alla parte meridionale del Ducato di Nysa, che divennero tutti parte della provincia della Slesia austriaca. Inoltre, Federico si annesse la Contea di Kladsko della Boemia.\nNonostante il nome del trattato, esso fu effettivamente siglato a Berlino. Questo trattato, insieme al trattato di Berlino firmato il 28 luglio 1742, mise ufficialmente fine alla prima guerra di Slesia. Eccettuando la spartizione della Slesia di Cieszyn e l'incorporazione della regione di Hlu\u010d\u00edn nel 1920, la linea di demarcazione del 1742 determina ancora oggi il confine tra Repubblica Ceca e Polonia."}
{"id": "3637458", "revid": "287204", "url": "https://it.wikipedia.org/wiki?curid=3637458", "title": "Ulises Davila", "text": ""}
{"id": "3637461", "revid": "843557", "url": "https://it.wikipedia.org/wiki?curid=3637461", "title": "Yohan Blake", "text": "\u00c8 stato campione mondiale dei 100 metri piani e della staffetta 4\u00d7100 metri a ; di quest'ultima specialit\u00e0 detiene anche il record mondiale con il tempo di 36\"84, stabilito in occasione dei Giochi olimpici di .\n\u00c8 inoltre il secondo atleta pi\u00f9 veloce di sempre nei 100 metri piani (insieme allo statunitense Tyson Gay) con il tempo di 9\"69 e nei 200 metri piani con il tempo di 19\"26, in entrambi i casi preceduto da Usain Bolt.\nBiografia.\nGli inizi (2005-2010).\nPartecipa ai Mondiali allievi a Marrakech nel 2005, piazzandosi 7\u00ba nei 100\u00a0m (10\"65) vinti dal britannico Harry Aikines-Aryeetey.\nNel 2006 partecipa ai CARIFTA Games sui 200 m e vince con il tempo di 21\"12. Ai campionati nazionali juniores vince l'oro sui 100 m (10\"48) e sui 200 m (20\"92). Ai Mondiali juniores a Pechino sempre nei 100\u00a0m (sebbene sia ancora nella categoria allievi) stupisce tutti conquistando una medaglia di bronzo insperata (10\"43), dietro al canadese Justyn Warner (argento in 10\"39) e al britannico Harry Aikines-Aryeetey (oro in 10\"37).\nNel 2007 partecip\u00e0 ai CARIFTA Games sui 100 m, dove vince in 10\"11.\nNel 2008 \u00e8 il favorito per i Mondiali juniores di Bydgoszcz, in virt\u00f9 di un tempo d'iscrizione di 10\"27 (e 10\"11 corso l'anno precedente); tuttavia in finale deluder\u00e0, giungendo solamente 4\u00ba in 10\"51, in una gara vinta dal connazionale Dexter Lee (classe 1991, categoria allievi) in 10\"40.\nAssorbita la delusione di Bydgoszcz, si migliora notevolmente nel corso del 2009, correndo i 100\u00a0m in 9\"93 a Saint-Denis, non riuscendo per\u00f2 a guadagnarsi un posto per i Mondiali di Berlino, dove rimane escluso anche dalla staffetta 4\u00d7100 metri. Nello stesso anno risulta positivo ad un controllo anti-doping effettuato durante i campionati nazionali giamaicani; la sostanza incriminata \u00e8 uno stimolante che, seppur non inserito nella lista di sostanze vietate dalla WADA, costa a Blake una squalifica di 3 mesi.\nNel 2010 migliora nuovamente il personale, portandolo a 9\"89 al meeting di Londra.\n2011: i Mondiali di Taegu.\nIl 2011 \u00e8 l'anno della definitiva consacrazione di Blake, correndo un 9\"80 con vento oltre la norma ad inizio stagione e diversi tempi interessanti contro vento come il 9\"95 di Londra.\nAi campionati del mondo di atletica leggera di Taegu 2011 si laurea campione mondiale dei 100\u00a0m con il tempo di 9\"92, precedendo lo statunitense Walter Dix (10\"08) e il nevisiano Kim Collins (10\"09), in una finale caratterizzata dalla squalifica per falsa partenza di Usain Bolt e dalle assenze per infortunio di Tyson Gay e Asafa Powell. Successivamente vince la staffetta 4\u00d7100 metri con Nesta Carter, Michael Frater e Usain Bolt stabilendo il nuovo primato mondiale con il tempo di 37\"04.\nL'8 settembre, durante la tappa della Diamond League di Zurigo stabilisce il nuovo primato personale sui 100 m piani fermando il cronometro a 9\"82, in totale assenza di vento, settima prestazione di sempre, battendo il connazionale Asafa Powell che chiude in 9\"95. Effettua la stessa prestazione tre giorni dopo al meeting ISTAF di Berlino; questo tempo lo piazza al quinto posto della classifica mondiale stagionale, ma tra i primi 17 Blake \u00e8 l'unico che non ha avuto l'aiuto di almeno 1,0\u00a0m/s di vento a favore. Dopo Berlino considera l'ipotesi di poter raggiungere facilmente il tempo di 9\"70 l'anno successivo, migliorando anche la partenza, in vista dei Giochi olimpici di Londra.\nIl 16 settembre al Memorial Van Damme, ultima tappa della Diamond League, stabilisce la seconda prestazione mondiale assoluta dei 200 metri piani con il notevole tempo di 19\"26 (vento +0,7\u00a0m/s) a soli 7 centesimi dal primato mondiale di Usain Bolt, con un tempo di reazione di 0,269 secondi, correndo quindi la gara sotto i 19 secondi; nemmeno Bolt c'era mai riuscito (a Berlino fece 19\"19 con un tempo di reazione di 0,133 secondi).\n2012: i Giochi olimpici di Londra.\nNel 2012, durante i trials giamaicani (valevoli come campionati nazionali e come qualificazioni ai Giochi olimpici di ) sconfigge Usain Bolt per 2 volte di fila, battendolo sia nella finale dei 100 m (in cui stabilisce il suo nuovo primato personale di 9\"75, quarta prestazione mondiale di tutti i tempi) sia nella finale dei 200 m. In quest'ultima gara diventa il primo uomo in assoluto a riuscire a battere Bolt rimontandolo e poi superandolo, dopo che per i primi 100\u2013120 m di gara il suo connazionale era stato sempre in testa: in passato i pochi che erano riusciti a battere Bolt gli erano stati sempre davanti da inizio a fine gara.\nIl 5 agosto ai Giochi olimpici di Londra conquista, con il tempo di 9\"75, la medaglia d'argento nella gara dei 100 metri piani, alle spalle di Usain Bolt che vince con il nuovo record olimpico di 9\"63. In seguito, nella finale dei 200 metri piani, deve ancora una volta accontentarsi dell'argento con 19\"44, dietro ancora a Usain Bolt che sfiora il record olimpico con 19\"32.\nNella staffetta 4\u00d7100 m vince l'oro con la squadra giamaicana insieme a Nesta Carter, Michael Frater e Bolt con il nuovo record mondiale di 36\"84, precedendo la staffetta statunitense e scendendo per la prima volta sotto il muro dei 37 secondi. La frazione di Blake \u00e8 determinante per la vittoria finale, recuperando terreno da Tyson Gay e passando il testimone in prima posizione a Bolt.\nQualche giorno dopo la conclusione dei Giochi olimpici corre i 100 metri al meeting di Losanna, realizzando un eccellente 9\"69 (vento -0,1\u00a0m/s), terza miglior prestazione di tutti i tempi che lo consacra come secondo miglior atleta di sempre sulla distanza insieme a Tyson Gay (presente anch'egli, secondo in 9\"83), dietro soltanto al connazionale Usain Bolt.\n2013-2015: gli infortuni.\nLa stagione 2013 \u00e8 subito compromessa; dopo aver corso le staffette 4\u00d7100 e 4\u00d7400 metri nelle Gibson Relays, subisce un infortunio ad aprile che lo tiene fuori per tutto l'anno.\nTorna nel 2014 alle IAAF World Relays disputati a Nassau, conquistando due medaglie d'oro nella 4\u00d7100 m e nella 4\u00d7200 m, stabilendo in quest'ultima specialit\u00e0 il record mondiale correndo in ultima frazione nella staffetta giamaicana. A luglio corre i 200 metri al meeting di Losanna, finendo 6\u00ba in 20\"48. Nello stesso mese subisce un infortunio sui 100 metri a Glasgow, che lo tiene fuori per tutto l'anno.\nBlake torna nel 2015 correndo in 10\"21 a Kingston; in seguito alla gara il suo allenatore rifer\u00ec in un'intervista che l'atleta giamaicano aveva paura di infortunarsi di nuovo.\n2016: i Giochi olimpici di Rio.\nNel 2016, Blake torna sotto i 10 secondi sui 100 metri dopo 4 anni, correndo 9\"95 a Kingston.\nAi Giochi olimpici di Rio de Janeiro giunge 4\u00ba nella finale dei 100 m piani con il tempo di 9\"93, preceduto dal canadese Andre De Grasse (9\"91) che gli preclude il podio per 2 centesimi. Partecipa anche alla gara dei 200 m piani, dove arriva 2\u00ba nella batteria in 20\"13 ma non riesce a qualificarsi per la finale arrivando 6\u00ba in semifinale con il tempo di 20\"37. L'unica medaglia di Blake ai Giochi olimpici arriva con la staffetta 4\u00d7100 m, dove insieme a Powell, Ashmeade e Bolt vince con il tempo di 37\"27, 3\u00ba miglior tempo di sempre.\n2017: i Mondiali di Londra.\nLa stagione 2017 di Blake inizia con la vittoria in 9\"93 al Jamaica International Invitational. Ai trials giamaicani, validi per la qualificazione ai mondiali di Londra, vince i 100 m piani in 9\"90 ed i 200 m piani in 19\"97 (entrambi personali stagionali), qualificandosi per i mondiali di atletica a distanza di 6 anni dall'ultima partecipazione.\nAi mondiali di Londra conclude 4\u00ba nei 100 m piani con il tempo di 9\"99, preceduto dagli statunitensi Gatlin (oro) e Coleman (argento) e dal connazionale Bolt (bronzo), mentre nei 200 m piani viene eliminato in semifinale. Conclude la stagione correndo i 100 m piani in 10\"05 al meeting di Zagabria e in 10\"02 al Memorial Van Damme di Bruxelles.\n2018: i Giochi del Commonwealth.\nLa prima gara di Blake nel 2018 \u00e8 quella dei 200 m piani corsi al Queen's Grace Jackson Meet il 27 gennaio, dove vince la gara in 20\"95. A febbraio partecipa alla prova dei 100 m piani delle Gibson McCook Relays finendo secondo in 10\"05, dietro al britannico Zharnel Hughes.\nAd aprile partecipa ai Giochi del Commonwealth sui 100 m piani di cui \u00e8 il grande favorito, tuttavia in finale, dopo una disastrosa partenza che lo vede inciampare, chiude terzo in 10\"19. Vince un altro bronzo nella 4\u00d7100 m correndo in 4\u00aa frazione (38\"35).\nDopo i Giochi del Commonwealth, Blake partecipa al Racers Grand Prix sui 100 m piani chiudendo 3\u00ba in 10\"00. Successivamente si concentra sulla Diamond League, correndo 10\"03 a Parigi, 9\"95 a Londra e 9\"94 a Bruxelles. Conclude la stagione partecipando alla Coppa continentale, dove vince la staffetta 4\u00d7100 m in 38\"05 e subisce un lieve infortunio sui 100 m piani (finendo 8\u00ba in 11\"99).\n2019: i Mondiali di Doha.\nBlake comincia il 2019 arrivando 2\u00ba (20\"57) sui 200 m piani delle Pepsi Florida Relays, dietro ad \u00c1lex Qui\u00f1\u00f3nez (20\"28). A maggio in Florida corre i suoi primi 100 m piani della stagione, dove vince la semifinale in 10\"01 e poco dopo la finale in 9\"98. Al Racers Grand Prix partecipa alla gara dei 100 m piani, dove arriva 2\u00ba in 10\"01 dietro al britannico Zharnel Hughes.\nAi trials giamaicani validi per la qualificazione ai mondiali di Doha, vince i 100 m piani in 9\"96 e arriva 2\u00ba sui 200 m piani (20\"27), qualificandosi in entrambe le specialit\u00e0. Successivamente corre sui 100 m piani a Londra, dove arriva 3\u00ba con il tempo di 9\"97 dietro ad Akani Simbine (1\u00ba in 9\"93) e a Zharnel Hughes (2\u00ba in 9\"95) e a Birmingham (1\u00ba in 10\"07). Nella finale della Diamond League a Zurigo conclude 3\u00ba in 10\"07, alle spalle di Noah Lyles (1\u00ba in 9\"98) e di Xie Zhenye (2\u00ba in 10\"04).\nAi Mondiali di Doha \u00e8 uno dei favoriti per una medaglia nei 100 m piani; vince la sua batteria in 10\"07, arriva 2\u00ba in semifinale in 10\"09 dietro ad Andre De Grasse (10\"07) ma in finale conclude solamente 5\u00ba con il tempo di 9\"97. Partecipa anche nei 200 m piani, nelle batterie arriva 2\u00ba in 20\"23 (primato stagionale) dietro ad \u00c1lex Qui\u00f1\u00f3nez (20\"06), mentre in semifinale chiude solamente 6\u00ba in 20\"37.\n2020.\nBlake comincia la stagione correndo i 400 m piani l'8 febbraio nel Camperdown Classics, concludendo 9\u00ba in 48\"24. Il 22 febbraio corre ancora i 400 m piani al Isaac Henry Invitational, e conclude 3\u00ba in 47\"59. Dopo il rinvio delle Olimpiadi di Tokyo al 2021 a causa della pandemia di COVID-19, Blake comincia a pubblicare su Instagram dei video riguardanti il suo allenamento e riferisce che sta lavorando per tornare alla sua forma \"pericolosa\" del 2012. A luglio corre i suoi primi 200 m piani della stagione concludendo 1\u00ba in 20\"62."}
{"id": "3637470", "revid": "2134764", "url": "https://it.wikipedia.org/wiki?curid=3637470", "title": "Vickie Johnson", "text": ""}
{"id": "3637487", "revid": "1748167", "url": "https://it.wikipedia.org/wiki?curid=3637487", "title": "Circondario di Aquila degli Abruzzi", "text": "Il circondario di Aquila degli Abruzzi era uno dei circondari in cui era suddivisa l'omonima provincia.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola.\nIl circondario di Aquila degli Abruzzi fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Aquila degli Abruzzi."}
{"id": "3637496", "revid": "121158790", "url": "https://it.wikipedia.org/wiki?curid=3637496", "title": "Circondario di Campobasso", "text": "Il circondario di Campobasso era uno dei circondari in cui era suddivisa la provincia di Campobasso, esistito dal 1861 al 1927.\nStoria.\nCon l'Unit\u00e0 d'Italia (1861) la suddivisione in province e circondari stabilita dal Decreto Rattazzi fu estesa all'intera Penisola.\nIl circondario di Campobasso fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Tutti i comuni che lo componevano rimasero in provincia di Campobasso."}
{"id": "3637509", "revid": "1869172", "url": "https://it.wikipedia.org/wiki?curid=3637509", "title": "Circondario di Chieti", "text": "Il circondario di Chieti era uno dei tre circondari in cui era suddivisa la provincia di Chieti.\nStoria.\nCon l'Unit\u00e0 d'Italia (1861) la suddivisione in province e circondari stabilita dal decreto Rattazzi fu estesa all'intera penisola.\nIl circondario di Chieti fu in seguito abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Buona parte del suo territorio fu assegnato alla nascente provincia di Pescara nel 1927, in particolare passarono alla nuova provincia i mandamenti di Manoppello (tranne il comune di Roccamontepiano), Caramanico Terme e San Valentino in Abruzzo Citeriore, oltre a Pescara stessa scorporata dal mandamento di Francavilla al Mare; il resto dei comuni del circondario rimase invece nella provincia di Chieti.\nSuddivisione amministrativa all'atto dell'istituzione (1861).\nAll'atto di istituzione, il circondario comprendeva 7 mandamenti ulteriormente suddivisi in 41 comuni, che divennero 40 dopo l'unione di San Silvestro al comune di Pescara nel 1879:\nVariazioni amministrative.\n1863\n1864\n1879\n1894\n1911"}
{"id": "3637512", "revid": "599013", "url": "https://it.wikipedia.org/wiki?curid=3637512", "title": "Eva N\u011bmcov\u00e1", "text": "Ala di 187\u00a0cm, ha giocato in Serie A1 con Messina."}
{"id": "3637515", "revid": "124808", "url": "https://it.wikipedia.org/wiki?curid=3637515", "title": "Seeking Justice", "text": ""}
{"id": "3637516", "revid": "287204", "url": "https://it.wikipedia.org/wiki?curid=3637516", "title": "Eva Nemcova", "text": ""}
{"id": "3637517", "revid": "107388288", "url": "https://it.wikipedia.org/wiki?curid=3637517", "title": "Parole alate", "text": "Parole alate \u00e8 una locuzione della lingua italiana, condivisa da altre lingue, derivata da una ricorrente formula omerica, (\"diceva parole alate\"). \nUso in Omero.\nL'uso della frase \u00e8 molto frequente in Omero, nella cui opera si incontra ben 124 volte (55 volte nell'Iliade e 69 nell'Odissea), una frequenza che ne fa una delle espressioni formulaiche pi\u00f9 utilizzate nella poesia epica omerica.\nInterpretazione.\nInterpretazione metaforica.\nGeorge Calhoun, professore di greco antico all'Universit\u00e0 della California a Berkeley, intrattenne sul tema una disputa intellettuale con il proprio allievo Milman Parry. Al contrario di quest'ultimo, Calhoun sosteneva che l'espressione fosse utilizzata da Omero con piena consapevolezza delle sue ragioni espressive ed estetiche: essa, secondo Calhoun, sarebbe una metafora con cui riferirsi a un eloquio che, mirando dritto al suo scopo, volasse metaforicamente dalla bocca del parlante al suo interlocutore.\nInterpretazione formulare.\nMilman Parry, nei suoi studi sul ruolo dell'oralit\u00e0 nella processo di formazione dell'epica omerica, rifiutava questa scelta interpretativa. Egli riteneva che l'espressione, al pari di altre, svolgesse una precisa funzione, facendo parte del repertorio di formule ricorrenti utilizzate nella versificazione omerica per convenienza mnemonica e metrica. In base alla classica teoria formulaica di Milman Parry e Albert Lord, la formula assume il semplice significato di \"le/gli parlava\".\nTraduzioni.\nLa fedelt\u00e0 all'interpretazione metaforica comporta, da parte dei traduttori, l'utilizzo di formule simili a quella originale (in italiano, ad esempio: \"a lei/a lui rivolgeva alate\", \"parlava/si rivolgeva a lei/lui con parole alate\", ecc.). Questo comporta, per inciso, l'imbattersi in un problema metrico non indifferente, la difficolt\u00e0 a inserire queste o simili espressioni prolisse in forme metriche che, come il \"blank verse\" anglosassone, sono molto pi\u00f9 brevi dell'esametro omerico. \nSu un altro versante, invece, i traduttori che aderiscono completamente alla teoria formulaica di Parry, o almeno ne tengono conto, evitano o tendono a evitare simili formulazioni, sostituendole con forme pi\u00f9 concise (del tipo \"\"le diceva\"/\"gli diceva\"\"), beneficiando, in questo modo, di un effetto secondario, il non incorrere nel problema del difficoltoso incapsulamento metrico.\nUso italiano.\nIn italiano l'espressione ha assunto il significato di eloquio con registro linguistico altissimo, sublime. \nIn contesti simili, l'epiteto \"alato\" pu\u00f2 ricorrere anche in associazione a sostantivi diversi, come in Giosu\u00e8 Carducci, che, con lo stesso significato, fa uso di espressioni come \"strofe alate\", \"orazione alata\"."}
{"id": "3637518", "revid": "227211", "url": "https://it.wikipedia.org/wiki?curid=3637518", "title": "Salvatore De Pasquale", "text": ""}
{"id": "3637520", "revid": "767487", "url": "https://it.wikipedia.org/wiki?curid=3637520", "title": "Circondario di Roma (Regno d'Italia)", "text": "Il circondario di Roma era uno dei circondari in cui era suddivisa la provincia di Roma, esistito dal 1870 al 1927.\nStoria.\nIl circondario di Roma venne istituito nel 1870 come suddivisione della nuova provincia di Roma; il territorio circondariale corrispondeva a quello della vecchia comarca di Roma dello Stato Pontificio.\nNel 1926 venne aggregato al circondario di Roma il territorio del soppresso circondario di Velletri.\nIl circondario di Roma fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista."}
{"id": "3637521", "revid": "3535", "url": "https://it.wikipedia.org/wiki?curid=3637521", "title": "Salvatore Orlando (ingegnere)", "text": ""}
{"id": "3637522", "revid": "767487", "url": "https://it.wikipedia.org/wiki?curid=3637522", "title": "L'inferno \u00e8 per gli eroi", "text": "L'inferno \u00e8 per gli eroi (\"Hell Is for Heroes\") \u00e8 un film di guerra del 1962, diretto da Don Siegel, con Steve McQueen, James Coburn e Bobby Darin.\nTrama.\nAutunno 1944. Svanita l'illusione del rientro in patria, una compagnia militare statunitense \u00e8 nuovamente destinata in prima linea. Essa \u00e8 comandata dal capitano Loomis e nelle sue file conta anche l'ex sergente John Reese, decorato al valore ma degradato dal comando per ubriachezza ed insubordinazione. Il grosso della formazione \u00e8 dislocato in un diverso settore e un caposaldo resta affidato al sergente Pike al comando di sei uomini, tra cui vi \u00e8 lo stesso Reese. \nLa pattuglia si difende con coraggio e astuzia, riuscendo a far credere ai tedeschi di stare fronteggiando un nemico pi\u00f9 numeroso.\nDopo uno scontro con i tedeschi per\u00f2, c'\u00e8 il rischio che il bluff venga scoperto. Non vi \u00e8 certezza inoltre che i rinforzi attesi giungano davvero. Reese sostiene che sia necessario attaccare, scontrandosi con Pike che, seppur titubante, decide di attenersi agli ordini e mantenere la posizione, confidando nell'arrivo dei rinforzi.\nPike tuttavia viene ucciso da un colpo di artiglieria e Reese allora, contravvenendo agli ordini, tenta l'assalto a un bunker sulla collina, insieme a due uomini che ha convinto a seguirlo. L'attacco per\u00f2 \u00e8 un insuccesso e i due compagni perdono la vita. \nNel frattempo la compagnia di rinforzo \u00e8 effettivamente arrivata, e al suo ritorno Reese viene avvisato dal capitano Loomis che subir\u00e0 la corte marziale. \nL'indomani mattina la compagnia riprende l'attacco. Reese, con un'azione spericolata, riesce ad avanzare sulla collina e a far saltare in aria il bunker, bench\u00e9 mortalmente ferito.\nCritica.\nUn buon film di guerra di Don Siegel. Il film non manca di suspense e di ingegnose trovate (come la Jeep con le ruote cingolate che imita il rumore di un carro armato). Buona la recitazione. Interessanti alcune sequenze di battaglia anche se risente delle ristrettezze di budget in cui fu girato."}
{"id": "3637524", "revid": "155613", "url": "https://it.wikipedia.org/wiki?curid=3637524", "title": "Cupola di San Pietro in Vaticano", "text": ""}
{"id": "3637525", "revid": "767487", "url": "https://it.wikipedia.org/wiki?curid=3637525", "title": "Circondario di Civitavecchia", "text": "Il circondario di Civitavecchia era uno dei circondari in cui era suddivisa la provincia di Roma, esistito dal 1870 al 1927.\nStoria.\nIl circondario di Civitavecchia venne istituito nel 1870 come suddivisione della nuova provincia di Roma; il territorio circondariale corrispondeva a quello della vecchia delegazione apostolica di Civitavecchia dello Stato Pontificio.\nIl circondario di Civitavecchia fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista."}
{"id": "3637526", "revid": "767487", "url": "https://it.wikipedia.org/wiki?curid=3637526", "title": "Circondario di Viterbo", "text": "Il circondario di Viterbo era uno dei circondari in cui era suddivisa la provincia di Roma, esistito dal 1870 al 1927.\nStoria.\nIl circondario di Viterbo venne istituito nel 1870 come suddivisione della nuova provincia di Roma; il territorio circondariale corrispondeva a quello della vecchia delegazione apostolica di Viterbo dello Stato Pontificio.\nIl circondario di Viterbo fu abolito, come tutti i circondari italiani, nel 1927, nell'ambito della riorganizzazione della struttura statale voluta dal regime fascista. Il territorio circondariale costitu\u00ec la nuova provincia di Viterbo."}
{"id": "3637527", "revid": "300067", "url": "https://it.wikipedia.org/wiki?curid=3637527", "title": "Eva Hor\u00e1kov\u00e1", "text": ""}
{"id": "3637528", "revid": "287204", "url": "https://it.wikipedia.org/wiki?curid=3637528", "title": "Eva Horakova", "text": ""}
{"id": "3637529", "revid": "1573940", "url": "https://it.wikipedia.org/wiki?curid=3637529", "title": "Severino Andreoli", "text": "Professionista dal 1965 al 1969, fu campione mondiale e vicecampione olimpico nella cronometro a squadre.\nCarriera.\nDa dilettante, vinse un argento olimpico a Tokyo 1964 e un oro mondiale ad Albertville 1964 nella 100\u00a0km a squadre. In entrambe le occasioni, la squadra era completata da Ferruccio Manza, Pietro Guerra e Luciano Dalla Bona. Da professionista vinse una tappa al Giro d'Italia 1966 e fu terzo in due tappe del Giro d'Italia 1965."}
{"id": "3637532", "revid": "110157", "url": "https://it.wikipedia.org/wiki?curid=3637532", "title": "Division d'Honneur 1946-1947", "text": "La Division d'Honneur 1946-1947 \u00e8 stata la 44\u00aa edizione della massima serie del campionato belga di calcio disputata tra il 25 agosto 1946 e il 29 giugno 1947 e conclusa con la vittoria del R.S.C. Anderlecht, al suo primo titolo.\nFormula.\nCome nella stagione precedente le squadre partecipanti furono 19 e disputarono un turno di andata e ritorno per un totale di 36 partite.\nIn vista di una riduzione del numero di club nella stagione successiva le retrocesse furono cinque."}
{"id": "3637534", "revid": "913245", "url": "https://it.wikipedia.org/wiki?curid=3637534", "title": "Campionati del mondo di atletica leggera 2011 - Getto del peso femminile", "text": "La gara del getto del peso femminile dei Campionati del mondo di atletica leggera 2011 si \u00e8 svolta su due giorni: le qualificazioni la mattina del 28 agosto e la finale la sera del 29 agosto.\nSituazione pre-gara.\nRecord.\nPrima di questa competizione, il record del mondo e il record dei campionati erano i seguenti.\nCampionesse in carica.\nLe campionesse in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano:\nAltre dodici atlete hanno lanciato sopra i 19,00 m.\nRisultati.\nQualificazioni.\nLa qualificazione si \u00e8 svolta, con le atlete divise in due gruppi (A e B), a partire dalle 10:20 del 28 agosto 2011.\nL'accesso alla finale \u00e8 riservato alle concorrenti con una misura di almeno 18,65 m o, alle prime dodici atlete della qualificazione.\nFinale.\nLa finale si \u00e8 svolta a partire dalle 20:40 del 29 agosto 2011 ed \u00e8 terminata dopo un'ora circa.\nLe migliori 8 classificate dopo i primi tre lanci accedono ai tre lanci di finale."}
{"id": "3637535", "revid": "110157", "url": "https://it.wikipedia.org/wiki?curid=3637535", "title": "Division d'Honneur 1947-1948", "text": "La Division d'Honneur 1947-1948 \u00e8 stata la 45\u00aa edizione della massima serie del campionato belga di calcio disputata tra il 7 settembre 1947 e il 23 giugno 1948 e conclusa con la vittoria del KV Mechelen, al suo terzo titolo.\nFormula.\nLe squadre partecipanti passarono da 19 a 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 1."}
{"id": "3637540", "revid": "110157", "url": "https://it.wikipedia.org/wiki?curid=3637540", "title": "Division d'Honneur 1948-1949", "text": "La Division d'Honneur 1948-1949 \u00e8 stata la 46\u00aa edizione della massima serie del campionato belga di calcio disputata tra il 5 settembre 1948 e il 29 maggio 1949 e conclusa con la vittoria del R.S.C. Anderlecht, al suo secondo titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 1."}
{"id": "3637543", "revid": "110157", "url": "https://it.wikipedia.org/wiki?curid=3637543", "title": "Division d'Honneur 1949-1950", "text": "La Division d'Honneur 1949-1950 \u00e8 stata la 47\u00aa edizione della massima serie del campionato belga di calcio disputata tra il 4 settembre 1949 e il 22 maggio 1950 e conclusa con la vittoria del R.S.C. Anderlecht, al suo terzo titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 1."}
{"id": "3637545", "revid": "1457965", "url": "https://it.wikipedia.org/wiki?curid=3637545", "title": "Contea di Agosta", "text": " \nLa contea di Agosta fu un antico feudo esistito in Sicilia tra gli inizi del XIV secolo e la seconda met\u00e0 del XVI secolo.\nTerritorio.\nIl territorio della Contea di Agosta comprendeva un vasto territorio che si estendeva fino ai colli iblei. Numerosi erano feudi, e vi fecero parte oltre ad Augusta, anche gli odierni comuni di Ferla, Melilli e Sortino.\nStoria.\nLa citt\u00e0 demaniale di Agosta fu ceduta nel 1326 da Federico III d'Aragona a Guglielmo Raimondo II Moncada, investito del titolo di conte, che in cambio cedette al sovrano aragonese le isole di Malta e Gozo, a lui soggette. Alla morte di questi, nel 1354 il feudo pass\u00f2 al figlio Matteo. \nNel 1388 la Contea di Agosta pass\u00f2 sotto il dominio di Artale I Alagona. Nel 1392 il re Martino I di Sicilia decise di assegnare il feudo a Guglielmo Raimondo III Moncada, il quale per\u00f2 abbandon\u00f2 nel 1398 a causa delle violente ribellioni fomentate dai baroni locali. Gli succedette il figlio Matteo II.\nNel 1400 il sovrano Ferdinando I di Aragona vendette la contea a Diego Sandoval, conte di Castro. Riacquisita dai Moncada nel 1404, pass\u00f2 al Regio Demanio nel 1407 in cambio della Contea di Caltanissetta. Nel 1444 pass\u00f2 per breve tempo ai Bellomo di Siracusa, per tornare nel Regio Demanio. Nel 1517, a seguito del matrimonio tra Giovanni Marullo, conte di Condojanni, e Francesca Moncada de Luna dei conti di Adern\u00f2, pass\u00f2 al padre dello sposo Tommaso. \nA causa di difficolt\u00e0 finanziarie, il Marullo vendette la contea nel 1565 a Federico Staiti, marchese di Brancaleone. La Contea di Agosta venne soppressa definitivamente nel 1567, e fu reintegrata al Regio demanio.\nBibliografia.\n "}
{"id": "3637547", "revid": "110157", "url": "https://it.wikipedia.org/wiki?curid=3637547", "title": "Division d'Honneur 1950-1951", "text": "La Division d'Honneur 1950-1951 \u00e8 stata la 48\u00aa edizione della massima serie del campionato belga di calcio disputata tra il 3 settembre 1950 e il 6 maggio 1951 e conclusa con la vittoria del R.S.C. Anderlecht, al suo quarto titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 1."}
{"id": "3637548", "revid": "599013", "url": "https://it.wikipedia.org/wiki?curid=3637548", "title": "Dan Anton Johansen", "text": "Carriera.\nClub.\nJohansen inizi\u00f2 a giocare a calcio in giovane et\u00e0, con la maglia del Br\u00f8ndby. Nel 1995, fu nominato \"Giovane calciatore Under-17 dell'anno\". Il 1\u00ba aprile 1999 esord\u00ec con la prima squadra, giocando da difensore centrale e venendo nominato, nel 2000, \"Calciatore del Br\u00f8ndby dell'anno\". Dopo l'acquisto di Andreas Jakobsson e l'esplosione di un giovane Daniel Agger, fu schierato sulla fascia destra di difesa.\nNel 2004, i calciatori danesi dichiararono uno sciopero, il che signific\u00f2 bloccare la Superligaen. Per il Br\u00f8ndby ci fu un altro problema, poich\u00e9 il club era impegnato nelle competizioni europee. La squadra si ritrov\u00f2 cos\u00ec senza diversi calciatori per la sfida di Coppa UEFA contro il Ventspils. Due giorni prima dell'incontro, per\u00f2, Johansen ed il capitano della squadra, Per Nielsen, interruppero lo sciopero e ripresero gli allenamenti, causando delle polemiche. Il giorno dopo, i calciatori e la federazione dei club trovarono un accordo provvisorio, interrompendo l'agitazione. Il Br\u00f8ndby ebbe cos\u00ec tutta la squadra a disposizione, ma fu comunque eliminato dal torneo.\nNella stessa stagione, Johansen sub\u00ec la concorrenza del nuovo arrivo Sebastian Sv\u00e4rd, che gioc\u00f2 molte partite da terzino destro. L'anno successivo fu Thomas Rytter ad insidiarne il posto da titolare e Johansen dichiar\u00f2 pubblicamente la sua insoddisfazione per la lontananza dal campo. Ebbe un'occasione per giocare nell'incontro con l'Espanyol, valido per la Coppa UEFA 2005-2006, dove fu per\u00f2 espulso. A dicembre 2005, il suo contratto con il club danese sarebbe giunto alla scadenza e si pens\u00f2 potesse cambiare squadra. Invece, il difensore rinnov\u00f2 l'accordo per un'ulteriore stagione. Il suo spazio in squadra fu comunque ridotto e, nell'estate 2006, firm\u00f2 per i norvegesi del Lillestr\u00f8m.\nDebutt\u00f2 nella Tippeligaen il 30 luglio, nella sconfitta per 3-1 sul campo del Rosenborg. In questa squadra, vinse la Coppa di Norvegia 2007. A febbraio 2008, fu rilasciato dal suo club.\nIl calciatore si trasfer\u00ec poi al Viborg e successivamente allo Hvidovre."}
{"id": "3637549", "revid": "767487", "url": "https://it.wikipedia.org/wiki?curid=3637549", "title": "The Naked Witch", "text": "The Naked Witch \u00e8 un film horror statunitense del 1961 diretto da Larry Buchanan.\nTrama.\nDopo un breve prologo di otto minuti con riprese ravvicinate dei quadri di Hieronymus Bosch e una voce in sottofondo che parla della storia della stregoneria, entra in scena l'attore Robert Short. Uno studente universitario sta guidando un'auto in una zona collinare del Texas, nei pressi del villaggio di Luckenbach, fondato da immigrati tedeschi, perch\u00e9 deve completare la sua tesi di laurea sul folklore locale, in particolare sulle superstizioni di origini medievali della gente del luogo.\nQuando finisce il carburante si avvia a piedi verso il villaggio e incontra un contadino, Franz Schoennig che sembra non essere molto ospitale quando viene a conoscere le ragioni che hanno portato il giovane in quei luoghi. Quindi incontra una ragazza, Kirska, che lo porta nella locanda del nonno, Hans Schoennig. Dopo qualche bicchiere, il vecchio comincia a raccontare al ragazzo dell'eliminazione di una strega avvenuta poco tempo addietro e Kirska gli presta un vecchio libro sulla strega di Luckenbach che il giovane legge nel corso della nottata.\nDopo aver letto la storia della strega, si reca poi al cimitero per trovare la sua tomba e, dopo averla localizzata, scava nel terreno e riporta alla luce il suo scheletro. Dopo aver trasportato i resti alla locanda, durante la notte lo scheletro si trasforma nel corpo di una giovane ragazza che abbandona la camera e si reca ad uccidere due abitanti del luogo, tra cui lo stesso Hans.\nProduzione.\nIl film \u00e8 un mediometraggio del genere horror di Larry Buchanan. Fu prodotto dalla Alexander Enterprises e girato nel 1957 a Luckenbach, in Texas con un budget stimato in soli 8.0000 dollari. \u00c8 il remake di un film finlandese del 1952, \"Noita palaa el\u00e4m\u00e4\u00e4n\", diretto da Roland Hallstrom.\nDistribuzione.\nLa produzione fu ultimata nel 1961, la pellicola fu realizzata a colori ma venne poi distribuita solo nel 1964 in bianco e nero.\nLa pellicola \u00e8 entrata nel pubblico dominio.\nCritica.\nSecondo Rudy Salvagnini (\"Dizionario dei film horror\") il film pu\u00f2 vantare, nonostante il budget ristrettissimo, un'atmosfera suggestiva e a tratti ipnotica. La pellicola risulta per\u00f2 alla lunga noiosa e lo svolgersi del plot lento. La parte dell'attrice Libby Hall, che interpreta la strega, risulta azzeccata."}
{"id": "3637552", "revid": "287204", "url": "https://it.wikipedia.org/wiki?curid=3637552", "title": "Andreoli", "text": ""}
{"id": "3637555", "revid": "110157", "url": "https://it.wikipedia.org/wiki?curid=3637555", "title": "Division d'Honneur 1951-1952", "text": "La Division d'Honneur 1951-1952 \u00e8 stata la 49\u00aa edizione della massima serie del campionato belga di calcio disputata tra il 2 settembre 1951 e il 11 maggio 1952 e conclusa con la vittoria del R.F.C. de Li\u00e8ge, al suo quarto titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 1."}
{"id": "3637558", "revid": "110157", "url": "https://it.wikipedia.org/wiki?curid=3637558", "title": "Division I 1952-1953", "text": "La Division I 1952-1953 \u00e8 stata la 50\u00aa edizione della massima serie del campionato belga di calcio disputata tra il 7 settembre 1952 e il 17 maggio 1953 e conclusa con la vittoria del R.F.C. de Li\u00e8ge, al suo quinto titolo.\nFormula.\nLa competizione cambia nome e torna a chiamarsi \"Division I\" come nei campionati della fine del XIX secolo.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2."}
{"id": "3637560", "revid": "92723", "url": "https://it.wikipedia.org/wiki?curid=3637560", "title": "Open GDF Suez De L'Isere 2011 - Doppio", "text": "Il doppio del torneo di tennis Open GDF Suez De L'Isere 2011, facente parte della categoria ITF Women's Circuit, ha avuto come vincitrici St\u00e9phanie Cohen-Aloro e Selima Sfar che hanno battuto in finale Iryna Bremond e Aur\u00e9lie V\u00e9dy 6-1, 6-."}
{"id": "3637561", "revid": "110157", "url": "https://it.wikipedia.org/wiki?curid=3637561", "title": "Division I 1953-1954", "text": "La Division I 1953-1954 \u00e8 stata la 51\u00aa edizione della massima serie del campionato belga di calcio disputata tra il 6 settembre 1953 e il 23 maggio 1954 e conclusa con la vittoria del R.S.C. Anderlecht, al suo quinto titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2."}
{"id": "3637564", "revid": "110157", "url": "https://it.wikipedia.org/wiki?curid=3637564", "title": "Division I 1954-1955", "text": "La Division I 1954-1955 \u00e8 stata la 52\u00aa edizione della massima serie del campionato belga di calcio disputata tra il 5 settembre 1954 e il 22 maggio 1955 e conclusa con la vittoria del R.S.C. Anderlecht, al suo sesto titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1955-1956."}
{"id": "3637566", "revid": "1543377", "url": "https://it.wikipedia.org/wiki?curid=3637566", "title": "Guglielmo Raimondo II Moncada", "text": "Biografia.\nNacque dal nobile catalano Guglielmo Raimondo di Moncada dei baroni di Aitona, e da Lucchina Alagona di Malta dei conti di Malta e Gozo. Nel 1324, spos\u00f2 la nobildonna Margherita Sclafani d'Incisa, figlia di Matteo, conte di Adern\u00f2, da cui ebbe tre figli.\nAlla morte del padre eredit\u00f2 la terra di Augusta di cui fu investito del titolo comitale nel 1336, oltre che le terre di Curcuraci, Melilli, Saponara e Scordia Superiore su cui esercitava la signoria, nonch\u00e9 le rendite sulle tonnare di Altavilla e Melilli.\nProsegu\u00ec la politica di fedelt\u00e0 agli Aragonesi del padre, e il re Federico III di Sicilia gli diede il trattamento di \"consanguineo\". Il suo successore, il figlio re Pietro II, lo nomin\u00f2 gonfaloniere del Regno di Trinacria. Il regno di Pietro II, fu segnato dai contrasti tra la Corona aragonese e una parte consistente della nobilt\u00e0 isolana, che si acuirono dopo la sua morte avvenuta nel 1342, quando gli succedette al trono il figlio Ludovico di soli sette anni, che ebbe come tutore la madre Elisabetta di Carinzia, e come reggente lo zio paterno Giovanni, marchese di Randazzo. La Sicilia fu interessata da un periodo di instabilit\u00e0 politica e crisi economica, dovuta allo scontro tra la Fazione dei Latini rappresentata da casati come Chiaramonte, i Palizzi e i Ventimiglia, e legati ai vecchi dominatori angioini, e la Fazione dei Catalani, legata alla monarchia e capeggiata da Blasco Alagona, conte di Mistretta, succeduto al Marchese di Randazzo come tutore del giovane Re Ludovico.\nIl Conte di Agosta si schier\u00f2 naturalmente con la fazione catalana, rappresentata da famiglie come i Peralta, i Rosso, i Spadafora, i Valguarnera, e da altre nobili famiglie di origine catalana e autoctona. Assieme al Conte di Mistretta, fu alla difesa di Catania, assediata dalle forze latine. \nNel 1348, si trov\u00f2 ad un matrimonio a Reggio Calabria: mentre faceva ritorno a Catania, fu assalito da due galee nemiche e catturato. Condotto in carcere a Messina, una volta imprigionato fu fatto avvelenare dai Chiaramonte e dai Palizzi. Le sue spoglie furono consegnate al figlio Matteo, il quale ordin\u00f2 la sua sepoltura nella chiesa del convento dei Frati Minori Cappuccini di Lentini.\nMatrimoni e discendenza.\nGuglielmo Raimondo Moncada Alagona, I conte di Agosta, dal matrimonio con Margherita Sclafani d'Incisa, ebbe i seguenti figli:"}
{"id": "3637569", "revid": "110157", "url": "https://it.wikipedia.org/wiki?curid=3637569", "title": "Division I 1955-1956", "text": "La Division I 1955-1956 \u00e8 stata la 53\u00aa edizione della massima serie del campionato belga di calcio disputata tra il 4 settembre 1955 e il 27 maggio 1956 e conclusa con la vittoria del R.S.C. Anderlecht, al suo settimo titolo e terzo consecutivo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1956-1957."}
{"id": "3637572", "revid": "110157", "url": "https://it.wikipedia.org/wiki?curid=3637572", "title": "Division I 1956-1957", "text": "La Division I 1956-1957 \u00e8 stata la 54\u00aa edizione della massima serie del campionato belga di calcio disputata tra il 2 settembre 1956 e il 19 maggio 1957 e conclusa con la vittoria del , al suo quarto titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1957-1958."}
{"id": "3637573", "revid": "110157", "url": "https://it.wikipedia.org/wiki?curid=3637573", "title": "Division I 1957-1958", "text": "La Division I 1957-1958 \u00e8 stata la 55\u00aa edizione della massima serie del campionato belga di calcio disputata tra il 1\u00ba settembre 1957 e il 11 maggio 1958 e conclusa con la vittoria del , al suo primo titolo.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1955-1956 e un altro club venne iscritto alla Coppa delle Fiere 1958-1960."}
{"id": "3637574", "revid": "287204", "url": "https://it.wikipedia.org/wiki?curid=3637574", "title": "Mausoleo Martinengo", "text": "Il mausoleo Martinengo \u00e8 un monumento funebre realizzato mediante l'uso di marmi vari e bronzo (465x360x126 cm) da Gasparo Cairano, Bernardino dalle Croci e probabilmente dalla bottega dei Sanmicheli, databile tra il 1503 e il 1518 e conservato nel museo di Santa Giulia a Brescia, nel coro delle monache.\nIl monumento, di indiscusso valore artistico e storico, \u00e8 uno dei pi\u00f9 emblematici manufatti attribuibili alla corrente della scultura rinascimentale bresciana: l'opera \u00e8 incentrata su purezza architettonica e artistica, ricercatezza di cromie mediante l'utilizzo di marmi antichi, molti dei quali probabilmente di recupero, e iconografia mitologica, il cui obiettivo \u00e8 la massima celebrazione del defunto cui il mausoleo stesso \u00e8 destinato.\nPremessa.\nLe origini e la datazione del mausoleo Martinengo hanno costituito forse il maggiore equivoco nella storiografia dell'arte rinascimentale bresciana, generando a loro volta un'altra serie di errori ed errate presunzioni, prima tra tutte l'infondata attribuzione dell'opera a Maffeo Olivieri. La reale storia del monumento, ancora parzialmente incompleta, \u00e8 nota solamente a partire dal 1977, grazie a una scoperta compiuta da parte dello storico Camillo Boselli: una serie di documenti al riguardo, infatti, hanno profondamente stravolto le conoscenze acquisite in merito all'opera fino ad allora. I seguenti paragrafi, pertanto, illustrano la storia del mausoleo oggi effettivamente ricostruibile sulla base dei documenti dell'epoca, accennando solo in un secondo momento alla versione ormai sorpassata.\nStoria.\nLa commissione originale.\nIl contratto originale di commissione del mausoleo viene stipulato il 29 maggio 1503 tra i due fratelli Francesco e Antonio II Martinengo di Padernello e l'orafo bresciano Bernardino delle Croci. Nell'atto viene specificato che il monumento, da collocarsi nella chiesa del Santissimo Corpo di Cristo, viene realizzato in ossequio alla volont\u00e0 testamentaria del padre dei due, Bernardino Martinengo di Padernello, morto nel 1501 o 1502.\nQuesta disposizione, a sua volta, \u00e8 contestuale a una sorta di tradizione dinastica avviata dal padre di quest'ultimo, Antonio I Martinengo di Padernello, capostipite di questo specifico ramo della famiglia. Questi, dopo aver finanziato i lavori di ampliamento del coro della chiesa di San Francesco d'Assisi a Brescia nel 1464, aveva ricevuto dai frati il diritto a utilizzarlo in modo esclusivo come luogo di sepoltura, sia per s\u00e9 che per i suoi discendenti. Avendo tuttavia rinunciato a questa prerogativa, prefer\u00ec optare per una soluzione pi\u00f9 appariscente, quale la costruzione di una sorta di \"chiesa di famiglia\", appunto la chiesa del Santissimo Corpo di Cristo. Il nuovo edificio religioso e il monastero annesso vengono edificati dall'ordine dei gesuati, a partire dal 1467 circa, per contributo quasi completo del Martinengo, il quale lascia come disposizione testamentaria, nel 1473, di essere sepolto in questo luogo. La commissione del mausoleo \u00e8 perci\u00f2 da inquadrare in questo unico e grande progetto: riunire in un solo luogo, appositamente dedicato ed ideato, le sepolture dei Martinengo di Padernello.\nIl dettagliato contratto descrive i connotati che dovr\u00e0 assumere il mausoleo, decretandone da subito un certo valore artistico, e una serie di particolari circa i materiali e alcune figure quali una \"\"imagibus\" [...] \"in forma pietatis\"\" in sommit\u00e0. Il documento menziona anche un progetto delineato su un foglio di carta, allegato al contratto e andato poi perduto. La consegna dell'opera viene stabilita in tre anni, dietro un compenso al Delle Croci pari a 500 ducati, con la possibilit\u00e0 di elevarlo a 600 in base al giudizio sull'opera finita.\nDalle vertenze economiche al blocco della commissione.\nLa scadenza della consegna al 1506, tuttavia, non viene rispettata dall'orafo. Due successivi atti datati a quell'anno, infatti, dimostrano l'esistenza di una vertenza economica tra il Delle Croci e la committenza Martinengo, le cui cause avevano portato alla degenerazione del rapporto tra i due e al blocco del progetto. Nel primo documento, datato 13 maggio 1506, Antonio II Martinengo si denuncia debitore nei confronti dell'orafo per 300 ducati, di cui 200 per spese varie relative all'erigendo mausoleo e a una certa quantit\u00e0 di argenteria che i Martinengo avevano ricevuto dal Delle Croci senza pagargliela, e 100 per addirittura dei soldi ricevuti in prestito dall'orafo. \u00c8 verosimile che le spese relative al mausoleo riguardassero l'approvvigionamento dei materiali di base, certo costosi, la cui spesa non era ancora stata saldata dalla committenza. Per risolvere la vertenza, Antonio II Martinengo rigira il debito nei confronti dell'orafo su un tale Gerolamo di Lazzaro, debitore verso il nobile proprio di 300 ducati. Il documento attesta che la formula viene accettata e sottoscritta da tutti e tre i soggetti coinvolti.\nLa riappacificazione, tuttavia, dura poco. Sei mesi dopo, in un atto datato 6 novembre 1506, Antonio II Martinengo si attesta nuovamente debitore verso il Delle Croci di 1000 lire, vale a dire nuovamente 300 ducati circa, oltretutto per la stessa causale, ossia spese varie relative al mausoleo e un prestito pecuniario dell'orafo nei confronti del nobile. Il documento, inoltre, sancisce la gi\u00e0 avvenuta morte di Francesco Martinengo, fratello di Antonio II e committente insieme a questi del monumento. Anche in questo caso, tutte le parti accettano e sottoscrivono il trasferimento del debito verso Bernardino delle Croci da Antonio II a tale Ottolino di Sant'Ottolino, debitore verso il nobile della medesima cifra. Risulta perci\u00f2 chiaro come l'inadempienza del Delle Croci nella consegna del mausoleo fosse in realt\u00e0 causata dai mancati pagamenti della committenza Martinengo, che non aveva coperto neppure le prime spese di acquisto dei materiali, oltre a non ripagare l'orafo di ben due prestiti da lui ottenuti.\nDopo questo atto, la sequenza documentaria si interrompe per ben 10 anni. In questo lasso di tempo, il clima politico europeo si surriscalda, portando in breve ai fatti della guerra della Lega di Cambrai e alle prime incursioni francesi a Brescia, culminate nel terribile sacco di Brescia del 1512 ad opera dei francesi, guidati da Gaston de Foix-Nemours. Quest'ultimo, oltre a gettare in rovina la citt\u00e0, dissolve il cosiddetto mito della \"Brixia magnipotens\". I Martinengo, da sempre di parte filo veneziana, trascorrono certamente anni non facili, durante i quali l'importante commissione al Delle Croci, relativa a un'et\u00e0 dell'oro per l'economia e le arti ormai conclusa, viene completamente accantonata.\nLa ripresa dei lavori.\nNel 1516, anno della riconquista di Brescia da parte di Venezia, si registra in definitiva l'ultimo documento relativo a questa gi\u00e0 citata commissione. Nell'atto, datato 6 agosto 1516, troviamo un Antonio II Martinengo ormai stremato che arriva a cedere al Delle Croci due case in muratura di sua propriet\u00e0, del valore di 800 lire l'una ma offerte al prezzo di sole 200, in cambio della \"solenne promessa\" dell'orafo di completare il lavoro entro un anno e mezzo, dunque entro il gennaio del 1518. In caso di mancato rispetto dell'accordo, il Delle Croci sarebbe incorso in sanzioni pattuite dal medesimo contratto, relative ai diritti sulle due case cedute. Un dettaglio di particolare importanza \u00e8 la specificazione di come il mausoleo, sebbene ancora in fase di lavorazione, si trovasse gi\u00e0 installato all'interno della chiesa del Santissimo Corpo di Cristo (\"inceptum in ecclesia Jesuatorum Brixie\"); sebbene non si possa ricavare la condizione in cui versava il mausoleo all'epoca, \u00e8 dato certo che la sua ultimazione richiese ancora un anno e mezzo di lavoro.\nInteressante, in tal senso, quanto riportato nel testamento dello stesso Antonio II, redatto l'anno precedente (1515): nell'atto infatti, il nobile dispone di essere sepolto all'interno del mausoleo, specificando che al suo interno gi\u00e0 riposava la salma del padre Bernardino. Lo stato del mausoleo al 1515, pertanto, non deve essere troppo lontano dal completamento, al contrario di quanto si potrebbe pensare: l'affermazione di Antonio II lascia credere che il monumento fosse concluso almeno nelle parti principali, quali la struttura lapidea. Il fatto che al suo interno avesse gi\u00e0 trovato posto la salma di Bernardino Martinengo, inoltre, potrebbe essere il motivo di una tanto impellente necessit\u00e0 di portarlo a termine.\nTerminano qui le informazioni documentarie sulla commissione del mausoleo. Non \u00e8 possibile evincere, pertanto, in che modo questa elaborata vicenda ebbe fine, potendo solo constatare che il mausoleo Martinengo diventa presenza stabile all'interno della chiesa del Santissimo Corpo di Cristo almeno dagli anni 1520.\nLa sepoltura di Marcantonio Martinengo.\nIl 24 luglio 1526, circa dieci anni dopo la conclusione delle precedenti vicende documentarie, il capitano di cavalleria Marcantonio Martinengo della Pallata viene gravemente ferito combattendo contro l'arma spagnola attorno a Cremona. Il nobile, noto uomo d'armi e pronipote di Bartolomeo Colleoni, muore quattro giorni dopo a Brescia, dove era stato trasportato per tentarne le cure. Pandolfo Nassino, storico bresciano dell'epoca, tramanda l'episodio e ne descrive le solenni esequie, celebrate da Mattia Ugoni, durante le quali il capitano viene sepolto nella chiesa del Santissimo Corpo di Cristo, all'interno del mausoleo dei Martinengo di Padernello. Questo fatto trova spiegazione notando come i due rami della famiglia fossero strettamente legati: quello dei Martinengo della Pallata si era generato staccandosi da quello dei Martinengo di Padernello grazie a Gaspare Martinengo, figlio dell'Antonio I fondatore della chiesa del Santissimo Corpo di Cristo, luogo che aveva pertanto un significato per entrambe le famiglie. Era inoltre stato lo stesso Gaspare a portare il ramo dei Martinengo della Pallata in linea ereditaria con Bartolomeo Colleoni, sposandone una figlia legittima, e diventando successivamente nonno di Marcantonio Martinengo.\nN\u00e9 testimonianze dell'epoca n\u00e9 successive, tuttavia, attestano l'apposizione di un qualche tipo di lapide o iscrizione in occasione della sepoltura del capitano. Non \u00e8 infatti da ritenere pertinente al mausoleo e a Marcantonio Martinengo una lapide segnalata invece come tale da Paolo Guerrini nel 1930, poich\u00e9 essa \u00e8 stata successivamente identificata in una lapide il cui testo fu trascritto da Sebastiano Aragonese poco oltre la met\u00e0 del XVI secolo, il quale vi lesse la data \"MDL\" (1550), in seguito abrasa. Nonostante ci\u00f2, il mausoleo Martinengo diventa noto come il mausoleo di Marcantonio Martinengo, cos\u00ec come la qualit\u00e0 e composizione dei suoi ornamenti dovevano suggerire ai futuri studiosi, in relazione all'importanza del capitano.\nNasce quindi il grande equivoco sulle origini del monumento, che peser\u00e0 sulla sua storia per quasi cinquecento anni. Dimenticata la volont\u00e0 testamentaria del meno conosciuto Bernardino Martinengo, dimenticati la commissione e il contratto tra Bernardino Delle Croci e i figli del nobile, dimenticato il lento avanzamento dei lavori, il mausoleo passa alla storia come il sepolcro del capitano Marcantonio Martinengo, realizzato nel 1526 in concomitanza con la sua morte: con questa attribuzione e questa indicazione cronologica verr\u00e0 ricordato da tutta la letteratura storica, bresciana e non.\nIl mausoleo nel XVII secolo.\nNel 2003 \u00e8 stato reso noto un acquerello, conservato alla Biblioteca Queriniana di Brescia e datato 1668, raffigurante il mausoleo in vista frontale. Il disegno proviene dal secondo volume dei \"Trophaea Martia\", manoscritti e decorati a Venezia tra il 1686 e il 1689 in celebrazione della casata dei Martinengo da Barco. Si tratta di un documento molto prezioso poich\u00e9 restituisce la condizione del monumento a quella data, fornendo utili dati per interpretare alcune vicende legate alla commissione dell'opera e alla sua evoluzione. Bench\u00e9 esso sia abbastanza sommario, illustra come, a quella data, il pannello bronzeo centrale fosse gi\u00e0 mancante e non ancora colmato dalla \"Crocifissione\" lignea oggi presente, e nota solamente a partire da un'incisione del 1822. Il coronamento \u00e8 gi\u00e0 identico all'attuale, senza alcun fastigio centrale, mentre le due statue angolari sono evidentemente le stesse ancora presenti.\nIl fregio con i \"Trionfi\", invece, \u00e8 disegnato integro, tuttavia sono riportate abbastanza fedelmente solo le parti che permangono, mentre sono molto pi\u00f9 approssimati e quasi lacunosi i tratti attualmente mancanti, come se il monumento ne fosse privo gi\u00e0 allora e l'autore dell'acquerello li abbia liberamente interpretati per completezza di disegno. Tutte le altre parti del mausoleo corrispondono fedelmente all'esistente. In particolare, risulta gi\u00e0 vuoto il clipeo centrale sul rivestimento di fondo del monumento, ma non \u00e8 dato sapere se esso fosse stato concepito cos\u00ec o dovesse ospitare altro, per esempio un altro tondo marmoreo o bronzo, oppure una scritta o uno stemma.\nIl trasferimento ai Musei Civici.\nIl monastero annesso alla chiesa, che con il passare dei secoli vede prima la caduta dei gesuati, poi l'ingresso e la fine dei canonici di San Giorgio in Alga e infine la gestione dei frati francescani riformati, resta attivo fino al 1810 quando, in seguito alle soppressioni napoleoniche, l'ordine francescano viene abolito e il convento sequestrato, trasformandosi in propriet\u00e0 demaniale. La chiesa invece non viene secolarizzata, godendo della presenza di due sacerdoti nominati dal vescovo. La maggior parte del patrimonio artistico all'interno, tra cui il mausoleo Martinengo, si salva cos\u00ec da eventuali espropri e dispersioni. Nel 1883, tuttavia, il medesimo mausoleo Martinengo viene smontato e trasferito ai neonati Musei Civici di Brescia, per arricchirne il patrimonio espositivo. Cos\u00ec scrive Antonio Fappani nel 1972:\nIl mausoleo viene immediatamente installato nel coro delle monache del monastero di Santa Giulia, dove aveva sede il museo assieme alla ex chiesa di Santa Giulia, sotto l'arcone laterale centrale della parete nord. In questa collocazione \u00e8 documentato da tutte le fotografie dell'epoca, attorniato da altri pezzi, oggetti e monumenti musealizzati che costituiranno il nucleo di reperti per il museo di Santa Giulia, aperto nel 1998. In occasione dell'allestimento del museo, l'opera viene spostata contro la testata ovest del coro, in corrispondenza del varco, oggi tamponato, verso la ex chiesa di Santa Giulia.\nDescrizione.\nLe colonne sostengono poi una trabeazione il cui fregio, sopravvissuto in modo frammentario, \u00e8 decorato dai \"Trionfi della Fede, della Fortezza e della Giustizia\", raffigurati sotto forma di lungo corteo. Al di sopra della trabeazione si imposta il sarcofago vero e proprio, decorato da tre formelle bronzee quadrate con raffigurate la \"Flagellazione di Cristo\", la \"Salita al Calvario\" e la \"Preghiera nell'orto\". Altre due formelle, una sul fianco destro e una centrale alla cassa, completavano il ciclo, ma sono entrambe mancanti: una, la \"Deposizione\" centrale, \u00e8 sostituita con una copia intagliata nel legno, mentre \u00e8 ignoto il soggetto della seconda, che verosimilmente doveva trattarsi di una \"Crocifissione\".\nStile.\nItinerario critico.\nIl monumento diventa per la prima volta oggetto di studio critico nel 1900 da parte di Alfred Gotthold Meyer, nel secondo volume del suo \"Oberitalienische Fr\u00fchrenaissance\": il testo dedica un intero capitolo alla scultura e all'architettura bresciana, individuandole per la prima volta come specifico caso critico da affrontare separatamente dal pi\u00f9 ampio contesto lombardo, con un'analisi dettagliata delle opere e della bibliografia, anche locale. Meyer, come tutti, ritene il mausoleo eseguito per Marcantonio Martinengo e lo postdata addirittura al 1530 circa, dicendo di desumere questa informazione dagli scritti di Federico Odorici; inoltre lo avvicina di pi\u00f9 a Stefano Lamberti, al quale attribuisce l'ornamentazione marmorea, giudicandola correttamente pi\u00f9 moderna di quella della facciata della chiesa di Santa Maria dei Miracoli. Lo studioso identifica invece nello stesso autore dei \"Cesari di palazzo della Loggia\", dunque Gasparo Cairano, lo scultore dei due tondi marmorei a soggetto mitologico, congetturandone una responsabilit\u00e0 anche per i tondi bronzei.\nIl mausoleo Martinengo non \u00e8 pi\u00f9 oggetto di significativi studi critici fino agli anni 1930, quando Antonio Morassi lo pone alla base di una nuova ricostruzione critica riferita a Maffeo Olivieri, generando un nuovo, grande equivoco nella storiografia della scultura rinascimentale bresciana. Le conoscenze sull'Olivieri all'inizio del XX secolo, prima dell'inedita trasformazione di questo scultore nell'indiscusso protagonista della scultura rinascimentale bresciana, sono molto limitate e legate esclusivamente alla produzione di alcune medaglie, a una pala lignea a Condino e ai due candelabri bronzei della basilica di San Marco a Venezia, firmati. Le eventuali potenzialit\u00e0 di questo artista evidentemente poliedrico, tuttavia completamente assente dalle fonti dell'epoca, vengono appunto captate per la prima volta da Antonio Morassi in un articolo del 1936. Lo studioso, convinto di essere al cospetto di un autore decisamente importante e tutto da scoprire, si reca a Brescia alla ricerca di opere di rilievo, che una personalit\u00e0 di questo tipo doveva avere sicuramente lasciato. Perci\u00f2:\nA questo punto dell'articolo, il Morassi \u00e8 gi\u00e0 convinto della paternit\u00e0 dell'Olivieri sui bronzi del mausoleo Martinengo, mentre ha ancora dubbi sulla parte marmorea. Dubbi che saranno sciolti pi\u00f9 avanti, nello stesso articolo, per via puramente deduttiva. Da notare, inoltre, che anche il Morassi risente dell'equivoco sulla datazione del monumento, il che va in aiuto dello studioso per il raffronto con i candelabri veneziani datati 1527. Oltretutto, il Morassi equivoca anche la proposta di Stefano Fenaroli di assegnare all'Olivieri i bronzi del mausoleo, affermando che lo studioso bresciano doveva averne desunto il nome da documenti dell'epoca, quando ci\u00f2 non era palesemente possibile dato che, in tal caso, il Fenaroli non avrebbe esitato a inserirli nell'appendice documentaria del suo \"Dizionario\". Dopo altri ragionamenti deduttivi, che portano il Morassi a mettere addirittura in dubbio l'esistenza di maestri di riferimento in campo scultoreo nella Brescia di inizio XVI secolo, lo studioso non ha pi\u00f9 alcun dubbio nell'assegnare a Maffeo anche la responsabilit\u00e0 dell'apparato lapideo del mausoleo:\nNel volume del 1939 dedicato a Brescia del \"Catalogo delle cose d'arte e d'antichit\u00e0 d'Italia\", Antonio Morassi non ha pi\u00f9 alcun dubbio nell'attribuire all'Olivieri la qualifica di scultore e, pertanto, procede alla definizione del suo catalogo di opere bresciane in marmo, di proporzioni quantitative e qualitative molto maggiori rispetto alle medaglie e all'ancona lignea fino a quel momento assegnate. Il mausoleo Martinengo diventa \"opera importantissima, certamente di Maffeo Olivieri\". L'arca di sant'Apollonio viene classificata \"forse opera giovanile di Maffeo Olivieri, come si giudicherebbe dalle stile, confrontando l'arca col monumento funerario del Martinengo\". Per analogie col mausoleo, anche l'altare di san Girolamo in San Francesco diventa \"probabilmente opera di Maffeo Olivieri\", mentre tutte le opere non confacenti allo stile del nuovo maestro di scultura vengono semplicemente accennate come anonime quando non sminuite o stroncate, commettendo svariati errori di valutazione e arrivando spesso a sottacere fonti anche contemporanee che ne indicavano specificatamente la qualit\u00e0 e gli autori. Ritiene invece scomparso il \"fastigio superiore\" del mausoleo Martinengo, ritenendolo scontato nella composizione e infatti previsto anche dal contratto del 1503.\nDalla ricostruzione di Antonio Morassi, il complesso panorama di correnti e artisti della scultura rinascimentale bresciana risulta minimizzato e non affrontato con la dovuta accuratezza, nonch\u00e9 imperniato attorno a un bronzista e intagliatore del legno ribattezzato maestro del marmo, con un catalogo di opere fondato unicamente sull'attribuzione del mausoleo Martinengo, e su nient'altro. Le conseguenze dell'errata rielaborazione del Morassi sono pesantissime e si concretizzano in una serie di ricadute in ambito critico. Il primo a cadere nell'equivoco \u00e8 Gaetano Panazza che, nel catalogo dei Musei civici di Brescia del 1958, trova \"felice\" l'attribuzione all'Olivieri del mausoleo Martinengo. Anche lo stesso Panazza, inoltre, ritiene scomparso il coronamento superiore del mausoleo, seguendo anche in questo senso l'ipotesi del Morassi. Lo studioso analizza altres\u00ec il pannello centrale della cassa, raffigurante la \"Deposizione di Cristo\" su un pannello ligneo dipinto a imitazione del bronzo, ritenendolo della fine del XVI secolo. Sulla base del rinvenuto acquerello del 1688, che non lo raffigura ancora, la datazione proposta del Panazza non pu\u00f2 essere accolta e va quindi posticipata. Anche nella fondamentale \"Storia di Brescia\", edita da Treccani nel 1963, l'occasione per mettere definitivamente ordine nella storiografia dell'epoca va parzialmente persa nel momento in cui Adriano Peroni mantiene inalterato catalogo e ruolo artistico di Maffeo Olivieri, basati sulla \"ben fondata ricostruzione critica del Morassi\" che, oltretutto, viene vista come risposta naturale alla lacuna relativa agli anni giovanili dell'artista.\nQuesta posizione preminente assunta da Maffeo Olivieri decade infine nel 1977, quando Camillo Boselli, nel \"Regesto artistico dei notai roganti in Brescia dall'anno 1500 all'anno 1560\", frutto di ricerche nell'allora insondato fondo notarile dell'Archivio di Stato di Brescia, ricostruisce parzialmente l'albero genealogico dei Cairano e pubblica la serie di fondamentali documenti, presentati nel capitolo sulla storia del monumento; essi ricostruiscono la commissione del mausoleo Martinengo, a partire dal contratto del 1503 tra Bernardino delle Croci e i fratelli Francesco e Antonio II Martinengo di Padernello, ai due atti delle vertenze economiche, all'ultimo contratto del 1516. \u00c8 lo stesso Boselli ad accorgersi, per primo, della pesantissima portata delle sue scoperte, scrivendo in coda alla trascrizione del contratto originale del 1503:\nLa fabbrica del monumento viene quindi retrodatata di quasi vent'anni e cade l'attribuzione a Maffeo Olivieri di questa e di tutte le altre opere a lui assegnate dal Morassi, che sulla paternit\u00e0 del mausoleo trovavano fondamento. Al contrario, nella seconda met\u00e0 del XX secolo sono emersi, da archivi civili ed ecclesiastici, numerosi documenti che confermano l'attivit\u00e0 di Maffeo Olivieri come intagliatore del legno, assieme ad alcune opere a lui attribuite con sicurezza. Senza essere a conoscenza della documentazione rinvenuta da Camillo Boselli, lo studioso Francesco Rossi pubblica, nello stesso 1977, uno studio approfondito sull'attivit\u00e0 di Maffeo Olivieri bronzista, concludendo con una netta negazione, per via stilistica, a qualsiasi affinit\u00e0 tra Maffeo e il mausoleo Martinengo, compresi addirittura i rilievi metallici:\nL'autore ignoto del mausoleo Martinengo.\nCompletamente decaduta, nel 1977, la paternit\u00e0 di Maffeo Olivieri sul mausoleo, il monumento torna ad essere relegato a un anonimo maestro bresciano per almeno vent'anni, e con esso le altre opere a lui attribuite. Camillo Boselli, infatti, \u00e8 anche il primo a sottolineare come il rinvenimento dei contratti con Bernardino delle Croci, orafo e mai scultore nella sua carriera, cos\u00ec come i figli, non risolva il problema dell'attribuzione, poich\u00e9 il Delle Croci non aveva verosimilmente le competenze per la realizzazione della parte lapidea. Tutte le parti marmoree del monumento sono state infine assegnate a Gasparo Cairano da Vito Zani in due successivi studi del 2001 e del 2003, nell'ambito di una profonda riconsiderazione organica della scultura rinascimentale bresciana, attribuzione ribadita nella prima monografia sul massimo esponente della scultura bresciana dell'epoca, pubblicata sempre dallo Zani nel 2010, e rapidamente accettata dalla critica artistica negli anni successivi.\nVito Zani, egualmente supponendo che il Delle Croci non possa essere stato anche lo scultore dell'opera, ricollega necessariamente le parti lapidee, e forse anche l'intero progetto, a una bottega specializzata, capace di lavorare su opere di questo grado qualitativo e culturale. Diventa perci\u00f2 naturale supporre che, al momento del contratto del 1503 tra i fratelli Martinengo e l'orafo, quest'ultimo abbia subappaltato la parte lapidea a una bottega di scultori, cosa del resto estremamente frequente all'epoca. Al 1503, a Brescia, lo Zani identifica solamente due botteghe capaci di opere di questo livello: quella dei Sanmicheli e quella del Cairano. La prima, tuttavia, abbandon\u00f2 la citt\u00e0 molto prima del compimento dell'opera, forse addirittura gi\u00e0 attorno al 1503-1504. Pertanto, la bottega del Cairano era l'unica rimasta in citt\u00e0, dopo la dispersione dei Sanmicheli gi\u00e0 nel primo decennio del secolo, in grado di operare con successo su un complesso di questo tipo. L'attribuzione a Gasparo Cairano, inoltre, fa forza sull'analisi stilistica critica delle due statue a coronamento del monumento, raffiguranti \"San Pietro\" e \"San Paolo\". Esse mostrano un'affinit\u00e0 palmare con i modelli utilizzati dal Cairano per gli stessi soggetti sul portale del duomo di Sal\u00f2, documentato 1506-1508, e per quelli degli \"Apostoli\" per la chiesa di San Pietro in Oliveto, eseguiti entro il 1507. Le due statue, in particolare, rivelano l'adozione di una ancora primordiale maniera, riferibile all'ormai estrema maturit\u00e0 artistica dello scultore, che si palesa maggiormente nei due tondi marmorei sottostanti, gi\u00e0 attribuiti al Cairano dal Meyer nel 1900.\nNon \u00e8 escluso, tuttavia, un iniziale coinvolgimento dei Sanmicheli almeno nel progetto del mausoleo. Ci\u00f2 \u00e8 verosimile alla luce della spiccata componente decorativa del monumento, che almeno in ci\u00f2 esula dallo stile di Gasparo Cairano. \u00c8 dunque probabile che la bottega dei Sanmicheli, in difficolt\u00e0 lavorativa in una Brescia il cui gusto era rapidamente mutato dai fini ornamenti del santuario dei Miracoli al potente e posato classicismo della Loggia, guidato dall'ormai apprezzatissimo Gasparo Cairano, abbia tentato di rifarsi ottenendo la commissione dell'arca di san Tiziano e, forse, partecipando alle fasi iniziali della commessa Martinengo. Il rapido abbandono di Brescia dei Sanmicheli, che non avevano pi\u00f9 modo di mettere in pratica la specializzazione di famiglia, port\u00f2 a quel punto al coinvolgimento di Gasparo Cairano, anche in una fase un poco pi\u00f9 tarda dei lavori.\n\u00c8 bene notare, comunque, che il definitivo contratto del Delle Croci \u00e8 del 1516 ma Gasparo \u00e8 segnalato morto gi\u00e0 nel 1517, come dimostrato sempre da Vito Zani: perci\u00f2, se si affida al Cairano l'opera lapidea, i documenti impongono che non avrebbe avuto il tempo materiale per eseguirla completamente in questo breve periodo e, di conseguenza, almeno gran parte di essa deve essere collocata prima di questa data, ipotizzando un coinvolgimento di Gasparo a monte, o quasi, della commessa. Verosimilmente, comunque, Gasparo non avr\u00e0 modo di vedere completata l'opera, alla cui esecuzione potrebbe essere subentrata la bottega e, in particolare, il figlio Simone. L'ultimo contratto del 1516, come gi\u00e0 sottolineato, informa tuttavia che l'opera ancora incompleta si trovava gi\u00e0 installata nella chiesa, ma non si sa in quali condizioni, e che gi\u00e0 dall'anno precedente ospitava i resti di Bernardino Martinengo: ci\u00f2 presuppone uno stato di avanzamento dei lavori non trascurabile, anzi di fatto completo perlomeno nella struttura e nelle principali componenti architettoniche. L'incompiutezza segnalata dal contratto del 1516, pertanto, potrebbe essere limitata a inserti decorativi di vario tipo, comprese le parti bronzee spettanti sicuramente al Delle Croci. A tal proposito, perci\u00f2, non \u00e8 illecito supporre che le formelle bronzee mancati, ossia le due sulla cassa, di cui una sostituita da un pannello ligneo, e quelle del fregio, gi\u00e0 mancanti nel disegno del 1688, potrebbero addirittura non essere mai state eseguite, e dunque lasciar credere che Bernardino delle Croci non ottemper\u00f2 mai all'accordo con Antonio II Martinengo, neppure all'ultimo contratto del 1516.\nCaratteristiche compositive.\nIl mausoleo Martinengo si impone come uno dei massimi capolavori del rinascimento bresciano in campo scultoreo, in cui convergono tutti i principali elementi caratteristici della nuova arte, dei nuovi interessi e delle nuove tendenze dell'epoca provenienti dal centro Italia: purezza architettonica e artistica, ricercatezza di cromie, ricorso a marmi antichi, molti dei quali probabilmente di recupero, iconografia mitologica e alta celebrazione del defunto cui il monumento \u00e8 destinato.\nL'opera ha carattere notevolmente celebrativo, accresciuto in particolare dal ricercato effetto cromatico e dall'uso di diversi tipi di pietre e marmi, alcuni anche ricercati e antichi. Sullo zoccolo in marmo di Botticino si appoggiano le quattro colonne con il fusto in pietra grigia del Trentino, come i piedistalli e i fusti delle lesene specchiate, che contrasta con il bianco dei capitelli, delle basi e dei riquadri di fondo. Ulteriore contrasto \u00e8 poi ricercato con l'utilizzo del marmo rosso di Verona e gli stessi contrasti si rilevano nel sarcofago superiore, ma invertiti: al posto della sequenza bianco-grigio-bianco sottostante, qui si trova grigio-bianco-grigio, pi\u00f9 un lungo listello di marmo rosso come fregio della trabeazione di coronamento. Completano la variet\u00e0 cromatica numerosi dischi di porfido e pietre colorate, probabilmente prelevati da monumenti romani in rovina, in particolare agli angoli delle formelle del sarcofago e sul basamento, dove si trova un grande clipeo nero centrale.\nI numerosi rilievi bronzei accrescono la preziosit\u00e0 e il valore del monumento e possono essere raggruppati in due insieme: uno a carattere mitologico e uno a carattere religioso. I rilievi mitologici decorano la base del monumento e il fondale dietro le colonne: qui, in particolare, la \"Scena di sacrificio\" e la \"Scena di battaglia\" presentano una certa fattura, risolvendo le due complesse e articolate scene nell'ordine di pochi centimetri con un altissimo livello di dettaglio. Non \u00e8 comunque possibile ritrovare il senso complessivo del programma iconografico svolto dai rilievi all'antica, soprattutto a causa della perdita di numerosi tondi che ornavano i piedistalli delle colonne.\nI soggetti cristiani si raccolgono invece, come detto, lungo il sarcofago, divisi tra le \"Storie della Passione\" e i \"Trionfi delle Virt\u00f9\" nel fregio sottostante, entrambi lacunosi. I \"Trionfi\" sono adatti a celebrare le qualit\u00e0 morali e civili del defunto, mentre le \"Storie della Passione\" sono pertinenti alla destinazione funebre del monumento.\nRiferimenti e considerazioni stilistiche.\nIl mausoleo Martinengo presenta affinit\u00e0 stilistica, invero abbastanza generica, con almeno due sepolcri milanesi, entrambi riferiti alla bottega Cazzaniga-Briosco e datati agli anni 1480: il monumento funebre di Giacomo Stefano Brivio nella basilica di Sant'Eustorgio e quello di Francesco Della Torre nella chiesa di Santa Maria delle Grazie.\nUna correlazione pi\u00f9 stretta, sia nella struttura, sia nella presenza di pannelli bronzi istoriati sul fronte del monumento funebre, si trova invece con il sepolcro di Gerolamo e Marcantonio Della Torre nella chiesa di San Fermo Maggiore a Verona, attribuito ad Andrea Briosco. Nel 2008, nell'ambito di una mostra a lui dedicata, l'attribuzione dell'opera \u00e8 stata rivista per riferire al Briosco i soli pannelli bronzei, ora al museo del Louvre, mentre l'apparato lapideo \u00e8 stato assegnato a Vincenzo Grandi. I due sepolcri sono evidentemente molto affini, tanto da porre il problema cronologico della precedenza dell'uno rispetto all'altro, poich\u00e9 anche la datazione del monumento veronese \u00e8 molto dubbia, anche facendo valere l'ipotesi avanzata nel 2008 di un \"terminus post quem\" al 1511, poich\u00e9 ci\u00f2 non risolve la questione. Un'alternativa verosimile \u00e8 anche la reciproca influenza, in fase di esecuzione, tra le due opere.\nLa decorazione delle specchiature di fondo, di spiccata connotazione plastica, riprende soprattutto quella sperimentata sempre da Gasparo Cairano nel fregio del portale dello scalone della Loggia, databile al 1508 circa. Le stesse specchiature, in ogni caso, richiamano i pannelli quadrangolari di Pietro Lombardo e figli sulle basi dell'arco santo della chiesa di Santa Maria dei Miracoli a Venezia. Notevoli sono anche le fasce, decorate con un fregio continuo di armi e trofei militari, che inquadrano i pannelli bronzei del Delle Croci, il cui riferimento artistico \u00e8 stato individuato dall'Agosti nei cosiddetti \"Trofei di santa Sabina\" agli Uffizi di Firenze. Nel 2010, tuttavia, Vito Zani ne sottolinea anche la derivazione dagli stessi motivi sui fregi dell'arco dei Sergi a Pola. Gli stessi fregi, in ogni caso, si ritrovano anche negli ambienti a pianterreno del palazzo della Loggia.\nPer quanto riguarda l'apparato bronzeo, opera di Bernardino delle Croci, si sottolinea come esso sia egualmente permeato dalla ricerca di un linguaggio \"all'antica\", affine all'orientamento classicista assunto dalla produzione bronzea padovana agli inizi del XVI secolo. In alcuni tondi bronzei sui piedistalli delle colonne, tuttavia, si riscontrano riprese da monete antiche o medaglie moderne create su esempio delle precedenti. \u00c8 ancora Giovanni Agosti a proporre una xilografia con il \"Trionfo di Cristo\", tratta da disegni di Tiziano, come possibile riferimento per i \"Trionfi di Virt\u00f9\" sul mausoleo Martinengo; tale attribuzione non \u00e8 per\u00f2 condivisa da Vito Zani, il quale, nel 2010, propone piuttosto un confronto con due rilievi conservati alla Ca' d'Oro di Vittore Gambello, datati a dopo il 1506 a causa di una citazione del \"Laocoonte\", a loro volta provenienti da un monumento funebre.\nI due tondi figurati.\nLe specchiature di fondo del mausoleo, tranne la centrale, presentano incastonati due tondi marmorei raffiguranti una \"Scena di sacrificio\" in quello di sinistra e una \"Scena di battaglia\" in quello di destra. Queste due opere sono forse le pi\u00f9 pregevoli del monumento per livello tecnico, qualitativo e culturale. Attribuite allo scalpello di Gasparo Cairano, si prestano a una serie di considerazioni stilistiche, utili anche a inquadrare meglio il sepolcro dal punto di vista cronologico e dell'ambito culturale in cui esso fu realizzato, nonch\u00e9 a rafforzare l'attribuzione a Gasparo Cairano e a confermare le sue notevoli capacit\u00e0 di rielaborazione originale di modelli classici e contemporanei.\nLa \"Scena di sacrificio\" raffigura un tema abbastanza raro, all'epoca diffuso solo nella bronzistica e secondo differenti modalit\u00e0 di rappresentazione, come si pu\u00f2 dedurre dagli esemplari raccolti da Fritz Saxl in un saggio del 1939, tra cui spiccano soprattutto quelli di Andrea Briosco per il cero pasquale della basilica di Sant'Antonio di Padova e per il gi\u00e0 nominato monumento funebre Della Torre in San Fermo Maggiore a Verona. La composizione di questi \"Sacrifici\" \u00e8 profondamente differente, tuttavia \u00e8 notevole come lo stesso soggetto si ritrovi anche sul sepolcro Della Torre, gi\u00e0 messo precedentemente in relazione al mausoleo Martinengo per cronologia e affinit\u00e0 stilistica. Anche sulla facciata della chiesa di Santa Maria dei Miracoli a Brescia, tuttavia, si trovano formulazioni del soggetto, anche in questo caso molto distanti dall'esemplare sul mausoleo e declinate nella raffigurazione della sola ara sacrificale. Risulta invece molto pi\u00f9 affine una medaglia veneziana autocelebrativa dell'orafo Vittore Gambello, firmata e datata 1508, raffigurante un \"Sacrificio pagano\". Secondo Vito Zani, in un articolo del 2013, questa medaglia potrebbe aver fatto da modello per il tondo di Brescia, anche per la soluzione circolare del soggetto, ma in una declinazione comunque differente. Il \"Sacrificio pagano\", in questo caso, viene riformulato nell'accezione cristiana, secondo il riferimento pi\u00f9 illustre per l'epoca, ossia il \"Sacrificio di No\u00e8\" di Michelangelo, affrescato tra il 1508 e il 1510 nella Cappella Sistina.\nConsiderando questi elementi, si pu\u00f2 concludere come questa \"Scena di sacrificio\" sia realmente il risultato di una elaborazione originale del tema iconografico, ossia priva di riferimenti specifici, a parte alcune suggestioni da simili trattazioni dell'epoca, facendo del tondo marmoreo un esemplare di notevole pregio per la padronanza dell'antico, l'esito pi\u00f9 riuscito di una cultura classicheggiante inaugurata a Brescia un ventennio prima con i cantieri del santuario dei Miracoli e della Loggia. Sono infatti individuabili numerosi riferimenti, pi\u00f9 o meno contemporanei, che rivelano come sia stata messa in atto una vera e propria reinterpretazione degli stessi, arrivando a snaturarli dal contesto originale per adattarli alla nuova composizione. Francesco Rossi, nel 1977, individua nel nudo di spalle a destra della \"Scena di sacrificio\" una ripresa di una placchetta padovana dei primi anni del XVI secolo, raffigurante \"Orfeo all'Inferno\", mentre Vito Zani, nel 2013, correla l'altare sopraelevato nel tondo del mausoleo Martinengo al tempietto sullo sfondo a una placchetta bronzea raffigurante \"Ercole e Caco\", conservata alla National Gallery of Art di Washington e attribuita al Caradosso.\nAnche nel tondo speculare, raffigurante la \"Scena di battaglia,\" si riscontra un medesimo criterio di rielaborazione di soggetti iconografici differenti, dalla resa originale, omogenea e efficace. Giovanni Agosti, nel 1993, \u00e8 il primo a identificare nell'incisione di Marcantonio Raimondi con la \"Strage degli innocenti\" mutuata da Raffaello Sanzio uno dei riferimenti per questa scena, che tuttavia Gasparo Cairano cita molto liberamente: la donna all'estrema destra, tangente al perimetro del tondo, \u00e8 estrapolata da due diverse figure, le due donne centrali alla composizione, una per il corpo e l'altra per il volto, mentre il bimbo \u00e8 la rotazione di 180\u00b0 dell'analoga figura del Raimondi, al centro della scena.\nIl gruppo sulla sinistra, raffigurante un soldato a cavallo che impenna sul nemico sconfitto a terra, riprende invece un soggetto molto frequente nell'arte monumentale e nella numismatica della Roma imperiale. Questa particolare composizione, prontamente captata e pi\u00f9 volte riprodotta dagli scultori lombardi di epoca rinascimentale, si trova per la prima volta tra i decori basamentali della facciata della Certosa di Pavia e, successivamente, anche in un esempio bresciano non casualmente attribuibile a Gasparo Cairano, ossia su uno dei fregi dei pilastri del portico della Loggia, dove \u00e8 oltretutto raffigurato anche il soldato in piedi di fronte al cavallo. Questa medesima figura di soldato \u00e8 sua volta presente sul basamento di una lesena dell\"Adorazione Caprioli\", altra opera riconducibile a Gasparo Cairano. Questo soldato segue, cos\u00ec come il gruppo equestre, un soggetto a lungo reiterato nella Roma imperiale, a partire dalle figure della fontana dei Dioscuri in piazza del Quirinale a Roma ma in seguito ripetuto in moltissime scene di combattimento, in particolare quelle sui sarcofagi. Tuttavia, l'autore del tondo dimostra, anche in questo caso, una quasi sprezzante maestria interpretativa, ruotando liberamente forme e soggetti per adattarli al contesto, esattamente come per le figure della \"Strage degli innocenti\": il soldato \u00e8 infatti di spalle nel fregio della Loggia, rigirato di fronte e rivolto a sinistra nell\"Adorazione Caprioli\" e infine di fronte ma rivolto a destra nel tondo sul mausoleo Martinengo.\nPerci\u00f2, stando ai riferimenti adottati per l'esecuzione dei due tondi, essi si collocano verosimilmente a poco oltre il 1510, anche se la \"Scena di battaglia\" rimane pi\u00f9 vicina al linguaggio espresso durante i grandi cantieri pubblici bresciani, chiusi da pochi anni. Pi\u00f9 in linea con questa datazione \u00e8 la \"Scena di sacrificio\", che rivela una maggiore sensibilit\u00e0 agli esempi della bronzistica, ambito dove, a questo punto, Gasparo Cairano sembra trovare la maggior parte dei soggetti da sottoporre alle sue rielaborazioni, mentre per le due statue apicali di \"San Pietro\" e \"San Paolo\" si mantiene fedele ai modelli tradizionali da lui maturati. Questo fatto, che inizialmente pu\u00f2 stupire, trova in realt\u00e0 un riscontro sensato nel contesto in cui il mausoleo Martinengo fu progettato e realizzato: si parla cio\u00e8 di un monumento, per il contesto bresciano allora inedito, con un corredo di bronzi eseguito sotto la sovrintendenza dell'orafo Bernardino Delle Croci; quest'ultimo, titolare e responsabile della commessa, gi\u00e0 sicuramente disponeva di un vasto catalogo di riferimenti antichi e moderni e certo ne collezion\u00f2 altri per questa commessa, tutti ampiamente citati sia nei pannelli maggiori sia nei tondi minori sul basamento.\nQuesta sua particolare specializzazione, nonch\u00e9 sensibilit\u00e0 nella conoscenza e riproduzione della bronzistica antica sarebbe, secondo Vito Zani, l'unica ragione per cui egli ottenne una commessa tanto impegnativa anche in un ambito fuori dalle sue competenze, ossia quello lapideo. Difficile, a questo punto, escludere Gasparo Cairano, socio scultore del Delle Croci, dall'influenza di questa quantit\u00e0 di esempi classici o classicheggianti, anche se le tempistiche di questa influenza sono molto difficili da ricostruire, cos\u00ec come confuse sono le tempistiche della realizzazione del monumento. La sola \"Scena di sacrificio\", tuttavia, \u00e8 in grado di attestare la maturazione, nello scalpello del Cairano, di questo inedito connubio tra la scultura e la bronzistica attorno al 1510, periodo in cui, a questo punto, potrebbe essere collocata anche gran parte del restante apparato lapideo. Questo avvenuto dialogo con la bronzistica, inoltre, troverebbe almeno un seguito nel catalogo di opere del Cairano, ossia l'altare di san Girolamo per la chiesa di San Francesco d'Assisi a Brescia, dove lo straordinario adattamento circolare della \"Zuffa di dei marini\" del Mantegna \u00e8 effettivamente coerente con l'uso analogo, tipico della bronzistica, di imprimere simili scene lungo fasce continue circolari.\nIl coronamento perduto.\nLa questione del perduto coronamento centrale del mausoleo Martinengo, collocato tra le due statue apicali di \"San Pietro\" e \"San Paolo\", ha sollevato le domande della critica per anni, almeno a partire dalla trattazione di Antonio Morassi negli anni 1930. Il problema ha trovato ulteriore conferma dopo il rinvenimento del contratto originale del 1503 da parte del Boselli nel 1977, nel quale la presenza di un fastigio superiore \u00e8 addirittura compresa tra i dettagli che, secondo il documento, il sepolcro avrebbe dovuto avere. Il contratto specifica anche il soggetto, ossia una \"\"imagibus\" [...] \"in forma pietatis\"\", ossia una \"Piet\u00e0\", coerentemente con la destinazione dell'opera a monumento funebre. La completezza dell'apparato lapideo, al contrario di quello bronzeo, lascia credere che tale coronamento sia stato effettivamente realizzato, ma in seguito asportato o mai neppure issato sul mausoleo. Notare, inoltre, come il gi\u00e0 citato acquerello del 1668 dimostri che, a quella data, a coronamento del monumento vi fossero gi\u00e0 esclusivamente le due statue angolari.\nL'attribuzione a Gasparo Cairano avanzata da Vito Zani negli anni 2000 ha portato lo studioso a proporre almeno altre due congetture, ricercando tra le opere erratiche attribuibili allo scultore quelle che, verosimilmente, potrebbero aver fatto parte del mausoleo Martinengo. Il primo pezzo \u00e8 il \"Compianto sul Cristo morto,\" incompiuto, raffigurante Cristo sorretto dalla Madonna e da san Giovanni Evangelista pi\u00f9 altre figure in secondo piano, esposto nel museo d'Arte Antica di Milano. Il secondo \u00e8 invece la \"Deposizione di Cristo\" nei depositi del museo di Santa Giulia a Brescia, a sua volta incompiuta."}
{"id": "3637575", "revid": "73843", "url": "https://it.wikipedia.org/wiki?curid=3637575", "title": "Gatti Precorvi", "text": "Gatti Precorvi \u00e8 un'azienda italiana attiva dal 1941 nel settore della metallurgia. \u00c8 specializzata nella produzione di lamiere forate e lamiere bugnate.\nStoria.\nGatti Precorvi nasce nel centro della citt\u00e0 di Bergamo nel 1941, dall'iniziativa del fondatore Alessandro Precorvi operante nel settore dei mulini (setacci per farine) e dei vagli separatori.\nSuccessivamente a partire dagli anni '50 avviene il progressivo inserimento dei 5 fratelli Precorvi (Luigi, Giuliano, Albertina, Adriana e Ferdinando) ed il trasferimento, nel 1960, ad Alm\u00e8, in provincia di Bergamo. La tipologia societaria alla creazione \u00e8 Societ\u00e0 in nome collettivo (S.n.c.).\nNel 1972, alcuni anni dopo la morte del fondatore Alessandro Precorvi, la societ\u00e0 diviene Societ\u00e0 per Azioni (S.p.A.)\nNel 1996 l'apparato produttivo viene spostato in un nuovo stabilimento di 40000 m\u00b2 a Medolago (BG).\nIl 1\u00ba gennaio 2010 si costituisce il \"Gruppo Gatti Precorvi\", composto dalla capogruppo \"Gatti Precorvi Holding S.p.A.\" e dall'operativa \"Gatti Precorvi S.r.l.\".\nIl 1\u00ba marzo 2011 viene aperta la \"Gatti Precorvi France\", filiale commerciale della Gatti Precorvi S.r.l., con sede a Saint Priest nella comunit\u00e0 urbana di Lione.\nSettori di mercato.\nI prodotti realizzati da Gatti Precorvi trovano applicazione in diversi settori industriali, tra cui:\nRealizzazioni.\nTra le pi\u00f9 importanti realizzazioni di Gatti Precorvi figurano:"}
{"id": "3637576", "revid": "16953", "url": "https://it.wikipedia.org/wiki?curid=3637576", "title": "Ninfeacee", "text": ""}
{"id": "3637577", "revid": "43073913", "url": "https://it.wikipedia.org/wiki?curid=3637577", "title": "Fiume Aisne", "text": ""}
{"id": "3637579", "revid": "297745", "url": "https://it.wikipedia.org/wiki?curid=3637579", "title": "Pietro de Bellis", "text": ""}
{"id": "3637580", "revid": "594414", "url": "https://it.wikipedia.org/wiki?curid=3637580", "title": "London Session Orchestra", "text": ""}
{"id": "3637581", "revid": "297745", "url": "https://it.wikipedia.org/wiki?curid=3637581", "title": "Sergio Nicol\u00f2 de Bellis", "text": ""}
{"id": "3637582", "revid": "270833", "url": "https://it.wikipedia.org/wiki?curid=3637582", "title": "Fiume Marna", "text": ""}
{"id": "3637584", "revid": "192549", "url": "https://it.wikipedia.org/wiki?curid=3637584", "title": "Uovo del palazzo di Alessandro", "text": "L'Uovo del palazzo di Alessandro \u00e8 una delle uova imperiali Faberg\u00e9, un uovo di Pasqua gioiello che l'ultimo Zar di Russia, Nicola II don\u00f2 a sua moglie, la Zarina Aleksandra.\nFu fabbricato a San Pietroburgo nel 1908 sotto la supervisione di Henrik Wigstr\u00f6m, per conto del gioielliere russo Peter Carl Faberg\u00e9, della Faberg\u00e8.\nFu pagato 12.300 rubli dell'epoca. \nRimase al Palazzo di Alessandro, nel \"Salotto malva\" di Aleksandra, fino al 1917 quando fu confiscato dal governo provvisorio di Kerenskij, durante la Rivoluzione russa, insieme a molti altri tesori imperiali.\nFu poi trasportato dal Palazzo Ani\u010dkov all'Armeria del Cremlino a Mosca dov'\u00e8 custodito tuttora.\nDescrizione.\nL'uovo di nefrite siberiana \u00e8 decorato con diamanti, oro, rubini e miniature ad acquerello su avorio.\nAlle estremit\u00e0 superiore ed inferiore sono fissati due diamanti triangolari, tagliati come lastre sottili, recanti le iniziali AF (Alexandra Fedorovna) e la data 1908; ogni diamante \u00e8 circondato da una ghirlanda di foglie d'oro intarsiate e fiori composti da rubini e diamanti.\nIl resto del guscio dell'uovo \u00e8 diviso verticalmente da cinque file di diamanti tra le quali, su ovali d'avorio incorniciati di diamanti, sono ritratti in miniatura ad acquerello i figli di Nicola II ed Aleksandra; sopra ogni ritratto c'\u00e8 il monogramma coronato dell'iniziale del nome del bambino rappresentato, in diamanti.\nSul retro di ogni ritratto, visibile solo dall'interno dell'uovo, c'\u00e8 la data di nascita di ciascuno dei figli: Olga - 3 novembre 1895, Tatiana - 29 maggio 1897, Maria - 14 giugno 1899, Anastasia - 5 giugno 1901, Alessio - 30 luglio 1904.\nAltre ghirlande di foglie d'oro e di fiori di diamanti e rubini circondano i ritratti \"appese\", tra le file di diamanti che disegnano anche dei fiocchi con un rubino al centro.\nIl supporto \u00e8 stato fabbricato nel 1989 a Mosca.\nSorpresa.\nLa sorpresa celata nell'uovo \u00e8 una dettagliata riproduzione in miniatura della residenza preferita della famiglia imperiale russa, il Palazzo di Alessandro a Carskoe Selo, con gli adiacenti giardini.\nLa miniatura \u00e8 realizzata in oro colorato, le finestre sono fatte di cristallo di rocca, il tetto \u00e8 smaltato in verde chiaro.\nLa riproduzione \u00e8 collocata su un tavolo rotondo d'oro con cinque gambe, che pu\u00f2 essere rimosso dall'uovo e che reca incisa la scritta: \"Il palazzo a Carskoe Selo\"."}
{"id": "3637590", "revid": "913245", "url": "https://it.wikipedia.org/wiki?curid=3637590", "title": "Mail\u00edn Vargas", "text": ""}
{"id": "3637602", "revid": "43074693", "url": "https://it.wikipedia.org/wiki?curid=3637602", "title": "Ceylon ai Giochi olimpici", "text": ""}
{"id": "3637607", "revid": "533647", "url": "https://it.wikipedia.org/wiki?curid=3637607", "title": "Edward Louis Heston", "text": "Biografia.\nNato negli Stati Uniti d'America, entra nella Congregazione di Santa Croce e riceve ordinazione presbiterale il 22 dicembre 1934.\nNel 1969 papa Paolo VI lo nomina segretario della Congregazione per i religiosi e gli istituti secolari.\nMantiene l'incarico fino all'8 settembre 1971 quando viene nominato presidente della Pontificia commissione per le comunicazioni sociali.\nIl 6 gennaio 1972 \u00e8 elevato ad arcivescovo titolare di Numida.\nRiceve la consacrazione episcopale il 13 febbraio 1972 da papa Paolo VI, co-consacranti i cardinali Bernard Jan Alfrink e William John Conway.\nMuore a soli 65 anni il 2 maggio 1973.\nGenealogia episcopale.\nLa genealogia episcopale \u00e8:"}
{"id": "3637608", "revid": "126257", "url": "https://it.wikipedia.org/wiki?curid=3637608", "title": "Campionato Europeo Piloti", "text": ""}
{"id": "3637609", "revid": "1318658", "url": "https://it.wikipedia.org/wiki?curid=3637609", "title": "Pierre-Fr\u00e9d\u00e9ric Dorian", "text": "Biografia.\nStudi\u00f2 nel collegio di Montb\u00e9liard, poi al liceo di Nancy, e frequent\u00f2 per un anno la scuola mineraria di Saint-\u00c9tienne. Di ricca famiglia e di opinioni sansimoniane, divenne proprietario di diverse fonderie, nel 1863 si candid\u00f2 al Corpo legislativo, venendo eletto nell'opposizione repubblicana e riconfermato alle elezioni del 1869.\nIl 4 settembre 1870, con la Repubblica, divenne ministro dei lavori pubblici. Il 31 ottobre, nell'insurrezione delle Guardie nazionali, fu posto a capo del governo provvisorio, ma neg\u00f2 di aver mai dato il proprio assenso alla nomina. Eletto l'8 febbraio 1871 all'Assemblea Nazionale, si oppose alla pace con la Germania e alle posizioni pi\u00f9 reazionarie prese dall'Assemblea.\nMor\u00ec a Parigi nel 1873 e fu sepolto nel cimitero di P\u00e8re-Lachaise."}
{"id": "3637614", "revid": "41824", "url": "https://it.wikipedia.org/wiki?curid=3637614", "title": "Australia (continente)", "text": ""}
{"id": "3637615", "revid": "1543377", "url": "https://it.wikipedia.org/wiki?curid=3637615", "title": "Ho\u00e0ng V\u0103n Hoan", "text": "\u00c8 conosciuto in particolare per la sua fuga in Cina nel 1979.\nBiografia.\nHoang Van Hoan nacque nella provincia vietnamita di Quang Ngai nel 1905 da famiglia di contadini poveri. Nel 1926 entr\u00f2 nel \"Gruppo giovanile vietnamita di educazione politica\" fondato da Ho Chi Minh, suo amico personale. Fu tra i fondatori del Partito Comunista Indocinese, ma successivamente si trasfer\u00ec in Thailandia e divenne membro del Comitato centrale provvisorio del Partito Comunista di Siam nel 1934 prima di tornare in Vietnam nel 1941, dove partecip\u00f2 alla fondazione del Vietminh (Lega per l'Indipendenza del Vietnam).\nCon la fine della seconda guerra mondiale nel 1945, Hoang Van Hoan si trasfer\u00ec nella Repubblica Democratica del Vietnam (Vietnam del Nord), dove divenne il responsabile dei collegamenti con la Repubblica popolare cinese, lavorando come ambasciatore vietnamita a Pechino dal 1950 al 1957. A partire dal 1958 fu vicepresidente del Comitato permanente dell'Assemblea nazionale del Vietnam (il cui presidente era Tr\u01b0\u1eddng Chinh, un altro filocinese) e dal 1960 fu membro del Politburo del Partito dei Lavoratori del Vietnam, dirigendo varie delegazioni vietnamite in Cina.\nLa sua influenza declin\u00f2 dopo la morte di Ho Chi Minh nel 1969, quando la nuova dirigenza capeggiata da L\u00ea Du\u1ea9n si spost\u00f2 decisamente dalla parte dell'URSS nella crisi sino-sovietica; a prova di ci\u00f2, nel 1976 Hoang Van Hoan non fu rieletto membro del Politburo a seguito del IV Congresso del partito. Rimanendo fedele alle proprie posizioni filocinesi, nel 1979 Hoang Van Hoan sfrutt\u00f2 un viaggio di cure nella DDR per riparare segretamente in Cina tramite il Pakistan. Appena dopo il suo arrivo, l'8 luglio il \"Quotidiano del Popolo\", giornale del Partito Comunista Cinese, pubblic\u00f2 un suo articolo nel quale criticava la \"cricca Le Duan\" per avere svenduto l'indipendenza del Vietnam all'Unione Sovietica ed avere occupato la Cambogia e il Laos. Afferm\u00f2 anche che la persecuzione delle minoranze cinesi da parte di Hanoi era paragonabile all'eccidio perpetrato da Hitler contro gli ebrei. Successivamente rivel\u00f2 che nel 1982 il Comitato centrale del Partito Comunista del Vietnam avrebbe deciso di aumentare la produzione di oppio per entrare in possesso di valuta estera.\nNel 1988 pubblic\u00f2 a Pechino le sue memorie dal titolo: \"A Drop in the Ocean: Hoang Van Hoan's Revolutionary Reminiscences\".\nMor\u00ec a Pechino nel 1991 e fu sepolto nel cimitero rivoluzionario Babaoshan."}
{"id": "3637617", "revid": "767487", "url": "https://it.wikipedia.org/wiki?curid=3637617", "title": "The Great Society", "text": "I Great Society sono stati un gruppo rock statunitense attivo sulla scena musicale di San Francisco nella met\u00e0 degli anni sessanta.\nStoria.\nI Great Society si formarono nel 1965, nel pieno dei fermenti controculturali della citt\u00e0 californiana. La nascita si fa risalire a una sera in cui Jerry Slick, il fratello Darby e la moglie Grace andarono a un club musicale di San Francisco, il Matrix, dove si stavano esibendo i Jefferson Airplane. Magnetizzati dal gruppo in azione, scatt\u00f2 nei tre l'entusiasmo e la voglia di formare un proprio gruppo musicale. Convinsero David Miner, chitarrista e cantante, il sassofonista Peter van Gelder e il bassista Bard Dupont e, scartato il nome \"The Acid Fraction\", costituirono i Great Society (riprendendo beffardamente un'espressione dell'allora presidente in carica Lyndon Johnson).\nI Great Society esordirono il 15 ottobre 1965 alla Coffee Gallery di San Francisco, e in seguito si esib\u00ec come gruppo di spalla assieme ai pi\u00f9 famosi nomi della musica della West Coast del periodo \u2013 Jefferson Airplane e Grateful Dead in testa \u2013 in diverse occasioni, tra le altre alla Longshoreman's Hall nell'ottobre 1965 e al raduno del 10 dicembre dello stesso anno organizzato da Bill Graham al Fillmore Auditorium per una raccolta di fondi.\nSiglarono un contratto con la Columbia, ma dopo un anno dalla costituzione Darby Slick e Peter van Gelder decisero di andare in India per dedicarsi allo studio del sitar. In quel clima di disgregazione, Grace Slick ricevette la proposta di sostituire Signe Toly Anderson come \"vocalist\" dei Jefferson Airplane, invito che rappresentava il riconoscimento delle sue doti musicali e che la Slick accett\u00f2 di buon grado. Questo chiuse la breve esperienza del gruppo musicale.\nDiscografia.\nLive \nStudio \nSingoli "}
{"id": "3637619", "revid": "427407", "url": "https://it.wikipedia.org/wiki?curid=3637619", "title": "Yevgeniya Kolodko", "text": ""}
{"id": "3637620", "revid": "380654", "url": "https://it.wikipedia.org/wiki?curid=3637620", "title": "WWE Day of Reckoning 2", "text": "WWE Day of Reckoning 2 \u00e8 un videogioco di wrestling del 2005, sviluppato da Yuke's Future Media e pubblicato da THQ in esclusiva per Nintendo GameCube.\nCaratteristiche.\n\"Day of Reckoning 2\" \u00e8 dotato di una grafica migliorata rispetto al suo predecessore, una nuova strategia basata sulla sottomissione e una storia che permette al giocatore di scegliere vari percorsi. Questo gioco \u00e8 stato l'ultimo titolo della WWE su Nintendo GameCube e il primo titolo a riportare The Rock e Stone Cold Steve Austin come leggende.\nLa nuova caratteristica del gioco \u00e8 il metro della resistenza, che rallenta il movimento del lottatore quando \u00e8 vuoto, lasciandolo anche temporaneamente senza fiato e vulnerabile agli attacchi del lottatore avversario. Inoltre, sono stati inseriti vari livelli di sanguinamento del lottatore, che influiscono sulla sua capacit\u00e0 di recuperare energia.\nIl gioco introduce anche quattro tipi di sottomissione. Mentre si applica una sottomissione, i giocatori possono scegliere tra uno dei quattro tipi di sottomissione:\nI giocatori possono ancora creare e personalizzare i set delle mosse dei lottatori. Ad ogni personaggio si possono assegnare dalle 1 alle 9 mosse finali, una per ogni posizione che l'avversario prende.\nLa modalit\u00e0 \"Storia\" riparte dalla storia introdotta dal capitolo precedente, e in questa modalit\u00e0 possono essere utilizzati solamente i lottatori creati dal giocatore e non quelli realmente esistenti.\nModalit\u00e0 di gioco.\nLe modalit\u00e0 di gioco sono:\nModalit\u00e0 \"Storia\".\nAnche in questo capitolo \u00e8 presente la modalit\u00e0 \"Storia\" come nel capitolo precedente. La storia continua dove si era fermata in \"Day of Reckoning\", con il lottatore scelto ai vertici di \"Raw\". Quasi un anno dopo WrestleMania XX, l'Evolution di Triple H si scioglie e il giocatore perde il World Heavyweight Championship proprio per mano di Triple H e il giocatore scende nei bassi piani del roster. Tuttavia, il giocatore ha acquisito un interesse d'amore da parte di Stacy Keibler.\nUn mese prima di WrestleMania 21, Triple H perde il titolo in un match controverso contro Chris Jericho e cos\u00ec il titolo viene reso vacante. Nel tentativo di aumentare lo share dello show, il general manager Eric Bischoff decide di ospitare un mini-torneo per il World Heavyweight Championship e le finali si terranno proprio a WrestleMania 21. Il giocatore, con il lottatore scelto, sconfigge Chris Jericho ed avanza cos\u00ec in finale. Il giocatore e Triple H preparandosi per la finale vengono a scoprire che la cintura \u00e8 stata rubata.\nIl giocatore viene accusato di avere rubato la cintura cos\u00ec nel corso del gioco viene lasciato da Stacy Keibler e licenziato da \"Raw\". Tuttavia, il general manager di \"SmackDown\" Theodore Long fa firmare al giocatore un contratto a vita per rimanere nel wrestling nel roster di \"SmackDown\". Alla fine il giocatore riesce anche a vincere il WWE Championship e in seguito scopre anche che la cintura di \"Raw\" venne rubata da Chris Jericho, Randy Orton ed Edge.\nCon il mistero risolto, Triple H richiede un match per il titolo al giocatore a WrestleMania 21 in un Last Man Standing match. Il giocatore vince l'incontro, e torna insieme a Stacy Keibler e rinsalda nuovamente l'amicizia con Triple H, che passa ad essere buono e prende possesso del World Heavyweight Championship."}
{"id": "3637624", "revid": "1603714", "url": "https://it.wikipedia.org/wiki?curid=3637624", "title": "Pireico", "text": "Le fonti letterarie che hanno tramandato il nome di questo pittore sono Plinio (\"Nat. hist.\", XXXV, 112) e Properzio (III, 9, 12). Bench\u00e9 non se ne conosca il periodo di appartenenza \u00e8 stato assegnato all'et\u00e0 ellenistica per la tipologia dei soggetti trattati, ossia soggetti semplici per i quali \u00e8 stato dalle fonti nominato \"rhyparogr\u00e0phos\" (pittore di cose sordide). In realt\u00e0 eseguiva scene tratte dalla natura e dalla vita quotidiana. Ernst Gombrich, in \"Norma e Forma\" (1966), ha evidenziato come sia stata proprio la descrizione pliniana della figura di Pireico (originariamente dotata di connotazioni negative) a fornire alla pittura di genere e agli artisti specializzati in soggetti minori una sorta di credito, o spazio, all'interno della rigida teoria artistica rinascimentale."}
{"id": "3637626", "revid": "124854557", "url": "https://it.wikipedia.org/wiki?curid=3637626", "title": "Union Sportive Quevillaise", "text": "Il US Quevilly-Rouen M\u00e9trolpole, meglio conosciuta come US Quevilly-Rouen o QRM, \u00e8 una societ\u00e0 calcistica francese con sede nella citt\u00e0 di Le Petit-Quevilly, nella Senna Marittima, militante in Ligue 2.\nStoria.\nFondata nel 1902, da Amable Lozai, non \u00e8 mai diventato un club professionistico. Fin dai primi anni di nascita si \u00e8 trovato oscurato dall'ombra di due importanti club professionistici dell'Alta Normandia il Le Havre e il Rouen, ma nonostante la loro predominanza, a livello regionale, il Quevilly \u00e8 riuscito a conquistare la finale della Coppa di Francia nel 1927 dove perse 3-0 contro l'Olympique Marsiglia.\nQuando il Le Havre e il Rouen passarono al livello professionistico per l'US Quevilly arriv\u00f2 il primo successo, vincendo il campionato regionale nel 1930. Nel dopo guerra divenne una delle squadre pi\u00f9 forti del CFA che a quei tempi era il terzo livello del calcio francese in cui vinse nel 1954, 1955, 1958 e nel 1967; nel 1968 raggiunse un altro grande traguardo giungendo in semifinale di Coppa di Francia. Successivamente il Quevilly attravers\u00f2 una crisi finanziaria dove resistette due anni, e dopo di essi si trov\u00f2 costretta a chiedere la retrocessione per motivi finanziari, nella speranza di poterne presto uscire ma la crisi non venne superata e nel 1978 il club trov\u00f2 il fallimento.\nVenne rifondato nel 1979 ed il club dovette ripartire dal livello pi\u00f9 basso, impiegando 20 anni prima di raggiungere il CFA 2 nella stagione 1999-2000, che dopo la riforma divent\u00f2 il quinto livello del calcio francese. Nella stagione 2002-2003 torna in CFA.\nNella stagione 2009-2010 il Quevilly arriv\u00f2 in semifinale di Coupe de France, dove venne eliminato dal Paris Saint-Germain. Due anni dopo arriv\u00f2 addirittura in finale, eliminando l'Olympique Marsiglia ai quarti e il Rennes in semifinale. Tuttavia il 28 aprile , a Saint-Denis, venne sconfitto per 0-1 dall'Olympique Lione.\nNella stagione 2016-2017 conclude al 2\u00ba posto il Championnat National, accedendo, di conseguenza, al campionato di Ligue 2 del 2017-2018. Tuttavia, per\u00f2, l\u2019avventura in seconda serie dura solo una stagione, venendo chiusa al 19\u00ba posto in classifica con 33 punti conquistati; il club torna, quindi, nel Championnat National dopo solo un anno.\nOrganico.\nRosa 2021-2022.\n\"Aggiornata al 6 settembre 2021\".\nStadio.\nGioca le proprie partite interne allo Stade Amable Lozai che ha una capienza di 2500 spettatori. Lo stadio venne costruito nel 1912 e venne chiamato Porte-de-Diane, la partita di inaugurazione fu giocata contro il Rouen. Nel 1954 fu rinominato Stade Amable et Micheline Lozai in onore del fondatore del club e di sua moglie."}
{"id": "3637635", "revid": "599013", "url": "https://it.wikipedia.org/wiki?curid=3637635", "title": "Giovanni Knapp", "text": "Professionista dal 1965 al 1967, vinse una tappa al Giro d'Italia.\nCarriera.\nIl suo anno migliore da professionista fu il 1966, dove vinse una tappa al Giro d'Italia, fu sesto al Giro dell'Appennino e ottavo al Giro di Campania."}
{"id": "3637636", "revid": "122765766", "url": "https://it.wikipedia.org/wiki?curid=3637636", "title": "Miguel \u00c1ngel S\u00e1nchez Mu\u00f1oz", "text": "Carriera.\nGiocatore.\nClub.\nProdotto del vivaio del Rayo Vallecano, dopo una breve parentesi nell'UD Almer\u00eda sviluppa i migliori anni della sua carriera nella squadra del quartiere di Madrid, dove contribuisce in maniera decisiva tanto alla promozione in Primera Divisi\u00f3n nella stagione 1998-1999, quanto al miglior piazzamento nella storia del Rayo Vallecano la stagione successiva (noni nella stagione 1999-2000), nonch\u00e9 all'ottima prestazione in Coppa Uefa nella stagione 2000-2001 interrotta ai quarti di finale nel derby spagnolo perso col Deportivo Alav\u00e9s. Dopo la retrocessione del 2003 venne ceduto per 2,7 milioni di euro al Real Murcia, cifra record per la squadra pimentonera. Dopo la non entusiasmante avventura nel team granata, inframezzata da un'esperienza altrettanto poco entusiasmante in prestito al M\u00e1laga CF, nell'estate del 2006 torna al club delle sue origini, contribuendo col suo apporto qualitativo alla promozione in Segunda Divisi\u00f3n nel 2008. Nominato uno dei capitani del Rayo Vallecano anche per questa stagione, la sua presenza ormai si fa sentire pi\u00f9 in seno allo spogliatoio che in campo, visto che non parte con un posto da titolare. Il ruolo dove ha reso meglio \u00e8 stato centrocampista interno, e l'ottimo sinistro di cui \u00e8 dotato gli ha permesso di segnare diversi gol dalla lunga distanza nel corso della sua carriera.\nAllenatore.\nDopo aver esordito in panchina nel 2017 ed aver guidato il per poco meno di un biennio, prima di essere esonerato, nel 2019 Michel si \u00e8 accasato all', con il quale ha conquistato nel 2020 il titolo di campione di Seconda Divisione e la promozione nella massima categoria, la seconda nella storia del club aragonese. Viene esonerato il 12 gennaio 2021, con la squadra all'ultimo posto in classifica."}
{"id": "3637639", "revid": "1632387", "url": "https://it.wikipedia.org/wiki?curid=3637639", "title": "Reborn in Defiance", "text": "Reborn in Defiance \u00e8 il nono album in studio del gruppo musicale statunitense Biohazard, pubblicato nel 2012. \u00c8 stato il primo album pubblicato dopo la riunione del gruppo, e ha visto all'opera la formazione originale composta da Evan Seinfeld, Billy Graziadei, Bobby Hambel e Danny Schuler, di nuovo insieme dopo l'abbandono, nel 1994, del chitarrista, Bobby Hambel. \u00c8 stato per\u00f2 l'ultimo lavoro del cantante e bassista Evan Seinfeld, che dopo aver terminato le registrazioni ha deciso di lasciare i Biohazard. L'uscita dell'album, programmata per il 26 settembre 2011, \u00e8 poi avvenuta il 20 gennaio 2012. Nel frattempo la band ha pubblicato tramite la pagina ufficiale su Facebook tre canzoni estratte dall'album: \"Reborn\" (ad aprile), \"Vengeance Is Mine\" (fine settembre, un po' per farsi perdonare la mancata uscita dell'album) e \"Come Alive\". Quest'ultima \u00e8 stata pubblicata il 31 ottobre, insieme ad un messaggio di auguri per Halloween da parte del batterista Danny Schuler. Da dopo l'uscita dell'album \u00e8 scaricabile da internet anche la traccia \"Skullcrusher\"."}
{"id": "3637640", "revid": "1874410", "url": "https://it.wikipedia.org/wiki?curid=3637640", "title": "Lajos Kada", "text": "Biografia.\nLajos Kada nacque a Budapest il 16 novembre 1924.\nFormazione e ministero sacerdotale.\nIl 10 ottobre 1948 fu ordinato presbitero. Il cardinale J\u00f3zsef Mindszenty lo invi\u00f2 quindi a Roma per proseguire gli studi. Soggiorn\u00f2 presso il Pontificio collegio germanico-ungarico. Fu il primo allievo ungherese ad essere ammesso alla Pontificia accademia ecclesiastica di Roma. Dopo aver concluso gli studi, nel 1957, entr\u00f2 nel servizio diplomatico della Santa Sede e oper\u00f2 nelle rappresentanze pontificie in Pakistan dal 1959 al 1962 e in Scandinavia dal 1964 al 1971. Il 15 settembre 1972 venne nominato sottosegretario del Pontificio consiglio \"Cor Unum\".\nMinistero episcopale.\nIl 20 giugno 1975 papa Paolo VI lo nomin\u00f2 arcivescovo titolare di Tibica e nunzio apostolico in Costa Rica. Ricevette l'ordinazione episcopale il 20 luglio successivo dal cardinale Jean-Marie Villot, segretario di Stato di Sua Santit\u00e0, cocosancranti gli arcivescovi Giovanni Benelli, sostituto per gli affari generali della Segreteria di Stato, e Corrado Bafile, pro-prefetto della Congregazione per le cause dei santi. Il 15 ottobre 1980 venne nominato anche nunzio apostolico in El Salvador.\nPoco dopo l'assassinio dell'arcivescovo \u00d3scar Romero, l'8 aprile 1984 venne nominato segretario della Congregazione per i sacramenti che il 28 giugno 1988, con la firma della costituzione apostolica \"Pastor Bonus\", divenne l'attuale Congregazione per il culto divino e la disciplina dei sacramenti.\nIl 22 agosto 1991 papa Giovanni Paolo II lo nomin\u00f2 nunzio apostolico in Germania. Il suo mandato vide tra l'altro il riordino delle diocesi nella parte orientale del paese. Il 22 settembre 1995 venne trasferito all'incarico di nunzio apostolico in Spagna al quale si aggiunse, il 6 marzo dell'anno successivo, quello di nunzio apostolico in Andorra\nOltre all'ungherese parlava tedesco, italiano, latino, inglese, francese, spagnolo, greco ed ebraico.\nIl 1\u00ba marzo 2000 papa Giovanni Paolo II accett\u00f2 la sua rinuncia agli incarichi per raggiunti limiti di et\u00e0.\nSi trasfer\u00ec nella sua nativa Budapest dove mor\u00ec dopo una lunga battaglia contro il cancro il 26 novembre 2001 all'et\u00e0 di 77 anni. In base ai suoi desideri, fu sepolto nella tomba di famiglia nel cimitero del quartiere Kerepesd\u0171l\u0151 di Budapest, accanto alla madre.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3637643", "revid": "339392", "url": "https://it.wikipedia.org/wiki?curid=3637643", "title": "Airbus A350-900", "text": ""}
{"id": "3637644", "revid": "339392", "url": "https://it.wikipedia.org/wiki?curid=3637644", "title": "Airbus A350-1000", "text": ""}
{"id": "3637645", "revid": "767487", "url": "https://it.wikipedia.org/wiki?curid=3637645", "title": "Mona (gruppo musicale)", "text": "I Mona sono un gruppo musicale alternative rock statunitense, formatosi nell'Ohio e attualmente residente a Nashville. La band ha ottenuto una certa popolarit\u00e0 grazie alla partecipazione a \"Sound of 2011\", un concorso per nuovi talenti musicali organizzato ogni anno dalla BBC sul suo sito Internet.\nStoria.\nFormazione.\nI Mona nascono a Dayton (Ohio) nel 2007 dall'incontro di Nick Brown (voce, chitarra), Vince Gard (batteria, percussioni), Zach Lindsey (basso, voce, cori) and Jordan Young (chitarra, voce, cori). Il nome della band deriva da quello della nonna di Brown, come lui stesso ha ammesso durante un'intervista.\nNell'aprile del 2009 Brown fu presentato a Saul Galpern, creatore della Nude Records, il quale dopo averli ascoltati si propone loro come manager, ottenendo in breve tempo per loro un contratto con Island Records e Mercury Records nel settembre 2010\nL'album di debutto.\nIn Inghilterra il primo singolo dei Mona \"Listen to your love\" \u00e8 stato pubblicato il 13 settembre 2010; a distanza di due mesi esatti \u00e8 poi uscito il secondo singolo \"Trouble On the Way\". Il 7 febbraio 2011 i Mona hanno pubblicato un terzo singolo chiamato \"Teenager\" .\nIl primo album, dal titolo \"Mona\", autoprodotto dalla band e mixato da Rich Costey (Foo Fighters, Muse, Arctic Monkeys), \u00e8 uscito in Inghilterra il 16 maggio 2011.\nPremi.\nI Mona sono stati nominati vincitori del premio MTV Brand New Award il 3 febbraio 2011."}
{"id": "3637649", "revid": "339392", "url": "https://it.wikipedia.org/wiki?curid=3637649", "title": "Isole Chabomaj", "text": ""}
{"id": "3637650", "revid": "767487", "url": "https://it.wikipedia.org/wiki?curid=3637650", "title": "Pierrick Lebourg", "text": "Carriera.\nDebutta nella massima categoria il 30 maggio 2009 nella partita del Le Havre contro l'. A giugno lascia il Le Havre per trasferirsi nello Championnat de France amateur, dove disputa un campionato nell'US Quevilly.\nNell'estate successiva passa al CMS Oissel."}
{"id": "3637654", "revid": "5456", "url": "https://it.wikipedia.org/wiki?curid=3637654", "title": "US Quevilly", "text": ""}
{"id": "3637656", "revid": "6923", "url": "https://it.wikipedia.org/wiki?curid=3637656", "title": "Isole Raja Ampat", "text": "Le Isole Raja Ampat (in indonesiano \"i quattro re\") sono un arcipelago formato da circa 1.500 isole per lo pi\u00f9 montuose situate ad ovest della Nuova Guinea, in Indonesia.\nL'arcipelago si trova all'incontro tra Oceano Indiano e Oceano Pacifico e geograficamente fa parte del continente oceaniano.\nEcologia.\nLe risorse naturali oceaniche attorno a Raja Ampat le offrono un potenziale significativo come zona turistica. Molte fonti considerano Raja Ampat come uno dei 10 luoghi pi\u00f9 popolari per le immersioni mentre rimane al numero uno in classifica in termini di biodiversit\u00e0 sottomarina.\nSecondo Conservation International, sondaggi marini suggeriscono che la diversit\u00e0 della vita marina nell'aria di Raja Ampat \u00e8 la pi\u00f9 alta registrata sulla terra. La diversit\u00e0 \u00e8 considerevolmente pi\u00f9 alta rispetto ad altre zone campionate nel triangolo corallino composto da Indonesia, Malesia, Filippine, Papua Nuova Guinea, isole Salomone e Timor Est. Il triangolo corallino \u00e8 il cuore della biodiversit\u00e0 della barriera corallina di tutto il mondo, cosa che rende Raja Ampat possibilmente l'ecosistema corallino pi\u00f9 ricco in tutto il mondo.\nLe massicce colonie coralline della zona assieme alle temperature della superficie dell'acqua relativamente alte, suggeriscono inoltre che la sua barriera corallina possa essere relativamente resistente a minacce come sbiancamento del corallo e malattie del corallo, cosa che al momento sta mettendo in pericolo la sopravvivenza di altri ecosistemi corallini in tutto il mondo. Le isole di Raja Ampat sono remote e relativamente indisturbate dall'uomo.\nL'alta diversit\u00e0 marina di Raja Ampat \u00e8 fortemente influenzata dalla sua posizione tra gli oceani Pacifico ed indiano, dato che corallo e larve di pesce vengono condivisi pi\u00f9 facilmente fra i due oceani. La diversit\u00e0 corallina di Raja Ampat, la sua resilienza ed il ruolo come fonte di dispersione larvale la rende una priorit\u00e0 globale per la protezione marina.\nCon 1508 specie di pesci, 537 specie di corallo (un considerevole 96% di tutta la scleractinia registrata in Indonesia si verifica su queste isole ed il 75% di tutte le specie che esistono al mondo) e 699 specie di molluschi, la variet\u00e0 di vita marina \u00e8 impressionante. Alcune zone vantano enormi banchi di pesci e avvistamenti regolari di squali, come il wobbegong.\nLe isole di Raja Ampat presentano almeno tre polle contenenti meduse non velenose, tutte nell'area di Misool."}
{"id": "3637657", "revid": "131358", "url": "https://it.wikipedia.org/wiki?curid=3637657", "title": "Ra\u00fal Tamudo Montero", "text": ""}
{"id": "3637658", "revid": "287204", "url": "https://it.wikipedia.org/wiki?curid=3637658", "title": "Olympique de Saumur Football Club", "text": "L'Olympique de Saumur Football Club \u00e8 una societ\u00e0 calcistica francese della citt\u00e0 di Saumur. Gioca attualmente nel gruppo G dello Championnat de France Amateurs 2, il campionato francese di quinto livello.\nStoria.\nLa prima incarnazione dell\"'Olympique Saumur\" nacque nel 1945 e gioc\u00f2 per circa 44 anni prima di fondersi con lo SC Bagneux, della vicina citt\u00e0 di Bagneux. IL club che ne risult\u00f2 assunse la denominazione di \"Racing Club de Saumur\". Una decade pi\u00f9 tardi il RC Saumur si fuse con altre due squadre locali, l'AS Saumur e l'ASPTT Saumur, dando vita all'attuale \"Olympique de Saumur Football Club\".\nIn seguito a questi matrimoni la societ\u00e0 \u00e8 diventata una delle pi\u00f9 grandi del dipartimento con oltre 500 soci. A questi si aggiungono 100 calciatori senior e 300 ragazzi delle giovanili, divisi in 25 squadre. Gi\u00e0 al secondo anno di vita, la squadra vinse l'Atlantique Division Super R\u00e9gionale (da imbattuta) e la Coupe de Atlantique.\nDue stagioni pi\u00f9 tardi il club fin\u00ec 3\u00b0 nella Atlantique Division d'Honneur, ottenendo cos\u00ec la promozione in CFA 2. L'anno successivo ottenne addirittura l'accesso allo Championnat de France amateur vincendo la finale 2008\u20132009 per 1\u20130, segnando al 93\u00ba minuto. Non sal\u00ec per\u00f2 di categoria per motivi legali e finanziari."}
{"id": "3637659", "revid": "729019", "url": "https://it.wikipedia.org/wiki?curid=3637659", "title": "Fuga da Scorpion Island", "text": "Fuga da Scorpion Island (\"Escape from Scorpion Island\") \u00e8 un game show britannico in cui i concorrenti cercano di fuggire da un'isola esotica facendo varie sfide per migliorare le loro possibilit\u00e0 di fuga.\nLa prima serie 1 \u00e8 stata fatta dalla RDF Television per la CBBC. A partire dalla seconda serie lo show \u00e8 stato prodotto da Foundation/Freehand per CBBC e ABC Television in Australia. La quinta serie \u00e8 stata trasmessa nel 2011. Una sesta serie \u00e8 stata confermata ma \u00e8 stato successivamente annullata.\nIn Italia il programma viene trasmesso dalla seconda stagione, che \u00e8 stata trasmessa dal 25 febbraio 2014 gratuitamente sul canale Super!.\nTrama.\nI quattro concorrenti del Team Pungiglione e quelli del Team Chela composti da sedici ragazzi naufraghi, dopo aver visto 10 prigionieri nascosti in un'orribilissima gabbia, dovranno assolutamente superare qualsiasi prova dalla Sfida del Limbo in poi, sfuggire dalla sperduta, ma terribile, infida e maledetta isola, vincere un prigioniero e aggiudicarsi i premi ad ogni squadra vincente a chi ottiene pi\u00f9 elementi per la probabilit\u00e0 di fuga e prendere il comando ad ogni avventura."}
{"id": "3637669", "revid": "1573940", "url": "https://it.wikipedia.org/wiki?curid=3637669", "title": "Astilodes", "text": "Astilodes \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta in Australia, nella regione del Queensland.\nTassonomia.\nA giugno 2011 di compone di una specie:"}
{"id": "3637670", "revid": "827882", "url": "https://it.wikipedia.org/wiki?curid=3637670", "title": "John FitzAlan, XIV conte di Arundel", "text": "Le origini.\nNacque a Lytchett Matravers, sulla costa del Dorset, il giorno di san Valentino del 1408. Suo padre era John FitzAlan, III barone Matravers (1385-1421) e sua madre era Eleonora Berkeley.\nIl padre aveva ereditato il contado nel 1415 alla morte del cugino Thomas FitzAlan, XII conte di Arundel (13 ottobre 1381-13 ottobre 1415), deceduto senza lasciare eredi, nonostante le sorelle di Thomas, e in particolare Elisabetta FitzAlan (1366-8 luglio 1425) avessero reclamato per s\u00e9 il titolo con le propriet\u00e0 annesse. Nel 1416 il padre era stato convocato in Parlamento, ma questo non si ripet\u00e9 e la contesa and\u00f2 avanti fino al 1433 anno in cui al figlio venne confermata dal Parlamento l'effettiva acquisizione del titolo e dei beni, confermando cos\u00ec il passaggio che era gi\u00e0, concretamente, avvenuto nel 1429.\nContrasse un primo contratto matrimoniale con Constance, pronipote di Giovanni di Gand, ma la ragazza mor\u00ec prima del 1429 e in quell'anno spos\u00f2 Maud Lovell.\nIn quello stesso anno venne convocato in Parlamento con il titolo di signore di Arundel, mentre il conferimento del titolo di cavaliere risaliva al 1426, quando era stato nominato insieme ad Enrico VI d'Inghilterra di appena sei anni.\nGli onori della guerra.\nIl padre aveva servito sotto Enrico V d'Inghilterra combattendo con lui nella guerra dei cent'anni e il figlio percorse la stessa strada. Il 23 aprile del 1430 part\u00ec per la Francia insieme al decenne principe Enrico, sotto il comando dello zio del re, Giovanni di Lancaster. In giugno John partecip\u00f2 alla battaglia di Compi\u00e8gne quando Giovanna d'Arco era da poco stata catturata, prendendo parte poi all'assedio di Anglure, dove gli inglesi si avvalsero dell'aiuto del ducato di Borgogna.\nIl 17 dicembre 1431 il piccolo Enrico fu incoronato a Parigi come re di Francia e John si distinse nei tornei che seguirono la cerimonia.\nLe successive missioni di John gli portarono diversi onori: nel novembre del 1431 fu nominato tenente per il presidio di Rouen e poco dopo capitano del villaggio di Vernon (Eure),e nel gennaio del 1432 la stessa carica gli fu data per il comando del paese di Verneuil (Marna).\nIl mese dopo respinse un gruppo di assalitori francesi nel castello di Rouen, mantenendo la posizione, ed ottenne il conferimento dell'ordine della Giarrettiera. Dall'inizio del 1432 venne incaricato di recuperare diverse fortezze sparse per l'\u00cele-de-France. A Lagny-sur-Marne ordin\u00f2 che venisse fatto saltare il ponte per impedire che la cittadinanza raggiungesse il castello, che per\u00f2 non riusc\u00ec ugualmente a conquistare.\nNel dicembre del 1433 fu nominato comandante regionale per l'Alta Normandia e nel luglio seguente, dopo aver assediato la cittadina di S\u00e9es ebbe la carica di tenente-generale per la Bassa Normandia. Il recupero di fortezze nella Francia settentrionale continu\u00f2 per tutto il 1434 con la presa di Saint-C\u00e9lerin, Sill\u00e9-le-Guillaume e Beaumont-sur-Sarthe. Pi\u00f9 tardi, in maggio, John, ormai ufficialmente conte di Arundel, torn\u00f2 brevemente in patria per raccogliere nuove truppe da spedire nella guerra in Francia.\nQuando torn\u00f2 al fronte gli venne tolto l'incarico di comandante per l'Alta Normandia a favore di John Talbot e ricevette invece l'incarico di sovrintendere alla zona che stava fra la Senna e la Loira, cos\u00ec che tutta quella regione fosse affidata a due persone, John ad ovest e Talbot ad est.\nL'8 settembre del 1434 venne creato duca della Turenna, una zona ancora in mano ai francesi, con il duplice scopo di ricompensarlo per i servizi resi e per indurlo a conquistare anche quella regione. Il mese dopo, in seguito alla soppressione di una rivolta nel Bessins, fu nominato comandante di Saint-L\u00f4: poco prima infatti il duca di Alen\u00e7on aveva cercato di prendere il controllo della zona di Avranches, ma John riusc\u00ec a soffocare la rivolta sul nascere.\nLa morte prematura.\nNel maggio del 1435 si trovava a Mantes-la-Jolie quando seppe che i francesi avevano espugnato una fortezza presso Gerberoy e si mosse per andare a ricacciarli indietro. Giunto sul posto si trov\u00f2 di fronte ad un contingente piuttosto numeroso, molti dei suoi uomini furono feriti e lui stesso venne colpito da un colpo di colubrina. Venne catturato e in seguito alla grave ferita riportata venne portato a Beauvais, dove mor\u00ec il 12 giugno del 1435.\nNel 1857 venne aperta la tomba che presumibilmente lo ospitava, sita nella cappella del castello di Arundel, dove venne rinvenuto uno scheletro di circa 1,80\u00a0m, con una gamba mancante.\nLa sua scomparsa avvenne in un periodo di declino per la guerra, che vedeva una rimonta dei francesi e caus\u00f2 un duro colpo all'esercito britannico.\nGli successe il figlio, Humphrey FitzAlan, XV conte di Arundel (30 gennaio 1429-24 aprile 1438), e quindi, in seguito alla morte prematura del bambino, il titolo pass\u00f2 a suo fratello minore William FitzAlan, XVI conte di Arundel (23 novembre 1417-1487)."}
{"id": "3637671", "revid": "339392", "url": "https://it.wikipedia.org/wiki?curid=3637671", "title": "CFA 2", "text": ""}
{"id": "3637675", "revid": "1149807", "url": "https://it.wikipedia.org/wiki?curid=3637675", "title": "La mia fedele compagna", "text": "La mia fedele compagna (\"Front of the Class\") \u00e8 un film TV del 2008 ispirato al libro di Brad Cohen e Lisa Wysocky intitolato \"Front of the Class: How Tourette Syndrome Made Me the Teacher I Never Had\".\nTrama.\nIspirato alla storia vera di Brad Cohen che, nonostante gli sia stata diagnosticata, in giovane et\u00e0, la sindrome di Tourette, \u00e8 riuscito, contro ogni pregiudizio, a coronare il suo sogno: diventare un insegnante.\nDa bambino, Brad Cohen scopre grazie all'interessamento della madre di essere affetto dalla sindrome di Tourette. Deriso dai compagni di classe e mal tollerato da maestri e professori che lo reputano elemento di disturbo durante lo svolgimento delle lezioni, Brad comincia ad odiare il mondo della scuola fino all'incontro con un preside capace di fargli cambiare idea e approccio, tanto da far nascere in lui il desiderio di divenire un insegnante. Una volta adulto, non sar\u00e0 per\u00f2 facile scontrarsi con l'ottusit\u00e0 di coloro che lo rifiuteranno in ben ventiquattro differenti scuole, negandogli la possibilit\u00e0 di dimostrare le sue capacit\u00e0 di insegnamento.\nArriv\u00f2 il momento in cui una scuola elementare lo accett\u00f2 e divenne da subito il maestro preferito dei suoi alunni. Nel frattempo si frequenta con una ragazza con cui poi si metter\u00e0 insieme.\nEdizioni home video.\nIl film fu pubblicato in DVD nel gennaio del 2009."}
{"id": "3637676", "revid": "198326", "url": "https://it.wikipedia.org/wiki?curid=3637676", "title": "Aeroporto di Capannori", "text": ""}
{"id": "3637678", "revid": "729019", "url": "https://it.wikipedia.org/wiki?curid=3637678", "title": "Zel\u00ebnyj", "text": "Zel\u00ebnyj (\"isola verde\"; in russo: \u0417\u0435\u043b\u0451\u043d\u044b\u0439; in giapponese: \u5fd7\u767a\u5cf6 \"Sibotsu-to\") \u00e8 la maggiore delle isole Chabomai nella parte meridionale delle isole Curili che amministrativamente appartengono al Ju\u017eno-Kuril'skij rajon dell'oblast' di Sachalin, in Russia, ma sono, insieme a Iturup, Kuna\u0161ir e \u0160ikotan, rivendicate dal Giappone.\nGeografia.\nL'isola ha una superficie di 51\u00a0km\u00b2, \u00e8 pianeggiante, con un'altezza massima di 24\u00a0m; \u00e8 verde e paludosa con numerosi laghi, il pi\u00f9 grande \u00e8 il lago Utinoe ed \u00e8 territorio di una riserva naturale.\nZel\u00ebnyj si trova al centro del gruppo Chabomai: l'isola Polonskogo si trova 11\u00a0km a nord-est, separata dallo stretto Polonskogo; Tanfil\u2019eva 11,5\u00a0km a sud-ovest; Jurij 1,5\u00a0km a sud-ovest, separata dallo stretto di Voejkov; e le D\u00ebmina 5\u00a0km a sud."}
{"id": "3637681", "revid": "2730", "url": "https://it.wikipedia.org/wiki?curid=3637681", "title": "Alberto Longoni (pittore)", "text": "Fu artista eclettico: scrisse ed illustr\u00f2 libri, esegu\u00ec incisioni, graffiti, dipinti, illustr\u00f2 riviste italiane e straniere, copertine di dischi, realizz\u00f2 multipli, ceramiche, sculture e collabor\u00f2 all'architettura di giardini.\nBiografia.\nInizia a lavorare nel 1946 ed a disegnare e dipingere come autodidatta dopo il fallimento dell'impresa del padre e la morte di entrambi i genitori.\nArruolato in marina nel 1940, viene inviato a Creta dove tre anni pi\u00f9 tardi viene fatto prigioniero dei tedeschi e portato in un campo di concentramento di Buchenwald Germania, dove incontrer\u00e0 la moglie polacca Lidia Josepyszyn, con la quale torner\u00e0 a Milano alla fine della guerra, nel 1945.\nDal suo rientro in patria, per alcuni anni lavora di giorno in una impresa edile, dipingendo la sera. Dal 1953 diventer\u00e0 questa sua seconda attivit\u00e0 il centro della sua vita.\nI riconoscimenti iniziano nel 1953 con il premio Trieste per la caricatura, poi il primo premio Manifesto gran premio dell'autodromo di Monza e altri. Pochi anni dopo, nel 1956 illustra \"Il giuoco delle perle di vetro\" di Hermann Hesse.\nDiventa illustratore attraverso la carta stampata (riviste: \"Via\" dell'Automobil Club, \"Pirelli\", \"Quattroruote\", \"Imago\", \"Humor Graphic\", \"Playboy\", \"Per la sposa\", \"Europa Domani\", \"Abitare\", \"Le arti\", \"Rivista IBM\", \"Dramma\"). Successivamente illustra libri per adulti e per bambini e diventa lui stesso autore.\nRealizza negli anni sessanta cento disegni che illustrano le novelle del \"Decameron\" di Boccaccio, e tutte le sovracoperte della collana \"Classici della letteratura italiana contemporanea\", editi dalla Arnoldo Mondadori Editore.\nNel 1960 pubblica \"Chronik einer Basstrompete\"', parole e disegni di Longoni, con la casa editrice Buchergilde di Zurigo. Nel 1963 \"Le avventure di Pinocchio\" edito da Vallardi, di dimensioni fuori dal comune (50X 70) in bianco e nero, e da quel momento si dedica alle illustrazioni di libri per ragazzi fra i quali \"The curse of the dragon's gold\" di J. Hope-Simpson, \"Il paese dei maghi\" di Pinin Carpi, \"The story of Giovanni Fideli\" di J. Kirkland.\nNel 1967 viene stampato da Bassoli su un unico grande foglio piegato \"La storia di un soldato\", testo e illustrazioni di Longoni. Sempre nel 1967 illustra \"Bacco in Toscana\" di Francesco Redi. \nNel 1968 crea \"Beppe il pescatore\", favola ambientata nei dintorni di Crodo e interamente narrata attraverso immagini con una poesia nella pagina finale del libro\nNel 1971 inizia la collaborazione come illustratore con Emme Edizioni per libri per l'infanzia e pubblica \"Il tagliapietra\", \"Parole come carte\", \"Il polipo e i pirati\".\nNel 1974 crea cinque acqueforti accompagnate da un testo dell'autore, De Caliga. \nNel 1986 illustra Janiattini, \"Raccolta di poesie dialettali siciliane\". Sempre nel 1986 si trasferisce a Emo di Crodo e lascia Milano per ragioni di salute. \nIl suo ultimo lavoro \u00e8 nel 1991 nel quale termina la sua attivit\u00e0 con l'allegra filastrocca \"Nasone gran dormiglione\" edito dalla casa editrice Le Marasche. Muore il 7 dicembre 1991 a Miazzina, a causa di un'influenza maligna.\nNel 2001 Mostra nel Museo del Paesaggio a Verbania con la pubblicazione di un prestigioso catalogo delle opere esposte. Nel 2008 viene pubblicata a cura del comune di Verbania, in occasione di una mostra di Longoni a Villa Giulia, la favola \"Il cavaliere che non sapeva di essere cavaliere\" di Elisa Longoni con le illustrazioni in bianco e nero del padre Alberto.\nNel 2017 riedizione delle Avventure di Pinocchio a cura di Electa Mondadori edizioni."}
{"id": "3637682", "revid": "1870933", "url": "https://it.wikipedia.org/wiki?curid=3637682", "title": "Association Sportive Ararat Issy", "text": "L'Association Sportive Ararat Issy \u00e8 una societ\u00e0 calcistica francese della citt\u00e0 di Issy-les-Moulineaux. Gioca attualmente nella Division d'Honneur d'\u00cele-de-France.\nStoria.\nLa societ\u00e0 nasce nel 1975 dall'idea di un gruppo di amici che voleva creare un club calcistico che rappresentasse la comunit\u00e0 armena dell'\u00cele-de-France. La sede fu stabilita ad Issy-les-Moulineaux dopo la richiesta di Armand Zarpanelian, ex giocatore che costru\u00ec lo stadio nel 1981. Il club aveva circa 60 giocatori e disputava il campionato provinciale.\nAll'inizio degli anni '90 l'A.S.A Issy venne promossa per tre anni di seguito e giunse alla massima divisione provinciale, la Division d'Honneur. La partita per la promozione in P.H. (Promotion d'Honneur) si concluse con una vittoria per 3-0 contro il , con un'affluenza, record per quel livello, di persone.\nAgli inizi la squadra usava solo giocatori di origine armena, ma divenne poi pi\u00f9 aperta, pur tentando di conservare e sviluppare uno spirito familiare e comunitario. Franck Toutoundjian, presidente, disse una volta: \"gli aspetti della comunit\u00e0 non sono mai stati una fissazione, ma siamo il solo club di una comunit\u00e0 a giocare in C.F.A 2\". Ecco perch\u00e9 nel 2003 la squadra ha cambiato nome da Association Sportive Arm\u00e9nienne ad Association Sportive d'Origine Arm\u00e9nienne, cos\u00ec A.S.A Issy divenne A.S.O.A Issy.\nAlla fine della stagione 2005-2006 l'A.S.O.A Issy vinse il campionato con miglior attacco, miglior difesa e due giocatori al primo posto della classifica marcatori. Dopo 14 stagioni in D.H (Division d'Honneur) la squadra pass\u00f2 in C.F.A 2."}
{"id": "3637694", "revid": "1543377", "url": "https://it.wikipedia.org/wiki?curid=3637694", "title": "Sh2-50", "text": "Sh2-50 (nota anche come RCW 164) \u00e8 una nebulosa a emissione visibile nella costellazione dello Scudo.\nSi individua nella parte sudoccidentale della costellazione, circa 2,5\u00b0 a est della celebre Nebulosa Aquila (M16); si estende per 35 minuti d'arco in direzione di un ricco campo stellare della Via Lattea, in parte oscurata da dense nubi di polveri. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a una declinazione di 15\u00b0S, la sua osservazione \u00e8 leggermente facilitata dall'emisfero australe.\nSi tratta di una grande regione H II situata sul Braccio del Sagittario a circa 1700\u00a0parsec (circa 5540 anni luce) di distanza dal sistema solare; la fonte della sua ionizzazione sarebbe WR\u00a0115, una stella di Wolf-Rayet di magnitudine apparente 11,84 situata al centro del giovane ammasso aperto Do\u00a028. I processi di formazione stellare all'interno della nebulosa sono ancora attivi, come si evidenzia dalla presenza di alcune sorgenti di radiazione infrarossa, fra le quali vi \u00e8 IRAS\u00a018228-1447, e una sorgente di onde radio.\nSh2-50 si trova alla stessa distanza dell'associazione Scutum OB3, una brillante associazione OB comprendente l'ammasso Do\u00a028 e una decina di stelle massicce e brillanti; la componente pi\u00f9 luminosa \u00e8 HD\u00a0169454, una ipergigante blu di magnitudine apparente 6,61 e classe spettrale B1Ia+, dove il + sta a indicare l'estrema luminosit\u00e0 intrinseca di questa stella, di fatto una delle pi\u00f9 brillanti conosciute. In totale nell'associazione sono note sette stelle di classe B, di cui 5 sono supergiganti, e tre di classe O. Nei pressi di HD\u00a0169454 si trova una nube di gas ad alta velocit\u00e0, il cui moto dipende dall'espansione di una bolla causata probabilmente dall'esplosione di una vicina supernova; la stella esplosa sarebbe stata uno dei membri pi\u00f9 massicci dell'associazione."}
{"id": "3637697", "revid": "183483", "url": "https://it.wikipedia.org/wiki?curid=3637697", "title": "Scutum OB3", "text": ""}
{"id": "3637701", "revid": "729019", "url": "https://it.wikipedia.org/wiki?curid=3637701", "title": "Vin Denson", "text": "Professionista dal 1961 al 1969, conta la vittoria di una tappa al Giro d'Italia e un Giro del Lussemburgo.\nCarriera.\nI principali successi da professionista furono la Bruxelles-Verviers nel 1964, una tappa alla Quattro giorni di Dunkerque, una tappa e la classifica finale del Giro del Lussemburgo nel 1965, una tappa alla Quattro giorni di Dunkerque e una al Giro d'Italia nel 1966 (primo britannico a conseguirla)."}
{"id": "3637702", "revid": "4106", "url": "https://it.wikipedia.org/wiki?curid=3637702", "title": "Vincent Denson", "text": ""}
{"id": "3637703", "revid": "4106", "url": "https://it.wikipedia.org/wiki?curid=3637703", "title": "Vic Denson", "text": ""}
{"id": "3637704", "revid": "1573940", "url": "https://it.wikipedia.org/wiki?curid=3637704", "title": "Bulolia", "text": "Bulolia \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono state rinvenute in Nuova Guinea.\nTassonomia.\nA giugno 2011, si compone di due specie:"}
{"id": "3637705", "revid": "1869172", "url": "https://it.wikipedia.org/wiki?curid=3637705", "title": "Enea Silvio Piccolomini (cardinale)", "text": "Biografia.\nFiglio di Ranieri e Camilla (Paola) Franceschi, apparteneva ad una famiglia che diede alla Chiesa cattolica due papi, Pio II e Pio III e tre cardinali: Giovanni Piccolomini (1517), Celio Piccolomini (1664) e Giacomo Piccolomini (1844).\nNel 1729 si stabil\u00ec a Roma e grazie alle sue conoscenze, in particolare il cardinale Juan \u00c1lvaro Cienfuegos Villaz\u00f3n e monsignore Nicola Casoni, chierico della Camera Apostolica, inizi\u00f2 la sua carriera ecclesiastica: segretario delle Lettere Latine, referendario del tribunale della Segnatura (1738), oratore ai funerali di papa Clemente XII, consultore della Congregazione dei Riti (1743), presidente della Camera Apostolica (1745), governatore di Castelnuovo e Montone, prefetto degli Archivi (1750), commissario generale \"delle Armi\" (1759), sovraintendente \"degli Ergastoli\", governatore di Roma e vice-camerlengo da novembre 1761 a settembre 1766.\nFu creato cardinale diacono da papa Clemente XIII nel concistoro del 26 settembre 1766. Il 1\u00ba dicembre 1766 ottenne il titolo cardinalizio di Sant'Adriano al Foro. Il 25 gennaio 1768 fu nominato legato pontificio in Romagna. Fu abate commendatario di Santa Maria di Galeata, di Santa Maria dell'Acque a Bologna e di Sant'Orsola a Cesena.\nMor\u00ec a Rimini il 18 novembre 1768. I suoi resti riposano nella cattedrale cittadina."}
{"id": "3637706", "revid": "287204", "url": "https://it.wikipedia.org/wiki?curid=3637706", "title": "Van Horn", "text": ""}
{"id": "3637707", "revid": "4106", "url": "https://it.wikipedia.org/wiki?curid=3637707", "title": "Vinson Denson", "text": ""}
{"id": "3637708", "revid": "298229", "url": "https://it.wikipedia.org/wiki?curid=3637708", "title": "Hazel Redick-Smith", "text": "Biografia.\nDurante la sua carriera giunse in finale in doppio al Roland Garros nel 1952 perdendo contro la coppia composta da Doris Hart e Shirley Fry Irvin, la sua compagna nell'occasione era Julia Wipplinger. Agli Australian Championships del 1954 giunse nuovamente in finale con Julia Wipplinger perdendo contro Mary Bevis Hawton e Thelma Coyne Long per 6-3, 8-6.\nNel 1952 nel singolo perse la finale del Swedish Open in due set contro Julia Wipplinger."}
{"id": "3637709", "revid": "287204", "url": "https://it.wikipedia.org/wiki?curid=3637709", "title": "Benedetto Veterani", "text": "Biografia.\nFiglio del conte Antonio e di Lisabetta Boni, nacque da una nobile famiglia di Urbino il 18 ottobre 1703. Dopo gli studi iniziali, ottenne il dottorato \"in utroque iure\" all'Universit\u00e0 di Urbino. Continu\u00f2 poi gli studi a Roma al Collegio Piceno.\nNel frattempo inizi\u00f2 a lavorare dapprima come segretario del capitolo della basilica vaticana, poi come aiutante di studio di un avvocato romano e di monsignore Saverio Giustiniani. Nel 1733 divenne uditore del cardinale Domenico Riviera e partecip\u00f2 come conclavista al conclave del 1740. Da questo momento la sua carriera inizi\u00f2 una rapida ascesa: agente a Roma della citt\u00e0 di Fabriano (1741), canonico della basilica vaticana (1743), consultore della Congregazione dei Riti, referendario del tribunale della Segnatura (1755), assessore del tribunale dell'Inquisizione (1759).\nFu creato cardinale-diacono da papa Clemente XIII nel concistoro del 26 settembre 1766. Il 1\u00ba dicembre 1766 ottenne il titolo cardinalizio dei Santi Cosma e Damiano. Nell'aprile 1767 divenne prefetto della Congregazione dell'Indice. Fu abate commendatario di San Nicola a Ferrara, di San Sisto a Jesi e di San Pietro in Vincoli a Ravenna. Partecip\u00f2 a due conclavi: quello del 1769, che port\u00f2 all'elezione di papa Clemente XIV; e quello del 1774-1775, che port\u00f2 all'elezione di papa Pio VI.\nMor\u00ec a Roma il 12 agosto 1776. I suoi resti riposano nella chiesa di Santa Maria in Vallicella."}
{"id": "3637710", "revid": "129019", "url": "https://it.wikipedia.org/wiki?curid=3637710", "title": "Radio Azimut Network", "text": "Radio Azimut Network \u00e8 un'emittente radiofonica siciliana con sede a Mazara del Vallo.\nTrasmette nella provincia di Trapani, e in parte delle province di Palermo e Agrigento.\nLe frequenze di trasmissione sono: 92.80 - 94.70."}
{"id": "3637712", "revid": "2039709", "url": "https://it.wikipedia.org/wiki?curid=3637712", "title": "Stefano Ordini", "text": "Biografia.\nStudia al conservatorio Luigi Cherubini di Firenze pianoforte e composizione, e si diploma in fonologia e musica elettronica e successivamente in regia cinematografica all'Istituto Lorenzo de' Medici a Firenze.\nNel 1981 vince come pianista il premio Rotary Club \"Il nuovo nel classico\".\nA partire dal 1984 si dedica alla composizione di colonne sonore per documentari e cortometraggi. Tra le altre compone la colonna sonora del cortometraggio \"Dalla finestra aperta\", diretto da Francesco Falaschi, in cui il protagonista, un pianista timido e solitario interpretato da Claudio Gio\u00e8, \u00e8 liberamente ispirato proprio alla figura di Stefano Ordini.\nInventore verso la fine degli anni ottanta del XX secolo dell'Arte e della Musica Metafonica.\nNel 2013 realizza la colonna sonora di \"Sweet Home\", un film per la regia di Piero Bronzi, in cui il compositore ricopre anche il ruolo di attore. Nell'ambito del festival \"Storie di cinema\" promosso da Fondazione Grosseto Cultura, la giuria della sezione Digital Stores assegna all'opera visiva la menzione speciale \"per aver saputo narrare una storia sospesa tra realt\u00e0 e immaginazione, con uno sguardo personale, senza indulgere a soluzioni convenzionali di ripresa e montaggio\".\nArte e musica metafonica.\nL'intuizione di Stefano Ordini per la Musica Metafonica scaturisce dall'incontro avvenuto nel 1987 con Marcello Bacci, studioso e ricercatore del fenomeno paranormale noto come transcomunicazione strumentale. Bacci fornisce a Stefano Ordini alcune registrazioni effettuate nell'ambito delle sue ricerche. Il materiale dell'archivio di Bacci, da un punto di vista musicale, \u00e8 costituito da corali di voci che intonano lunghe sequenze di accordi e che si intrecciano politonalmente tra di loro, rievocando da un lato i madrigali e dall'altro le composizioni vocali di Bach, mentre la sovrapposizione armonica involontaria dei \"coristi\" rammenta certa musica tardonovecentesca di Ligeti, Stockhausen, Berio, Bussotti.\nDall'ascolto di queste testimonianze sonore considerate \"non umane\" Stefano Ordini inizia a creare le prime composizioni di \"musica metafonica\", con elaborazioni armoniche e melodiche che si uniformano alle \"cellule metafoniche\". Nel 1997 la prima opera di musica metafonica, \"Metafonie Vol. 1\" \u00e8 pubblicata da Musicisti Associati Produzioni MAP.\nNegli anni successivi si dedica anche ad altre forme d'arte (pittura, letteratura, net art), secondo una forma d'espressione che identifica come \"arte metafonica\". \nNel luglio 2015 l'editore Effigi pubblica per la collana \"Microcosmi delle arti\" il libro \"Metagrafie\", la prima raccolta di immagini, segni, spartiti e scritti dell'autore. Al libro \u00e8 allegato \"Oniricolorsounds\", un disco di brani inediti e cover."}
{"id": "3637717", "revid": "287204", "url": "https://it.wikipedia.org/wiki?curid=3637717", "title": "Sh2-51", "text": "Sh2-51 \u00e8 una nebulosa a emissione visibile nella costellazione del Sagittario.\nSi individua con estrema difficolt\u00e0 nella parte settentrionale della costellazione, nei pressi del confine con lo Scudo; si estende per 35 minuti d'arco in direzione di un ricchissimo campo stellare della Via Lattea. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a una declinazione di 16\u00b0S, la sua osservazione \u00e8 leggermente facilitata dall'emisfero australe.\nSi tratta di un sottilissimo ed esile filamento nebuloso orientato in senso nordest-sudovest, di difficile individuazione; \u00e8 un oggetto molto poco studiato e la sua distanza \u00e8 ignota. Si estende a una latitudine galattica piuttosto elevata in un'area di cielo priva di altre regioni nebulose."}
{"id": "3637718", "revid": "729019", "url": "https://it.wikipedia.org/wiki?curid=3637718", "title": "Guerra del nord dei sette anni", "text": "La guerra nordica dei sette anni (detta anche guerra delle tre corone) fu combattuta fra il 1563 ed il 1570 dalla Svezia di Erik XIV contro la Danimarca di Federico II e la sua alleata, citt\u00e0 di Lubecca.\nAntefatti.\nNel 1523 la Svezia era uscita dalla Unione di Kalmar e sotto Gustavo I Wasa era diventata un regno indipendente. Il monarca danese Cristiano III suscit\u00f2 chiaramente la sua disapprovazione, allorch\u00e9 incluse nel proprio stemma quello delle Tre Corone, che rappresentava i tre regni nordici della Unione di Kalmar e che fino a quel momento era indicato nello stemma svedese. Ci\u00f2 venne visto, da parte svedese, come una prova che la Danimarca avanzava pretese sulla Svezia.\nTuttavia vi erano interessi comuni fra Danimarca e Svezia: esse erano alleate nella prima guerra del nord, al fine di fermare l'espansionismo russo sulle coste del Baltico e avevano combattuto insieme contro la Lega anseatica.\nDopo la morte di Gustavo I Wasa e di Cristiano III, nuovi ambiziosi monarchi assunsero il potere in entrambe le nazioni: Erik XIV in Svezia e Federico II in Danimarca. La Svezia intralci\u00f2 i piani danesi con le sue campagne militari per accaparrarsi l'Estonia.\nL'inizio della guerra.\nLa guerra divenne inevitabile allorch\u00e9 la Danimarca, nel febbraio 1563, cattur\u00f2 gli emissari che Erik aveva inviato in Assia per concordare i preparativi del matrimonio con la principessa Cristina. Contemporaneamente Erik aveva integrato nel suo gli stemmi di Danimarca e Norvegia.\nLa citt\u00e0 anseatica di Lubecca, non avendo trovato grande appoggio da parte della Lega anseatica, decise in giugno di allearsi alla Danimarca, poich\u00e9 la Svezia impediva i suoi commerci con la Russia. In autunno segu\u00ec la Polonia, che cercava di ampliare il suo potere ad est.\nLo svolgimento della guerra.\nLe battaglie si svolsero prevalentemente nel sud della Svezia e condussero a stabili cambiamenti degli equilibri di potere in quella regione. I combattimenti si svolsero sia a terra ma anche, e soprattutto, sul Mar Baltico. Le battaglie navali furono soggetto di molta attenzione per l'armamento marittimo delle due parti, che condusse ad un rinnovamento delle navi da guerra. Mentre prima la costruzione delle navi era volta quasi esclusivamente a favorire gli arrembaggi o il trasporto di truppe da sbarcare sul luogo del conflitto, divenne significativo l'obbiettivo di condurre battaglie navali con l'artiglieria.\nLe nuove navi divennero perci\u00f2 molto pi\u00f9 grosse delle precedenti. Dopo alcune perdite iniziali la flotta svedese pot\u00e9 ottenere alla fine del 1565 alcune vittorie decisive ed ebbe cos\u00ec per lungo tempo la superiorit\u00e0 sul Mar Baltico. Nel 1562 la flotta danese, al comando dell'ammiraglio Peder Skram (1503 - 1581), non sub\u00ec perdite significative. Solo nell'anno successivo, sotto il successore Herluf Trolle (1516 - 1565), affront\u00f2 un grosso combattimento il 30 maggio 1563, presso l'isola di Bornholm nel Baltico centrale. Nel 1564 vi fu una nuova battaglia navale fra le isole \u00d6land e Gotland. La flotta dell'alleata danese Lubecca, al comando dell'ammiraglio Friedrich Knebel (\u20201574), arremb\u00f2 la nave ammiraglia svedese \"Makel\u00f6s\" (\"Marte\"), catturando l'ammiraglio Jakob Bagge ed il suo vice Arved Trolle. La \"Makel\u00f6s\" affond\u00f2 poco dopo l'arrembaggio a causa di un'esplosione dovuta al sovraccarico di armi a bordo. Questo successo intermedio facilit\u00f2 l'ottenimento di finanziamenti e l'armamento delle due parti in conflitto. Vi furono ulteriori scontri sul mare il 12 luglio di fronte a Warnem\u00fcnde ed il 14 agosto del 1564 vi fu un nuovo scontro fra le isole \u00d6land und Gotland, nel quale la flotta svedese era comandata dall'ammiraglio Klas Horn.\nNel 1565 le due parti si scontrarono nuovamente davanti alle coste della Pomerania il 21 maggio ed il 4 giugno nel mare della baia di Mecklenburgo.\nL'ammiraglio danese Herluf Trolle mor\u00ec tre settimane pi\u00f9 tardi a Copenaghen a causa delle ferite riportate in combattimento. Gi\u00e0 il 7 luglio vi fu un altro scontro navale nella zona fra le isole Bornholm e R\u00fcgen.\nBartholomeus Tinnappel (\u20201566), borgomastro di Lubecca ed ammiraglio della sua flotta diresse le sue navi in una battaglia contro quelle svedesi in luglio fra le isole \u00d6land e Gotland.\nIl 19 luglio del 1566, dopo questo scontro, una grossa parte della flotta congiunta dei danesi e di Lubecca affond\u00f2 a causa delle cattive condizioni meteorologiche e con questo la Danimarca e la citt\u00e0 anseatica perdettero una notevole parte della loro potenza marittima.\nA terra le due parti si scontrarono il 9 agosto 1566 nella battaglia di Brobacka ed il 20 ottobre presso Axtorna.\nNel 1567 truppe svedesi attaccarono la Norvegia, mentre contemporaneamente Erik XIV cadde in uno stato confusionale, il che ridusse la capacit\u00e0 svedese di condurre la guerra.\nMa anche i danesi erano esausti e dopo la deposizione di Erik dal trono la guerra riprese ad intermittenza.\nGi\u00e0 nei primi anni di guerra vi erano stati tentativi di comporre amichevolmente la vertenza. Fra gli altri si adoperarono allo scopo di far intavolare trattative ai contendenti gl'imperatori Ferdinando I e Massimiliano II\nDurante la rivolta di Giovanni III di Svezia contro il fratello, il primo inizi\u00f2 trattative con la Danimarca che il 18 novembre 1568 portarono all'accordo di Roskilde. Tuttavia questo fu violato gi\u00e0 nel 1569 dagli svedesi e la guerra riprese.\nFine della guerra.\nUn rinnovato tentativo di mediazione da parte di Massimiliano II condusse infine il 13 dicembre 1570 alla pace di Stettino. La Svezia rinunci\u00f2 alle sue pretese su Schonen, Halland, Blekinge e Gotland mentre la composizione della disputa sulle tre corone fu rinviata ad altro negoziato. A causa della sua posizione isolata ed al pericolo incombente dei russi, la Svezia dovette rinunciare anche al suo controllo della Livonia e pagare alla citt\u00e0 anseatica tedesca una notevole somma."}
{"id": "3637720", "revid": "287204", "url": "https://it.wikipedia.org/wiki?curid=3637720", "title": "Croatia-Slovenia", "text": "La Croatia-Slovenia (ufficialmente nota anche come \"Hrva\u0161ka-Slovenija\" e \"Hrvatska-Slovenija\", in sloveno e croato rispettivamente) \u00e8 una corsa in linea maschile di ciclismo su strada che si disputa annualmente tra la Croazia e la Slovenia. Dal 2008 fa parte del circuito UCI Europe Tour, come competizione di classe 1.2.\nNota tra il 2008 e il 2012 alternativamente come Ljubljana-Zagreb o Zagreb-Ljubljana, si correva tra Lubiana, in Slovenia, e Medvedgrad, vicino a Zagabria, in Croazia; pi\u00f9 precisamente nel 2008, nel 2009 e nel 2011 ebbe partenza in Slovenia e arrivo in Croazia, nel 2010 e nel 2012 si tenne su percorso inverso. Dal 2013 viene invece corsa su un tracciato leggermente differente, con partenza a Zagabria e arrivo a Novo Mesto dopo 178,3\u00a0km di gara.\nLa competizione \u00e8 organizzata congiuntamente da due societ\u00e0, il Kolesarski klub Adria Mobil di Novo Mesto \u2013 che gestisce anche la formazione Continental Adria Mobil \u2013 e il Biciklisti\u010dki klub Zagreb di Zagabria.\nAlbo d'oro.\n\"Aggiornato all'edizione 2019.\""}
{"id": "3637721", "revid": "1573940", "url": "https://it.wikipedia.org/wiki?curid=3637721", "title": "Sardarabad (Khuzestan)", "text": "Sard\u0101r\u0101b\u0101d (farsi \u0633\u0631\u062f\u0627\u0631\u0627\u0628\u0627\u062f) \u00e8 una citt\u00e0 della provincia di Shushtar, circoscrizione Centrale, nella regione del Kh\u016bzest\u0101n. Aveva, nel 2006, una popolazione di 4.834 abitanti."}
{"id": "3637725", "revid": "1573940", "url": "https://it.wikipedia.org/wiki?curid=3637725", "title": "Cavillator", "text": "Cavillator \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta nello Zimbabwe.\nTassonomia.\nA giugno 2011, si compone di 1 specie:"}
{"id": "3637726", "revid": "3732", "url": "https://it.wikipedia.org/wiki?curid=3637726", "title": "Il libro dei fatti", "text": "Il Libro dei fatti, in lingua originale inglese \"The World Almanac and Book of Facts\", \u00e8 un almanacco pubblicato la prima volta nel 1868 dal quotidiano statunitense \"New York World\". Il libro fornisce una raccolta di informazioni riguardanti fatti sportivi, politici ed economici di rilevanza mondiale e nazionale. La pubblicazione dell'edizione in lingua inglese \u00e8 stata interrotta tra il 1876 e il 1885, fino a quando, nel 1886, Joseph Pulitzer non ne riprese la diffusione dopo aver rilevato il quotidiano nel 1883.\nL'edizione in italiano del libro \u00e8 pubblicata con cadenza annuale dal 1991 con il titolo \"Libro dei fatti\" dalle edizioni Adnkronos, fino al 1995 in collaborazione con Rai Eri.\nStoria.\nLa prima edizione del \"The World Almanac \" (\"L'Almanacco Mondiale\") fu pubblicata dal periodico New York World nel 1868, tre anni dopo la fine della Guerra di Secessione e dall'assassinio del presidente Abraham Lincoln.\nNel 1876 la pubblicazione \u00e8 stata interrotta, per riprendere nel 1886. Nel 1906, il New York Times, riportando la pubblicazione della 20\u00aa edizione, disse che \"l'almanacco ha fatto per s\u00e9 una posizione sicura, superato solo dal \"Whitaker's Almanack\" di Londra, con il quale pu\u00f2 avere solo comparazioni.\nNel 1923, il nome cambi\u00f2 in quello attuale, \"The World Almanac and Book of Facts\" (\"L'Almanacco Mondiale e Libro dei Fatti\").\nDelle fotografie hanno dimostrato che i presidenti John Fitzgerald Kennedy e Bill Clinton lo abbiano anche utilizzato come ricorso.\nIl New York World si fuse con l'impresa Scripps, responsabile dei telegrammi nella citt\u00e0, per formare il New York World-Telegram nel 1931. Il Libro dei Fatti sopravvisse alla chiusura del World-Telegram nel 1966.\nA fine dicembre 1984, l'edizione del 1985 fu inserito dal New York Times nella propria lista di best seller con oltre 1.760.000 di copie vendute.\nIl Libro dei Fatti per i giovani \u00e8 pubblicato annualmente dal 1995.\nNel 1993 Scripps vendette il Libro alla compagnia K-III Communications (poi chiamata Primedia). Pi\u00f9 tardi, il Libro dei Fatti fu venduto alla Ripplewood Holdings' WRC Media nel 1999. Ripplewood compr\u00f2 la selezione del Reader's Digest ed il Libro fu prodotto dal World Almanac Education Group (Almanacco Mondiale Gruppo di Educazione), che era propriet\u00e0 del The Reader's Digest Association.\nInfine, il Libro dei Fatti fu venduto a Infobase Publishing nel 2009."}
{"id": "3637727", "revid": "767487", "url": "https://it.wikipedia.org/wiki?curid=3637727", "title": "Do pivnice", "text": "Do pivnice \u00e8 un cortometraggio del 1983 diretto da Jan \u0160vankmajer.\nCome d'uso nei suoi lavori, \u0160vankmajer unisce in \"Do pivnice\" l'interpretazione fisica degli attori con la tecnica di animazione in stop-motion.\nTrama.\nUna bambina con in mano un cestino di vimini vuoto scende una rampa di scale mentre sgranocchia un panino. Durante il suo tragitto incontra uno strano uomo che le sorride ed una donna intenta a lavare il pavimento del pianerottolo. Entrambi i personaggi si mostrano in un atteggiamento molto ambiguo e strano, tanto che la bambina se ne va palesemente impaurita. Dopo aver sceso le scale, si ritrova davanti ad una rampa buia che conduce in una cantina. La bambina, fattasi coraggio si addentra nell'oscurit\u00e0, portando con s\u00e9 una torcia elettrica. Scesa in fondo alla rampa si ritrova davanti ad una grata di ferro simile a quella di una prigione, oltre la quale un uomo in pigiama sta mettendo del carbone su di un letto di legno. Dopo aver completato l'operazione, l'uomo si sdraia e si ricopre interamente di carbone fino al mento, come se si trattasse di una coperta. L'uomo invita la bambina ad avvicinarsi con fare mellifluo e perturbante, ma la bambina indietreggia e finisce addosso ad un'altra grata, oltre la quale una donna \u00e8 intenta a fare delle piccole tortine di sassi e di terra per poi offrirne una alla piccola. La bambina spaventata corre via e si ritrova davanti ad un grande cassone pieno di patate. La piccola fa per metterne una nel suo cestino, ma appena si volta la patata esce da sola dal cesto e risale il muro. Dopo essere riuscita a prenderne alcune tenendole ferme con la mano, la bambina fa per tornare verso le scale, quando all'improvviso un grosso gatto dagli occhi verdi la insegue. La bambina fugge sin sopra le scale e voltandosi vede che il gatto \u00e8 tornato alle sue dimensioni normali. Appena fa per andarsene, le patate le cadono dal cestino e finiscono gi\u00f9 per la rampa buia. La bambina, dopo un attimo di esitazione si trova costretta a scendere di nuovo nell'oscurit\u00e0, dove un miagolio minaccioso l'attende."}
{"id": "3637732", "revid": "339392", "url": "https://it.wikipedia.org/wiki?curid=3637732", "title": "Ludwig-Maximilians-Universit\u00e4t", "text": ""}
{"id": "3637735", "revid": "599013", "url": "https://it.wikipedia.org/wiki?curid=3637735", "title": "Erjon Rizvanolli", "text": ""}
{"id": "3637736", "revid": "465169", "url": "https://it.wikipedia.org/wiki?curid=3637736", "title": "George Bogle", "text": "George Bogle era il secondo figlio un ricco mercante di Glasgow, George Bogle of Daldowie, uno dei \"Signori del Tabacco\" (\"Tobacco Lords\") e di Anne Sinclair, appartenente ad una famiglia della gentry, discendente diretta di Giacomo I e Giacomo II di Scozia. Suo padre aveva importanti contatti nelle \u00e9lite scozzesi, sia economiche che politiche, cos\u00ec come contatti di natura commerciale nell'Impero britannico.\nLa gentry scozzese, a cui apparteneva, giocavano un importante ruolo nella Gran Bretagna del XVIII secolo. La loro appartenenza politica era spesso gestita attraverso il patronato. In particolare, Henry Dundas fu in grado di offrire ai pi\u00f9 giovani figli della gentry opportunit\u00e0 in India. Questo fu particolarmente importante nel percorso di Bogle.\nPrimi anni.\nGeorge Bogle nacque nel 1746. Sua madre mor\u00ec quando George aveva appena tredici anni. L'anno successivo entr\u00f2 all'Edinburgh University dove studi\u00f2 logica. Complet\u00f2 la sua formazione a presso un'accademia privata a Enfield, nei pressi di Londra, all'et\u00e0 di 18 anni. In seguito viaggi\u00f2 per sei mesi in Francia. Suo fratello Robert lo assunse allora come cassiere nei suoi uffici londinesi della \"Bogle and Scott\" dove rimase per quattro anni.\nIndia.\nAttraverso la sua rete familiare, Bogle si assicur\u00f2 un incarico nella Compagnia delle Indie Orientali. Nel 1770, al culmine della Carestia del Bengala, arriv\u00f2 a Calcutta, il centro del potere britannico in India. Le sie lunghe lettere alla famiglia, cos\u00ec come il suo diario, lo fecero conoscere come uno scrittore un vivace, divertente e intuitivo. I commenti dei suoi colleghi e di altri lo definivano come un piacevole, anzi scherzoso, anche se a volte sfrenato, compagno. Queste qualit\u00e0 influenzarono senza dubbio Warren Hastings, governatore generale della Compagnia, quando nomin\u00f2 Bogle suo segretario privato. Bogle era consapevole dei sospetti di corruzione di Hastings (ci\u00f2 emerge dalle sue lettere). Hastings infatti sarebbe stato incriminato a breve.\nInvio in Bhutan e Tibet.\nNel 1773, Hastings rispose ad un appello del raja di Cooch Behar, nel nord del Bengala. Il territorio del re indiano era stato invaso da Zhidar, il Druk Desi del Bhutan. Hastings offr\u00ec l'aiuto al raja in cambio del riconoscimento della sovranit\u00e0 britannica. Il re acconsent\u00ec e con l'aiuto delle truppe britanniche respinsero i bhutanesi al di fuori dei Duar nel 1773.\nZhidar torn\u00f2 dunque a fronteggiare la guerra civile nel suo paese. Il suo nemico Jigme Senge, il reggente dello Shabdrung, che all'epoca aveva appena sette anni, aveva cavalcato il malcontento popolare. Zhidar era impopolare per la sua tassa di corv\u00e9 (aveva l'obiettivo di ricostruire uno dei maggiori dzong entro un anno, un traguardo irragionevole), ma anche per le sue aperture alla dinastia Qing, che minacciava l'indipendenza bhutanese. Zhidar fu subito spodestato e obbligato ad andare in Tibet, dove venne imprigionato dal Panchen Lama. Si insedi\u00f2 quindi un nuovo Druk Desi, Kunga Rinchen, con il quale si aprirono nuove opportunit\u00e0 per la diplomazia britannica.\nHastings nomin\u00f2 Bogle per una missione diplomatica ed esplorativa \u201cto chart the unknown territory beyond the northern borders of Bengal\u201d, per aprire una via al commercio con il Tibet e possibilmente stabilire delle relazioni commerciali clandestine con l'Impero Cinese che controllava severamente il commercio estero a Canton.\nLa spedizione di Bogle si avvi\u00f2 nel 1774. I componenti, oltre allo stesso Bogle, erano Alexander Hamilton, un chirurgo dell'esercito, e Purangir Gosain (un agente del Panchen Lama, all'epoca il capo effettivo del Tibet), oltre a un seguito di servitori. Nonostante gli avvisi del governo cinese e del Panchen Lama, che gli intimavano di non entrare in Tibet, Bogle si serv\u00ec dell'instabilit\u00e0 politica in Bhutan e delle tensioni tra il Panchen ed il reggente del settimo Dalai Lama, per riuscire ad entrare nel Paese delle Nevi dove fu ricevuto dal Panchen Lama a Shigatse. Bogle fece un'impressione favorevole a Lobsang Palden Yeshe, il sesto Panchen Lama e spese sei mesi nei suoi palazzi, apprendendo il pi\u00f9 possibile sulla cultura e sulla politica tibetana. Bogle fu particolarmente colpito dall'esperienza ed annot\u00f2 nel suo diario: \"When I look upon the time I have spent among the Hills it appears like a fairy dream\". La sua pubblicazione sul suo viaggio potrebbe essere alla base dell'idea di Tibet visto poi come Shangri-la.\nTornando in India Bogle fece costruire un tempio buddhista sulle rive del Gange, per esaudire la richiesta del Panchen Lama, non lontano dalla sede della Compagnia, dove i monaci buddhisti potevano tornare alle loro radici spirituali in India.\nNonostante l'obiettivo di stabilire una via commerciale con la Cina non fu raggiunto, si diede avvio ad una duratura relazione tra il tibetani e i britannici.\nMorte.\nBogle mor\u00ec, probabilmente di colera, il 3 aprile 1871 e venne sepolto presso il South Park Street Cemetery di Calcutta. Non si spos\u00f2 mai, ma lasci\u00f2 un figlio, George, e due figlie Martha and Mary. Secondo una tradizione familiare, la madre delle due ragazze era tibetana. Martha e Mary furono mandate a Daldowie, dove vennero cresciute dalla famiglia di Bogle e alla fine sposarono degli scozzesi."}
{"id": "3637737", "revid": "188116", "url": "https://it.wikipedia.org/wiki?curid=3637737", "title": "Borizzo", "text": ""}
{"id": "3637742", "revid": "287204", "url": "https://it.wikipedia.org/wiki?curid=3637742", "title": "Eccellenza Lombardia 2011-2012", "text": "Il campionato italiano di calcio di Eccellenza regionale 2011-2012 \u00e8 stato il ventunesimo organizzato in Italia. Rappresenta il sesto livello del calcio italiano.\nQuesti sono i gironi organizzati dal Comitato Regionale Lombardia.\nGirone A.\nSpareggi.\nPlay-out.\nAndata\nRitorno\nVerdetti finali.\n\"Promosse\"\n\"Retrocessa\"\nGirone B.\nSpareggi.\nPlay-out.\nAndata\nRitorno\nVerdetti finali.\n\"Promosse\"\n\"Retrocesse\"\nGirone C.\nSpareggi.\nPlay-out.\nAndata\nRitorno\nVerdetti finali.\n\"Promosse\"\n\"Retrocessa\""}
{"id": "3637743", "revid": "767487", "url": "https://it.wikipedia.org/wiki?curid=3637743", "title": "Tich\u00fd t\u00fdden v dome", "text": "Tich\u00fd t\u00fdden v dome \u00e8 un cortometraggio d'animazione a tecnica mista del 1969 diretto dal regista cecoslovacco Jan \u0160vankmajer.\nNei paesi anglofoni \u00e8 conosciuto anche come \"A Quiet Week in the House\" e nei paesi francofoni \"Une semaine tranquille \u00e0 la maison\".\nTrama.\nUn uomo coperto da aghi di pino si mimetizza in un prato a bordo di una strada mentre con un cannocchiale scruta in lontananza una vecchia casa abbandonata. Dopo essersi tirato fuori dal naso un piccolo pezzetto di carta su cui \u00e8 incisa una mappa (probabilmente della casa stessa) controlla con una bussola la corretta posizione e si dirige a tutta velocit\u00e0 verso l'entrata della casa. Dopo aver forzato la serratura entra nell'abitazione vecchia e cadente, nella quale vi \u00e8 un lungo corridoio con ai lati sette diverse porte chiuse. L'uomo armeggia con alcuni fili sino a quando riesce ad accendere la luce. Dalla sua valigetta estrae un calendario che appende al muro e subito dopo gonfia con una piccola pompetta un cuscino di plastica. Dopo essersi sdraiato per terra ed essersi coperto con un lenzuolo, regola l'ora su di una piccola sveglia e spegne la luce togliendo contatto ai fili con la punta dell'alluce. La sveglia suona l'indomani mattina e l'uomo, dopo essersi svegliato, estrae dalla valigia un piccolo torchio a mano con il quale fa un piccolo foro in una delle porte di legno per poi guardarvi dentro. La stessa scena si ripete ogni mattina per i seguenti sei giorni, ed ogni volta, oltre la porta, l'uomo assiste ad eventi alquanto strani (ad esempio una lingua che buca la parete e lecca delle stoviglie, un pacchetto pieno di involucri di caramelle che in realt\u00e0 sono piene di chiodi ecc.). Ogni mattina l'uomo, dopo essersi svegliato ed aver osservato oltre la porta, spunta dal calendario il giorno corrispondente. Il settimo e ultimo giorno l'uomo si alza e dopo aver collegato degli esplosivi ai buchi fatti in precedenza nelle porte, fugge fuori dalla casa e azione la sveglia come timer per far scoppiare la casa. All'ultimo momento, poco prima che ci sia l'esplosione, l'uomo si precipita ancora dentro la casa per spuntare l'ultimo giorno dal calendario.\nDistribuzione.\n\u00c8 stato proiettato all'International Film Festival di Rotterdam il 31 gennaio 2001.\nIl cortometraggio \u00e8 contenuto nelle raccolte \"Il mondo di Jan Svankmajer\" edito da Minerva/Rarovideo, in \"Jan Svankmajer: The Complete Short Films\" del British Film Institute e \"The Collected Shorts of Jan Svankmajer\"."}
{"id": "3637745", "revid": "767487", "url": "https://it.wikipedia.org/wiki?curid=3637745", "title": "Settore Out", "text": "I Settore Out sono stati un gruppo italiano rock con influenze new wave e con una propensione nei testi verso la canzone d'autore formatosi a Milano attorno al 1985 ed attivo fino al 1995.\nStoria dei Settore Out.\nFigura centrale del gruppo \u00e8 stato il cantante e compositore Evasio Muraro, originario dell'interland milanese.\nDopo un primo singolo ed un EP autoprodotti pubblicano nel 1988 il secondo singolo \"Ragazzo di strada / Gente\" con la produzione di Dario Ravelli e Mauro Zambellini. Il primo album \u00e8 del 1990, \"Un'altra volta\". Ma \u00e8 il secondo album \"Il rumore delle idee\" del 1993 per la Black Out che li fa conoscere al grande pubblico.\nNel 1995 prima dello scioglimento il gruppo partecipa con il brano \"Amore ribelle\" alla compilation \"Materiale resistente\" composta da riletture di canti partigiani.\nEvasio Muraro entra nel gruppo combat rock dei Groovers."}
{"id": "3637747", "revid": "767487", "url": "https://it.wikipedia.org/wiki?curid=3637747", "title": "Oscar Ortub\u00e9", "text": "Carriera.\nInizi\u00f2 la carriera nel campionato nazionale boliviano negli anni 1960. Nel 1970 viene nominato internazionale, a ventisei anni; diresse poi durante varie edizioni della Coppa Libertadores. Ortub\u00e9 fu designato spesso per dirigere gli incontri decisivi nel campionato di massima serie boliviano una volta che questo divenne professionistico, nel 1977: arbitr\u00f2 pi\u00f9 volte le finali del torneo. Nel 1985 fu scelto per la prima volta per una competizione per squadre nazionali: presenzi\u00f2 nell'incontro del Mondiale U-16 tra e . Nel 1987 venne ancora una volta incluso nella lista per il Mondiale U-16, ove arbitr\u00f2 contro Qatar Under-17. Debutt\u00f2 in una competizione per selezioni maggiori durante la Copa Am\u00e9rica 1989, nell'incontro tra e . Fece anche parte del gruppo degli arbitri per la Copa Am\u00e9rica 1991, assommando due presenze. Il 1991 fu anche l'ultimo anno da arbitro internazionale. Con Jorge Antequera e Luis Barrancos fu tra i migliori arbitri boliviani del tempo. \u00c8 zio di Ren\u00e9 Ortub\u00e9, anch'egli arbitro di calcio. Con 292 presenze \u00e8 il terzo arbitro per numero di incontri diretti in massima serie boliviana."}
{"id": "3637749", "revid": "767487", "url": "https://it.wikipedia.org/wiki?curid=3637749", "title": "Arb\u00ebn Prelaj", "text": ""}
{"id": "3637755", "revid": "1369234", "url": "https://it.wikipedia.org/wiki?curid=3637755", "title": "John Rogan", "text": "Biografia.\nJohn William Rogan nasce nella Contea di Sumner, in Tennessee (USA). \u00c8 il quarto di 12 figli, il suo necrologio dichiara la sua data di nascita nel 1868, ma il censimento sposterebbe la data di nascita intorno al 1865/1866. Rogan era un bambino di dimensioni normali fino all'et\u00e0 di 13 anni, quando cominci\u00f2 a crescere molto rapidamente, questa sua crescita esponenziale fu accompagnata dall'anchilosi, malattia che gli fuse le articolazioni delle ginocchia e delle anche e gli rese impossibile camminare o stare in piedi.\nRogan rimase nella sua citt\u00e0 natale e rifiut\u00f2 le varie offerte per carnevali e altri spettacoli che gli furono proposte. Nel 1882, con l'avanzare della malattia e la successiva difficolt\u00e0 nel muoversi autonomamente, Rogan costru\u00ec un carretto trainato da due capre per facilitare i suoi spostamenti. Nel 1899, all'et\u00e0 di 31 anni, la sua altezza era presumibilmente di 259 cm e molto spesso appariva sui giornali soprannominato come il \"Gigante Negro\". Inoltre era molto spesso al centro dell'attenzione grazie alla sua voce profonda e al suo atteggiamento giocoso. \nRogan divenne un lavoratore autonomo ed ogni giorno si dirigeva con il suo carretto verso il deposito ferroviario Louisville &amp; Nashville nella contea di Gallatin, vendendo cartoline raffiguranti la propria immagine ai viaggiatori della ferrovia. Continu\u00f2 a crescere fino al giorno del suo decesso avvenuto il 12 settembre 1905 all'et\u00e0 di 37 anni per anchilosi. Solo dopo la sua morte fu possibile riscontrare una misurazione veritiera. Rogan era alto 269\u00a0cm e pesava solamente 79 kg, le sue mani misuravano 28\u00a0cm di lunghezza ed i suoi piedi misuravano 33\u00a0cm. Il suo corpo fu sepolto nel giardino di famiglia e la bara fu coperta da cemento armato per evitare possibili riesumazioni da parte di scienziati curiosi interessati a studiarne il corpo."}
{"id": "3637757", "revid": "486946", "url": "https://it.wikipedia.org/wiki?curid=3637757", "title": "Anno liturgico nella chiesa latina (forma straordinaria)", "text": ""}
{"id": "3637758", "revid": "110157", "url": "https://it.wikipedia.org/wiki?curid=3637758", "title": "Luisa (Giacosa)", "text": "Luisa \u00e8 un dramma in versi di Giuseppe Giacosa. Venne rappresentato per la prima volta al Teatro Manzoni di Milano il 21 febbraio 1879, dalla compagnia Bellotti-Bon.\nIl lavoro \u00e8 dedicato \u00aba Roberto Sacchetti\u00bb. Nella dedica Giacosa ricorda le sorti diverse avute dal dramma in diverse citt\u00e0: molto applaudito a Milano, fischiato a Firenze e Napoli.\nTrama.\nI primi due atti si svolgono in casa di Andrea e Maurizio, il terzo in casa di Luisa.\nAtto primo.\nIl giovane conte Andrea si appresta a partire per un lungo viaggio. Vuole allontanarsi per qualche tempo, per mettere a tacere le voci che lo vogliono amante di Luisa, di cui egli \u00e8 effettivamente innamorato pur non conoscendo i sentimenti della donna verso di lui. Luisa, di cui il padre di Andrea, Maurizio, \u00e8 stato tutore quando ella era pi\u00f9 giovane, da molti anni vive un matrimonio sfortunato con Gino, che sta sperperando al gioco il loro patrimonio. L'anziano Maurizio \u00e8 addolorato per la partenza del figlio, ma gli fa capire che comprende le ragioni della sua decisione.\nProprio mentre Andrea si appresta a partire, giunge Gino, che ha appena perduto ogni suo avere e ha deciso di fuggire all'estero per non dover dare spiegazioni alla moglie. Gino, non sapendo a chi altri rivolgersi, chiede il denaro per il viaggio ad Andrea, che glielo presta. Gino esce e subito giunge Luisa in cerca del marito. Andrea le spiega che Gino non torner\u00e0 pi\u00f9 a casa, ma riesce a non rivelarle di essere stato egli stesso a dargli il denaro necessario per andarsene. Il cavalier Enrico cerca di convincere l'amico Andrea a non partire, poich\u00e9 ora la situazione \u00e8 cambiata, ma Andrea \u00e8 risoluto.\nAtto secondo.\nMaurizio fa chiamare Luisa. Le rammenta di quando era suo tutore e le racconta di avere sperato, prima che lei si promettesse a Gino, che Andrea diventasse suo marito. Maurizio, pur senza spiegarsi esplicitamente, lascia intendere a Luisa che \u00e8 lei stessa la ragione della partenza di Andrea, e la convince a parlare al figlio, nella speranza di indurlo a mutare proposito.\nLuisa prega Andrea di rimanere, raccontandogli lo sgomento di Maurizio all'idea di restare solo. Andrea acconsente ma, stanco della finzione, rivela a Luisa di amarla. Luisa, che in cuor suo ammette di ricambiare l'amore di Andrea, \u00e8 spaventata. Rientra Maurizio e Luisa pu\u00f2 annunciargli che Andrea non partir\u00e0.\nAtto terzo.\n\u00c8 trascorso un anno. Luisa e Andrea sono divenuti amanti, addolorando Maurizio che invano nutre la speranza di ammogliare il figlio.\nDopo un pranzo a casa di Luisa, giunge agitato Enrico, portando la notizia di avere veduto Gino, appena tornato dalla sua lunga assenza. Enrico offre ad Andrea di sfidare Gino a duello con un pretesto qualunque, certo di poterlo battere ed uccidere facilmente, ma la proposta viene rifiutata.\nQuando Gino rientra nella sua vecchia abitazione viene ricevuto dallo stesso Andrea, che poi finge di andarsene rimanendo per\u00f2 nella casa. Gino dice a Luisa di essere diventato una persona diversa e di avere abbandonato il gioco ed il vino. Ma il vero motivo per cui Gino \u00e8 tornato \u00e8 un altro. Egli ha un vecchio zio che potrebbe assegnargli un'ingente eredit\u00e0, ma prima vuole la dimostrazione che la vita di Gino \u00e8 veramente cambiata, e per questo esige una riconciliazione con Luisa. Luisa rifiuta risolutamente, anche quando Gino le spiega che la riconciliazione potrebbe anche essere solo apparente. Gino comprende che Luisa ha un amante e Luisa lo ammette, rivelando che si trova nella stanza accanto. Gino si scaglia con l'intenzione di ucciderlo, ma Luisa si frappone, minacciando di uccidersi con un crocefisso, regalatole da Andrea che lo conservava come ricordo della madre, da cui si pu\u00f2 estrarre un pugnale. Gino non desiste e Luisa si ferisce mortalmente. Andrea, accorso sentendo il litigio, fa appena in tempo a vedere l'amante morire."}
{"id": "3637760", "revid": "110157", "url": "https://it.wikipedia.org/wiki?curid=3637760", "title": "Sorprese notturne", "text": "Sorprese notturne \u00e8 una commedia in versi di Giuseppe Giacosa. Venne rappresentata per la prima volta al Teatro Gerbino di Torino il 21 gennaio 1875, dalla compagnia Bellotti-Bon.\nTrama.\nLa vicenda ha luogo in campagna.\nSempronio \u00e8 furioso perch\u00e9 si vuole costruire una ferrovia facendola passare su un prato di sua propriet\u00e0. Ordina alla serva Giustina di tenere lontano l'ingegner Dibruno, che dirige i lavori, perch\u00e9 teme di avere con lui un alterco.\nSempronio ha una piccola mania: vuole che Giustina, durante la notte, copra con una stuoia i fiori del giardino, per poi scoprirli al mattino, ma Giustina, troppo indaffarata, non trova il tempo di farlo.\nLe figlie di Sempronio, Laura e Sofia, hanno trascorso una notte insonne, eccitate dalle letture a sfondo amoroso che stavano facendo. Entrambe, affacciatesi alla finestra della propria stanza, hanno visto nell'oscurit\u00e0 un uomo che sembrava corteggiarle facendo un inchino, e che poi \u00e8 sparito. Si stanno raccontando l'episodio notturno, quando Giustina annuncia che l'ingegner Dibruno \u00e8 in paese gi\u00e0 da giorni, ma non \u00e8 stato fatto avvicinare per evitare lo scontro con Sempronio. Laura e Sofia si convincono che il misterioso corteggiatore sia l'ingegnere, che avevano gi\u00e0 conosciuto a Torino prima di trasferirsi in campagna per la villeggiatura; ciascuna di loro \u00e8 convinta di essere l'oggetto delle sue attenzioni.\nLaura, rimasta sola con Sempronio, riesce a convincerlo che \u00e8 meglio vendere il prato e lasciare che si costruisca la ferrovia. Laura pensa in questo modo di guadagnare la riconoscenza dell'ingegnere. Quando Sofia viene a conoscenza dell'iniziativa della sorella si ingelosisce, e ne nasce un diverbio davanti a Sempronio, che non comprende il nervosismo delle figlie.\nQuando riappare Giustina, Sempronio la riprende perch\u00e9 non ha ancora tolto la stuoia. \u00c8 stufo, le dice, di doversi recare egli stesso a mezzanotte a coprire i fiori e poi scoprirli al mattino. Le parole di Sempronio svelano l'equivoco: il presunto corteggiatore non era altri che Sempronio intento a stendere la stuoia."}
{"id": "3637761", "revid": "110157", "url": "https://it.wikipedia.org/wiki?curid=3637761", "title": "Il fratello d'armi", "text": "Il fratello d'armi \u00e8 un dramma in versi di Giuseppe Giacosa. Venne rappresentato per la prima volta al Teatro Gerbino di Torino il 15 ottobre 1877, dalla compagnia Bellotti-Bon.\nIl lavoro \u00e8 dedicato \u00aba Vittorio Avondo, pittore\u00bb.\nTrama.\nLa vicenda ha luogo nel castello di Soana in Valsoana, circa nel 1270.\nAtto primo.\nUgone e Valfrido hanno partecipato insieme a una crociata, durante la quale Ugone ha salvato la vita a Valfrido. Essi sono cos\u00ec divenuti fratelli d'armi, e Valfrido ha giurato fedelt\u00e0 ad Ugone, dimenticando le contese che da tempi antichi dividono i Soana e gli Arundello, le loro casate.\nTornati in patria, il castello di Ugone viene posto sotto assedio dagli Arundello. Valfrido, memore del giuramento, \u00e8 passato con i Soana ed \u00e8 riconosciuto dai soldati come uno dei capitani. Un'altra riconosciuta autorit\u00e0 nel castello \u00e8 la sorella di Ugone, Bona, bellezza altezzosa, sulla quale pende una sinistra profezia fatta molti anni prima da una vecchia pazza: \u00abLe belle fra di loro avran lite, ed arder\u00e0 il castello per opra dello stesso per cui fu eretto\u00bb. La profezia \u00e8 talmente temuta che il padre di Bona era giunto ad ucciderne la sorella minore, per evitare che potesse avverarsi. Un'altra belt\u00e0 per\u00f2 si trova nel castello: \u00e8 una donna che aveva rifiutato di sposare Arimanno, fratello maggiore di Ugone, e poi fatta prigioniera dai Soana perch\u00e9 accusata della morte di Arimanno, colpito mentre cercava di rapirla.\nIbleto, un cugino di Valfrido, riesce a penetrare nel castello fingendosi mercenario e offrendo i suoi servizi ad Ugone. Egli ascolta Aimone che narra agli altri soldati, interrotto dai lazzi e dai versi del giullare Fiorello, le storie del castello, e parla di un passaggio segreto, una pietra girevole, per mezzo della quale sarebbe possibile penetrare nelle prigioni del castello. Ibleto riesce poi a mettersi in contatto con Valfrido, che non accetta di tornare a combattere per la sua casata e invano prega Ibleto di porre fine alla guerra. Valfrido consegna Ibleto a Ugone, il quale per\u00f2 ritiene ingiusto catturare un nemico senza combattere, e gli consente di uscire dal castello. Ugone, commosso dalla fedelt\u00e0 di Valfrido, gli rivela un segreto: \u00e8 innamorato di una donna alla quale non pu\u00f2 rivelarsi e di cui non vuole svelare l'identit\u00e0, e chiede a Valfrido di chiuderla in convento se egli dovesse morire, per evitare che cada in mano d'altri; Ugone dir\u00e0 il nome dell'amata solo in punto di morte.\nAtto secondo.\nValfrido si \u00e8 invaghito della donna prigioniera dei Soana, Berta di Noasca, e riesce a parlarle segretamente corrompendone la vecchia guardiana con l'aiuto di Fiorello, col quale aveva scherzato a proposito dei rispettivi presunti amori. Valfrido promette a Berta che cercher\u00e0 di parlare in suo favore a Ugone.\nNonostante l'accortezza di Fiorello, Bona si accorge del colloquio tra Valfrido a Berta. Bona, pur continuando a mostrare superbia e distacco, si \u00e8 innamorata di Valfrido, e per eliminare l'inaspettata rivale implora Ugone, fingendo di provare piet\u00e0 per lei, di liberare Berta, facendola fuggire dal passaggio segreto. Ugone non crede ai sentimenti pietosi della sorella e nella discussione che ne segue la costringe ad ammettere il suo interesse per Valfrido. Anche Ugone per\u00f2 finisce col rivelare i suoi veri sentimenti: egli \u00e8 innamorato di Berta, e non vuole credere alle attenzioni che secondo la sorella Valfrido le rivolgerebbe. Bona assicura che gliene dar\u00e0 la prova.\nAtto terzo.\nBona fa in modo che si organizzi un nuovo convegno notturno tra Berta e Valfrido. Mentre i due sono intenti a giurarsi reciproco amore, vengono sorpresi da Ugone e dalla stessa Bona. Ugone, furibondo, minaccia di uccidere Valfrido e la stessa Berta. Valfrido non comprende l'ira di Ugone, finch\u00e9 quest'ultimo confessa che Berta \u00e8 la donna che amava segretamente, sapendo che il suo amore per lei, causa della morte del fratello, era indegno.\nImprovvisamente, gli assedianti tentano di penetrare nel castello. Valfrido rimane fedele a Ugone e vorrebbe mettersi al comando dei Soana, ma Ugone glielo impedisce, gli impone di restituire la spada e lo consegna a Bona affinch\u00e9 lo tenga prigioniero e lo sorvegli.\nAtto quarto.\nBerta ha compreso che anche Bona \u00e8 innamorata di Valfrido e la supplica di lasciarlo libero. Bona rifiuta e annuncia a Berta che le sar\u00e0 concesso di fuggire e tornare dai suoi parenti. Berta implora Bona di poter rivedere Valfrido ancora una volta. Bona inizialmente rifiuta, e si convince a condurre Berta da Valfrido solo quando Fiorello, sopraggiunto, confessa di essere stato innamorato proprio di Bona: Fiorello accompagner\u00e0 Berta nella fuga ma, per scontare un sentimento cos\u00ec temerario, non potr\u00e0 pi\u00f9 fare ritorno. Berta pu\u00f2 cos\u00ec congedarsi da Valfrido annunciandogli che non si potranno pi\u00f9 rivedere.\nValfrido, solo nella sua prigione, \u00e8 sconsolato; gli pare di avere ampiamente ripagato il debito contratto con Ugone e rimpiange di non avere combattuto contro i Soana. All'improvviso, entra nella prigione Ibleto, che ha scoperto il passaggio segreto. Ibleto, che si \u00e8 anche impossessato delle chiavi della cella, cerca di convincere Valfrido a uscire e appiccare il fuoco al castello, mentre gli assedianti simulano un attacco sul lato opposto. Ma in Valfrido ha il sopravvento il sentimento di fedelt\u00e0 verso Ugone: egli rifiuta di aiutare il cugino e cerca di chiamare aiuto. Ugone e i suoi accorrono e trovano Valfrido ucciso da Ibleto. Ugone, disperato, si sente come se fosse egli stesso l'uccisore del fedele fratello d'armi, e rinuncia alla difesa, ordinando di aprire le porte ai nemici, come per dare degna sepoltura a Valfrido: \u00abla rocca che si spiana sulla f\u00e8 d'Arundello, sull'onta di Soana\u00bb."}
{"id": "3637765", "revid": "110157", "url": "https://it.wikipedia.org/wiki?curid=3637765", "title": "I figli del marchese Arturo", "text": "I figli del marchese Arturo \u00e8 una commedia di Giuseppe Giacosa. Venne rappresentata per la prima volta al Teatro Manzoni di Milano il 1\u00ba dicembre 1873 dalla compagnia Marini-Ciotti.\nTrama.\nIl primo atto si svolge in casa del marchese Arturo, gli altri tre in casa Montalbano.\nAtto primo.\nArturo e il figlio Giorgio si preparano a partire per la villeggiatura. Si recheranno a Pianavilla, dove risiedono la sorella di Giorgio, Anna, e il marito, il conte Alberto Montalbano. Arturo invita anche il duca Rialto, nella speranza che nasca una simpatia tra lui e Pia, la sorella di Alberto. Anche Anna, di cui Rialto \u00e8 stato spasimante prima del matrimonio con Alberto, ha dei programmi per Pia, che ritiene essere un'ammiratrice di Giorgio.\nPoco prima della partenza giunge il barone Filippo Zampi. Egli mantiene un finto studio da pittore, nel quale riceve le proprie amanti. Lo stesso studio viene occasionalmente prestato agli amici, tra cui Giorgio. Proprio nello studio si era recata poche ore prima la contessa Montemario, l'amante di Giorgio, appena rimasta vedova, credendo di trovarvi lo stesso Giorgio, per dargli notizia della morte del marito. Giorgio apprende cos\u00ec la notizia da Zampi, che ora \u00e8 in fuga per evitare l'ira della sua amante, furiosa per avere incontrato la Montemario nello studio. Anche Filippo viene invitato a Pianavilla.\nAtto secondo.\nA Pianavilla, gli uomini sono immersi in una discussione, che li vede divisi tra scettici e favorevoli, sulla virtuosit\u00e0 delle donne. Giorgio dichiara che rimarr\u00e0 per sempre scapolo. Giungono anche Pia ed Anna, e Rialto fa qualche velato accenno al suo passato interesse per Anna, che mette in imbarazzo la sorella di Giorgio.\nAnna cerca poi di capire se Pia potrebbe essere interessata ad un fidanzamento con Giorgio, ma la cognata le risponde che Giorgio le d\u00e0 soggezione. Anna, convinta che Giorgio sarebbe per Pia un buon partito, chiede a Massimo di intercedere favorevolmente per il fratello presso Alberto, di cui Massimo \u00e8 un caro amico e con cui condivide la passione degli studi scientifici. Massimo acconsente, ma si capisce che \u00e8 addolorato poich\u00e9 anch'egli \u00e8 innamorato di Pia.\nNel frattempo Filippo, che non sa resistere a lungo senza la compagnia di una donna, fa la corte a Ghita, figlia dell'ortolano di Pianavilla, e tenta persino un approccio con Anna, che prontamente lo mette a tacere.\nAtto terzo.\nRialto decide di partire perch\u00e9 teme che non saprebbe resistere alla tentazione di corteggiare Anna. Anna, messa in apprensione da alcune battute dello stesso Rialto, cerca, inutilmente, di convincere Alberto a dedicarsi di pi\u00f9 a lei e di meno ai suoi studi. Quando Rialto le comunica che lascer\u00e0 presto Pianavilla, tra loro ha luogo una discussione che lascia Anna, gi\u00e0 delusa dall'atteggiamento di Alberto, alquanto agitata. Anna, rimasta sola, prende una risoluzione: scrive a Rialto una lettera in cui lo prega di rimanere, e la consegna al servitore Ambrogio affinch\u00e9 la consegni allo stesso Rialto.\nGiunge Arturo, al quale Anna fa credere che la sua agitazione nasca da una discussione avuta con Giorgio a proposito di Pia. Anna ne approfitta per chiedere ad Arturo di aiutarla a combinare il fidanzamento tra Pia e Giorgio, ma il padre non intende forzare i sentimenti di Giorgio. Anna chiede poi apertamente a Pia se sarebbe disposta a sposare Giorgio. Pia le risponde che lo farebbe per ubbidienza pur non amando Giorgio, ma le confessa di avere capito di amare Massimo. Scossa dai richiami al dovere fatti da Pia, Anna la prega di rincorrere Ambrogio e riprendere la lettera, che dice di avergli consegnato per errore.\nAtto quarto.\nPia riesce a riavere la lettera, ma rientrando in casa, in un punto appartato del giardino, viene aggredita da Filippo, che a causa dell'oscurit\u00e0 la scambia per Ghita, con la quale aveva un appuntamento segreto. Pia si sente male e perde la lettera, che viene raccolta da Filippo.\nFilippo, chiamato da Alberto e Arturo per essere rimproverato, consegna loro la lettera. Alberto, vedendo la scrittura di Anna, pensa ad un tradimento ed \u00e8 furioso. Arturo per calmarlo, gli racconta la propria storia: anche lui, proprio a Pianavilla, aveva trovato una simile lettera della moglie, gliel'aveva sbattuta in faccia per rimprovero e la donna era morta per il dispiacere; per questo dolore da lunghi anni Arturo non era pi\u00f9 venuto a Pianavilla. Anna confessa di essere l'autrice della lettera, ma le cose si appianano e Alberto si rasserena quando Pia, riavutasi, spiega che la stessa Anna le aveva parlato di un errore nella consegna della lettera.\nRientra Giorgio, che tutti credevano partito. Egli credeva che Pia si fosse recata volutamente nel luogo dove \u00e0 stata aggredita, poich\u00e9 Filippo gli aveva anticipato di avere un appuntamento, senza dirgli con chi. Pia viene difesa da Massimo, che la ragazza ringrazia e di cui rivela di essere innamorata.\nOra tutto si \u00e8 accomodato e ad Arturo non resta che concludere: \u00abMi rimane a guarire mio figlio...\u00bb."}
{"id": "3637772", "revid": "110157", "url": "https://it.wikipedia.org/wiki?curid=3637772", "title": "Il trionfo d'amore", "text": "Il trionfo d'amore \u00e8 un'opera teatrale in versi di Giuseppe Giacosa. Venne rappresentata per la prima volta al Teatro Gerbino di Torino il 30 aprile 1875, dalla compagnia Bellotti-Bon.\nIl lavoro \u00e8 dedicato \u00aba mio fratello Piero\u00bb.\nTrama.\nLa vicenda ha luogo in un castello degli Alteno in Valle d'Aosta, nel XIV secolo.\nAtto primo.\nDiana \u00e8 una nobildonna bellissima ma altera, che disdegna l'amore, memore dell'esperienza dolorosa dell'abbandono vissuta da una sorella. Ella sarebbe disposta, per garantire la continuit\u00e0 della casata, a concedere se stessa e ogni suo potere e diritto, ma solo ad un valoroso che sappia anche dimostrare la propria intelligenza risolvendo tre difficili enigmi. Ugo si sottopone alla prova, consapevole che la pena in caso di fallimento sar\u00e0 la prigione, e risolve con facilit\u00e0 i tre enigmi (il pensiero \u00e8 \u00abquel falco che corre veloce e non move\u00bb, l'aratro \u00e8 \u00abun'arma spregiata, ma nobile e tersa, che incide assai piaghe, ma sangue non versa\u00bb, l'occhio \u00e8 \u00abla perla che moto, splendore a s\u00e9 dona\u00bb).\nDiana si sottomette a Ugo: rispetter\u00e0 il patto ma non intende donargli il proprio affetto (\u00abGli affetti dell'anima son franchi. Il core \u00e8 mio\u00bb). Ugo le offre la possibilit\u00e0 di riscattarsi risolvendo un altro enigma, ma Diana non sa indicare qual \u00e8 \u00abil fior pi\u00f9 ricco di veleno e di miel\u00bb. Ugo, tuttavia, \u00e8 disgustato dall'alterigia di Diana, e decide di restituirle ugualmente la libert\u00e0: gli basta l'orgoglio di averla vinta. Ugo parte tra l'ira dei cortigiani di Diana, che non gradiscono il disprezzo che dimostra per la loro signora.\nAtto secondo.\n\u00c8 trascorso un anno. Diana ha vissuto triste ed accigliata dal giorno dell'offesa subita da Ugo. Gerberto la biasima, perch\u00e9 sa che la sua \u00e8 solo una grande superbia e non vuole riconoscere di essere innamorata di Ugo.\nAl castello si presenta un pellegrino, che chiede e ottiene ospitalit\u00e0. Il pellegrino suscita il malumore di Diana raccontandole di avere incontrato lungo il cammino un corteo che si recava alle nozze tra Ugo e una giovane contessa. Rimasto solo con Gerberto, il pellegrino rivela la sua vera identit\u00e0: si tratta dello stesso Ugo, che ha inutilmente cercato di dimenticare Diana e ora la vuole assolutamente rivedere. La notizia delle nozze \u00e8 falsa, inventata per studiare la reazione di Diana.\nGerberto incoraggia Ugo, che quando ha occasione di parlare con Diana ne tocca il cuore raccontandole la storia di una dama altezzosa, disprezzata per avere causato la morte di due fratelli che lottavano per conquistarne l'amore. Quando i sentimenti di Diana sono ormai chiari Ugo si rivela, e Diana non pu\u00f2 che ammettere di amarlo. \u00abIl fior pi\u00f9 ricco di veleno e di miel\u00bb dell'enigma irrisolto di Ugo \u00e8 l'amore, alla cui tirannia Diana ha inutilmente cercato di sottrarsi per un anno.\nCollegamenti esterni.\nTesto online. Edizione del 1885 (Teatro in versi Volume I. Con Una partita a scacchi)"}
{"id": "3637792", "revid": "1719883", "url": "https://it.wikipedia.org/wiki?curid=3637792", "title": "Segni mobili", "text": "I segni mobili sono i segni dello zodiaco situati alla fine di ciascuna stagione.\nRapporto con le stagioni.\nL'ingresso del Sole nei segni mobili avviene sul finire delle quattro stagioni:\nEssendo situati alla conclusione delle stagioni, tali segni vengono anche definiti mutevoli o bicorporei, trovandosi a cavallo di due stagioni.\nQualit\u00e0.\nAl segno mobile sono associate qualit\u00e0 di cambiamento e di determinazione nel portare a compimento i progetti.\nPosizione nelle case.\nI segni di Gemelli, Vergine, Sagittario e Pesci corrispondono rispettivamente alla terza, sesta, nona e dodicesima Casa: tali case sono dette \"cadenti\".\nI Gemelli risultano opposti al Sagittario, cos\u00ec come la Vergine \u00e8 opposta ai Pesci."}
{"id": "3637796", "revid": "154212", "url": "https://it.wikipedia.org/wiki?curid=3637796", "title": "B\u0101b\u0101 ghan\u016bj", "text": ""}
{"id": "3637798", "revid": "1450446", "url": "https://it.wikipedia.org/wiki?curid=3637798", "title": "Maril\u00f9 S. Manzini", "text": "Biografia.\nNata a Modena, figlia di un giornalista e di una industriale, la Manzini adotta come pseudonimo letterario il cognome materno.\nIl suo primo libro \"Bambola di cera\" venne pubblicato da una casa editrice locale; successivamente scrisse per Salani il romanzo \"Io non chiedo permesso\" e per Rizzoli i due romanzi \"Il quaderno nero dell'amore\" e \"Se siamo ancora vivi\". Inoltre ha curato per tre anni una rubrica all'Interno del settimanale del Corriere della Sera \"Style\" e da luglio 2016 pubblica sul magazine Ultima Voce. \nOltre a lavorare come scrittrice, la Manzini ha anche partecipato a delle mostre artistiche come fotografa, pittrice e scultrice.\nNel maggio 2021 esce al cinema \"Il quaderno nero dell'amore\" tratto dall'omonimo romanzo edito da Rizzoli. Maril\u00f9 S. Manzini ne cura la regia e la sceneggiatura. All'interno del film si possono riconoscere diverse opere fotografiche ed artistiche della stessa Manzini."}
{"id": "3637801", "revid": "339392", "url": "https://it.wikipedia.org/wiki?curid=3637801", "title": "Chicken \u1e6dikka mas\u0101l\u0101", "text": ""}
{"id": "3637805", "revid": "547034", "url": "https://it.wikipedia.org/wiki?curid=3637805", "title": "Pietro Scandelli", "text": "Professionista dal 1963 al 1971, conta la vittoria di una tappa al Giro d'Italia.\nCarriera.\nCiclista con caratteristiche di passista, si distinse come gregario di Vittorio Adorni, Michele Dancelli, Gianni Motta ed Eddy Merckx. Vinse una tappa al Giro d'Italia 1966 e fu secondo nell'ottava tappa del Giro d'Italia 1965 e nel Trofeo Baracchi dello stesso anno."}
{"id": "3637811", "revid": "599013", "url": "https://it.wikipedia.org/wiki?curid=3637811", "title": "Sampo Koskinen", "text": "Carriera.\nClub.\nKoskinen inizi\u00f2 la carriera con la maglia dello Honka. Gioc\u00f2 poi per il Jokerit e per gli olandesi dello RBC Roosendaal. Si trasfer\u00ec successivamente al G\u00f6teborg, per cui debutt\u00f2 nella Allsvenskan il 30 giugno 2003, sostituendo Jimmy Svensson nella vittoria per 1-0 sull'Enk\u00f6ping.\nMilit\u00f2 poi nel Boden e ancora nello Honka. Nel 2007 firm\u00f2 per i norvegesi del Sandefjord, per cui esord\u00ec nella Tippeligaen il 9 aprile, nella sconfitta per 3-0 contro il Lyn Oslo. L'anno seguente, torn\u00f2 nuovamente nello Honka."}
{"id": "3637814", "revid": "123967148", "url": "https://it.wikipedia.org/wiki?curid=3637814", "title": "Phil Dent", "text": "Carriera.\nIn singolare ha raggiunto come massima posizione in classifica il 17\u00ba posto, nell'agosto 1977, e ha raggiunta la finale degli Australian Open 1974 ma \u00e8 stato sconfitto da Jimmy Connors.\nNel doppio maschile ha raggiunto 7 finali dei tornei del Grande Slam, per sei volte in coppia con John Alexander e una con Ross Case. L'unica finale in cui ne \u00e8 uscito vincitore \u00e8 stata quella degli Australian Open 1975 mentre ha perso tre finali in Australia, due all'Open di Francia e una a Wimbledon.\nA questi risultati si aggiunge la vittoria del doppio misto negli US Open 1974 in coppia con Billie Jean King.\nHa fatto parte dei team australiani che hanno vinto la Coppa Davis 1977 e la World Team Cup nel 1979.\nAnche suo figlio Taylor \u00e8 un ex tennista."}
{"id": "3637817", "revid": "106908", "url": "https://it.wikipedia.org/wiki?curid=3637817", "title": "Carrea", "text": ""}
{"id": "3637818", "revid": "298055", "url": "https://it.wikipedia.org/wiki?curid=3637818", "title": "Don Draper", "text": ""}
{"id": "3637825", "revid": "149587", "url": "https://it.wikipedia.org/wiki?curid=3637825", "title": "Geografia della Provincia di Lecco", "text": ""}
{"id": "3637827", "revid": "287204", "url": "https://it.wikipedia.org/wiki?curid=3637827", "title": "Carretta", "text": ""}
{"id": "3637833", "revid": "287204", "url": "https://it.wikipedia.org/wiki?curid=3637833", "title": "Evgenija Kolodko", "text": "In carriera ha vinto un argento olimpico (successivamente revocato per doping) nell'edizione di e un titolo europeo under 23 nel 2011 ad Ostrava.\nBiografia.\nGli inizi (2006-2010).\nSpecializzata nel getto del peso, sin dall'et\u00e0 di sedici anni, riesce a raggiungere i vertici delle classifiche nazionali a livello giovanile.\nNel 2009 fa il suo esordio internazionale ai campionati europei juniores di Novi Sad dove, dopo essersi qualificata per la finale, ha concluso nona.\nL'affermazione internazionale (2011).\nSar\u00e0 il 2011 l'anno della sua affermazione a livello internazionale. All'inizio della stagione al coperto riesce a lanciare fino alla misura di 18,42 metri ma, a causa del deludente quarto posto ai campionati nazionali, non fu selezionata per i campionati europei indoor di Parigi.\nNel mese di marzo prende parte alla Coppa Europa invernale di lanci dove conclude seconda nella gara riservata alla categoria under 23.\nIl 15 luglio ha partecipato ai campionati europei under 23 di Ostrava.\nDopo essersi qualificata con semplicit\u00e0, in finale riesce a vincere il titolo battendo, tre le altre, l'olandese Melissa Boekelman.\nEsattamente una settimana dopo, durante i campionati nazionali russi riesce a migliorare il suo primato personale fino alla misura di 19,33 metri.\nGrazie a questo lancio conquista il titolo nazionale andando a superare importanti atlete come Anna Avdeeva e Anna Omarova riuscendo ad assicurarsi la partecipazione ai mondiali di Taegu.\nIl 28 agosto si sono tenute le qualificazioni del getto del peso femminile dove \u00e8 riuscita a qualificarsi per la finale con la nona misura a 18,90\u00a0m.\nScesa in pedana per la finale, al suo terzo tentativo, ha scagliato il suo peso fino alla misura di 19,78 metri, suo primato personale, issandosi cos\u00ec fino alla seconda posizione. Nei turni successivi \u00e8 stata superata prima da Nadzeja Astap\u010duk, poi da Jillian Camarena-Williams ed infine dalla cinese Lijiao Gong scivolando cos\u00ec in quinta posizione.\nIl titolo \u00e8 andato alla neozelandese Valerie Adams-Vili con un lancio a 21,24\u00a0m.\nL'argento olimpico (2012).\nNella stagione 2012 al coperto prende parte ai campionati del mondo indoor di Istanbul dove, dopo essersi qualificata per la finale conclude settima con la misura di 18,57 metri.\nDopo una stagione all'aperto, che l'ha portata a superare varie volte la barriera dei 20 metri e a vincere il suo secondo titolo nazionale outdoor, dopo quello vinto al coperto, prende parte ai Giochi della XXX Olimpiade.\nIl 6 agosto 2012 vince la medaglia di bronzo alle Olimpiadi di Londra con la misura di 20,48 metri preceduta solamente dalla bielorussa Nadzeja Astap\u010duk e dalla neozelandese Valerie Adams ma, una settimana dopo, al termine della manifestazione, il CIO comunica la squalifica per doping della neocampionessa olimpica a causa della presenza di un anabolizzante, il metenolone, in entrambi i campioni di sangue prelevati il giorno precedente e il giorno stesso della gara, promuovendo contestualmente la Adams al primo posto e la Kolodko al secondo gradino del podio.\nEuropei indoor a G\u00f6teborg (2013).\nNella stagione al coperto 2013, dopo aver conquistato il titolo nazionale russo con un lancio a 19,24 metri, suo primato stagionale si presenta ai campionati europei indoor di G\u00f6teborg al secondo posto nelle liste mondiali dell'anno e quindi come una delle favorite per la vittoria.\nSupera il turno di qualificazioni con agilit\u00e0 al primo tentativo superando la misura di qualificazione di 18 metri.\nGiunta in finale dopo essere andata in testa con un lancio a 19,04 metri venne scavalcata, proprio all'ultimo tentativo, dalla tedesca Christina Schwanitz dovendosi cos\u00ec accontentare della medaglia d'argento.\nIl 16 marzo vince la Coppa Europa invernale di lanci, sempre nella stessa specialit\u00e0, dominando la gara con un lancio a 19,04 metri.\nDopo aver vinto il titolo nazionale all'aperto, partecipa ai mondiali di Mosca come una delle favorite alla vittoria della medaglia.\nDopo aver superato agevolmente le qualificazioni, con la terza miglior misura, giunta in finale conclude quinta con un lancio a 19,81 metri, a soli 14 centimetri dalla medaglia di bronzo vinta dalla cinese Lijiao Gong.\nSul finire della stagione conquista la vittoria prima al D\u00e9caNation come rappresentante della nazionale russa, lanciando a 19,97 metri, e poi partecipa al meeting di Padova stabilendo il nuovo record del meeting a 19,67 metri.\nMondiali indoor a Sopot (2014).\nDopo aver iniziato la stagione invernale il 25 gennaio con una gara negli Stati Uniti, a Flagstaff, in occasione dei campionati nazionali indoor riesce a migliorarsi fino alla misura di 18,88 metri vincendo il titolo davanti a Irina Tarasova.\nGiunta ai campionati mondiali indoor di Sopot supera le qualificazioni con un lancio a 18,32 metri, la settima miglior misura..\nIn finale, dopo aver eguagliato il suo primato stagionale a 18,88 metri, all'ultimo turno di gara riesce a migliorarsi fino a 19,11 metri andando a sfiorare la medaglia di bronzo vinta dalla cinese Lijiao Gong con 19,24 metri.\nLa vittoria andr\u00e0 alla neozelandese Valerie Adams con 20,67 metri, primato mondiale stagionale.\nCon l'inizio della stagione all'aperto riesce a conquistare la sua seconda vittoria consecutiva in Coppa Europa invernale di lanci davanti alla bielorussa Alena Kopets.\nIl 10 maggio, a Mosca, migliora il suo primato stagionale fino a 19,33 metri.\nIl 26 luglio, vince il suo quarto titolo nazionale assoluto grazie ad un lancio a 19,29 metri.\nIn agosto, prende parte ai campionati europei di Zurigo come una delle favorite per il podio.\nDopo una qualificazione, segnata dalla pioggia battente, che l'ha comunque vista qualificarsi con la seconda miglior misura a 18,32 metri, in finale \u00e8 riuscita a conquistare la medaglia d'argento grazie al suo primato stagionale a 19,39 metri.\nIl titolo europeo andr\u00e0 alla tedesca Christina Schwanitz.\nSqualifica doping.\nNel 2016 viene trovata positiva al Dehydrochlorotestosterone e all'ipamorelin (GHS-R) ad un test antidoping effettuato sui campioni prelevati alle Olimpiadi di Londra 2012 e squalificata due anni dalle competizioni fino al 1 luglio 2018. Contestualmente gli viene revocata la medaglia d'argento olimpica. Successivamente le viene revocata anche la medaglia d'argento dei campionati europei indoor del 2013 (con conseguente ascesa dell'italiana Chiara Rosa dal quarto posto alla medaglia di bronzo).\nVita privata.\nImpegnata sentimentalmente sin dal 2012 con il lanciatore del peso canadese Dylan Armstrong, nel settembre 2015 si sono sposati.\nCampionati nazionali.\n2007\n2008\n2009\n2010\n2011\n2012\n2013\n2014\nAltre competizioni internazionali.\n2011\n2012\n2013\n2014"}
{"id": "3637840", "revid": "1543377", "url": "https://it.wikipedia.org/wiki?curid=3637840", "title": "Abell 65", "text": "Abell 65 (nota anche come Sh2-52) \u00e8 una nebulosa planetaria visibile nella costellazione del Sagittario.\nSi individua nella parte orientale della costellazione, circa 4\u00b0 a NNW della stella ; si presenta come un piccolo dischetto la cui luce si sovrappone quasi esattamente con quella della galassia PGC\u00a063654. Il periodo pi\u00f9 indicato per la sua osservazione nel cielo serale ricade fra giugno e novembre; trovandosi a una declinazione di 23\u00b0S, la sua osservazione \u00e8 leggermente facilitata dall'emisfero australe.\nAbell 65 si trova a circa 1500\u00a0parsec (circa 4900 anni luce) in una regione esterna al piano galattico, in corrispondenza del bordo esterno del Braccio del Sagittario; possiede una forma apparentemente ellittica, sebbene le osservazioni condotte sulla banda delle emissioni [OIII] rivelino una aspetto bipolare. Una banda oscura sembra attraversare il centro della nebulosa, mentre la stella centrale si trova leggermente ad ovest di essa; l'elevata eccitazione dei suoi gas indica che la stella centrale possiede un'elevatissima temperatura superficiale, probabilmente attorno ai 50.000\u00a0K. La stella centrale \u00e8 in realt\u00e0 una stella binaria, formata da due componenti che si eclissano a vicenda con un periodo di 0,58 giorni; studi sullo spettro di queste stelle rivelano inoltre delle caratteristiche tipiche delle variabili cataclismiche. La caratteristica della duplicit\u00e0 della stella centrale \u00e8 comune anche ad altre nebulose planetarie, come Abell 35."}
{"id": "3637844", "revid": "43081982", "url": "https://it.wikipedia.org/wiki?curid=3637844", "title": "EcoDoppler", "text": ""}
{"id": "3637848", "revid": "124808", "url": "https://it.wikipedia.org/wiki?curid=3637848", "title": "Escape from Scorpion Island", "text": ""}
{"id": "3637850", "revid": "89146", "url": "https://it.wikipedia.org/wiki?curid=3637850", "title": "Curraggia", "text": ""}
{"id": "3637873", "revid": "111806187", "url": "https://it.wikipedia.org/wiki?curid=3637873", "title": "Dolina marina", "text": "Una dolina marina \u00e8 una grande dolina carsica subacquea, la cui formazione si deve a fenomeni di carsismo avvenuti quando il livello del mare era considerevolmente pi\u00f9 basso, come nel Pleistocene. In seguito all'innalzamento dei mari tali doline vengono invase dall'acqua marina.\nTra le pi\u00f9 famose si annoverano:"}
{"id": "3637879", "revid": "767487", "url": "https://it.wikipedia.org/wiki?curid=3637879", "title": "Common Law Wife", "text": "Common Law Wife, conosciuto anche come Swamp Rose, \u00e8 un film drammatico statunitense del 1963 diretto da Eric Sayers e Larry Buchanan.\nTrama.\nLinda \u00e8 unita in un matrimonio con il ricco Shugfoot \"Shug\" Rainey. Dopo aver accudito il marito per diversi anni, viene estromessa dall'eredit\u00e0 di quest'ultimo in favore della bella nipote Jonelle, spogliarellista di New Orleans chiamata anche \"Baby Doll\". L'atteggiamento spregiudicato della ragazza causa anche la rottura del matrimonio tra Brenda, la sorella, e Jody, suo cognato e sceriffo della citt\u00e0 e suo ex fidanzato.\nLinda cerca di giocare la sua carta vincente appellandosi alle leggi dello stato del Texas secondo le quali lei \u00e8 la moglie di fatto (unita in un \"common-law marriage\") a cui spetta esattamente met\u00e0 del patrimonio del marito. Intanto Jonelle progetta l'omicidio di Shug e cerca di avvelenarlo con del cianuro. L'assassinio riesce grazie anche all'aiuto inconsapevole di Linda che versa il veleno nel liquore del marito. Dopo la morte di quest'ultimo le due donne continuano a combattere fra loro fino per appropriarsi dell'eredit\u00e0.\nProduzione.\nIl film \u00e8 stato girato in Texas ed ha vissuto una produzione travagliata. L'intero lungometraggio \u00e8 il risultato di due diverse pellicole: la prima, girata a colori da Buchanan nel 1960, per un film horror incompiuto intitolato \"Swamp Rose\", e la seconda, girata in bianco e nero da Eric Sayers e poi unita a diverse parti della prima (da cui venne eliminato il colore) dal produttore Michael A. Ripps. A causa del lavoro di rappezzamento, il film soffre di diversi vuoti di sceneggiatura oltre ad una vistosa differenza di grana nella pellicola finale tra le scene girate da Buchanan e quelle girate da Sayers."}
{"id": "3637881", "revid": "46931", "url": "https://it.wikipedia.org/wiki?curid=3637881", "title": "Swamp Rose", "text": ""}
{"id": "3637893", "revid": "1543377", "url": "https://it.wikipedia.org/wiki?curid=3637893", "title": "Ciclone Catarina", "text": "Il ciclone Catarina \u00e8 stato un raro ciclone tropicale dell'Atlantico del Sud che ha colpito il sud-est del Brasile alla fine del marzo 2004.\nStoria meteorologica.\nIl 12 marzo, un nucleo freddo stazionario si stabil\u00ec in mare aperto sud del Brasile. Un disturbo si form\u00f2 il 19, e si mosse ad est-sud-est fino al 22, quando una cresta a sud-est lo rese stazionario. Con venti favorevoli eccezionalmente insoliti e con un piano superiore leggermente sotto la media, insieme ad acqua marginalmente calda (24-26\u00a0\u00b0C) entro il 24 il sistema diventava una tempesta subtropicale. Situato 630 miglia (1.010 chilometri) a est-sudest di Florian\u00f3polis, Catarina si dirigeva lentamente verso ovest, e sembrava diventare una tempesta tropicale il 25 marzo.\nDiventata una tempesta compatta, essa continuava a dirigersi verso ovest, mentre costantemente s'intensificava. La struttura della tempesta ha continuato a migliorare, mentre a causa dell'apparizione del occhio sui satelliti, il 26 marzo la tempesta era destinata a diventare un uragano. Un giornale brasiliano indic\u00f2 che un \"furac\u00e3o\" (uragano) minacciava Santa Catarina. Anche grazie a questo titolo, la tempesta venne ufficiosamente chiamata Catarina. Ha poi continuato a incontrare condizioni favorevoli e ha raggiunto un picco di 100\u00a0mph (160\u00a0km/h), con venti sostenuti il 28, che ha reso la tempesta l'equivalente di un uragano di categoria 2 sulla scala Saffir Simspon. Le raffiche hanno successivamente raggiunto un picco di circa 110\u00a0mph (180\u00a0km/h). Il ciclone si \u00e8 abbattuto con quella intensit\u00e0, colpendo la citt\u00e0 di Torres. Catarina si \u00e8 rapidamente dissipata dopo aver toccato terra, come un normale ciclone tropicale.\nRarit\u00e0 di formazione.\nDi solito, i cicloni tropicali non si formano nell'Atlantico meridionale, a causa del forte shear superiore, per le temperature dell'acqua non particolarmente alte e per la mancanza di una zona di convergenza. Occasionalmente per\u00f2, come si \u00e8 visto nel 1991 e all'inizio del 2004, le condizioni possono diventare leggermente favorevoli. Per Catarina, \u00e8 stata una combinazione di anomalie climatiche e atmosferiche. La temperatura dell'acqua sul sentiero di Catarina ha oscillato tra i 24 e i 25\u00a0\u00b0C, minore dei 26,5\u00a0\u00b0C che servono per la formazione di un normale ciclone tropicale, ma sufficiente per una tempesta di origine baroclina.\nImpatto.\nCome ogni ciclone tropicale, Catarina ha portato con s\u00e9 pesanti inondazioni. La tempesta ha danneggiato circa 40.000 case e ne ha distrutte 1.500. L'85% del raccolto di banane e il 40% del raccolto di riso \u00e8 andato perso. I danni totali sono stati stimati a circa 350 milioni di dollari. Inoltre, sono morte tre persone e 75 persone sono rimaste ferite. Circa 2.000 persone sono rimaste senza casa dopo il passaggio di Catarina.\nAl Passo de Torres, molti cantieri sono stati distrutti, in quanto non sono stati progettati per resistere alle differenze di pressione causate dai venti di Catarina. Nei pressi del fiume Mampituba, una casa \u00e8 letteralmente volata via per circa 50 metri (165 piedi), atterrando in un altro stato: in origine fu costruita nel comune di Torres del Rio Grande do Sul, eppure fu ritrovata a Passo de Torres, all'interno di Santa Catarina. Nelle zone rurali, i campi di mais, banane, riso hanno ricevuto i danni maggiori, anche se coltivatori di riso sono stati in grado di recuperare parzialmente le perdite."}
{"id": "3637896", "revid": "767487", "url": "https://it.wikipedia.org/wiki?curid=3637896", "title": "Richard Windbichler", "text": "Carriera.\nClub.\nDebutta con l'Admira Wacker il 6 marzo 2010 nel pareggio casalingo a reti bianche contro il Wacker Innsbruck. Segna il primo gol in prima squadra il 14 settembre 2010 nella vittoria casalinga per 3-2 contro il Sankt P\u00f6lten, dove al 90' mette a segno la rete che fissa il risultato finale.\nNazionale.\nNazionale Under-19.\nDebutta con la Nazionale U-19 il 15 ottobre 2009 nella vittoria fuori casa per 0-1 contro la Scozia U-19, dove subentra al 32' a Marcel Ziegl.\nNazionale Under-20.\nDebutta in Nazionale U-20 il 30 luglio 2011 nel pareggio casalingo per 0-0 contro il Panam\u00e1 U-20. Gioca l'ultima partita in Under 20 il 5 agosto 2011 nella sconfitta fuori casa per 4-0 contro l'Egitto U-20.\nNazionale Under-21.\nDebutta con la Nazionale U-21 il 1\u00ba settembre 2011 nella vittoria fuori casa per 1-4 contro il Lussemburgo U-21."}
{"id": "3637906", "revid": "729019", "url": "https://it.wikipedia.org/wiki?curid=3637906", "title": "Isola Ajon", "text": "L'isola Ajon (in russo: \u043e\u0441\u0442\u0440\u043e\u0432 \u0410\u0439\u043e\u043d), che si chiamava precedentemente Zavadej o Sabadej (\u0417\u0430\u0432\u0430\u0434\u0435\u0439, \u0421\u0430\u0431\u0430\u0434\u0435\u0439), \u00e8 un'isola al largo della costa della penisola dei \u010cuk\u010di, nel mare della Siberia orientale, Russia. Amministrativamente l'isola appartiene al \u010caunskij rajon a sua volta parte del Circondario autonomo della \u010cukotka.\nGeografia.\nL'isola si trova sul lato occidentale della baia \u010caunskaja a est del golfo della Kolyma o Kolymskij (\u041a\u043e\u043b\u044b\u043c\u0441\u043a\u0438\u0439 \u0437\u0430\u043b\u0438\u0432, Kolymskij zaliv), ed \u00e8 separata dalla terraferma dallo stretto Malyj \u010caunskij (\u043f\u0440\u043e\u043b\u0438\u0432 \u041c\u0430\u043b\u044b\u0439 \u0427\u0430\u0443\u043d\u0441\u043a\u0438\u0439). L'isola Ajon \u00e8 lunga circa 63\u00a0km e larga 38 per una superficie totale di 2.000\u00a0km\u00b2 il che la rende la 208\u00aa isola al mondo per dimensioni. Ajon \u00e8 un'isola piatta con vegetazione bassa tipica della tundra ed \u00e8 disseminata di laghi e paludi. Gli abitanti dell'isola sono in maggioranza Ciukci una popolazione autoctona della regione che usa la poca vegetazione disponibile come cibo per le loro renne.\nEtimologia.\nCi sono 2 versioni principali riguardo all'origine del nome dell'isola Rajon: la prima vuole che il nome derivi dalla parola in lingua ciukcia \"ayo\" che significa \"cervello\" che dovrebbe ricordare la forma dell'isola (appunto quella di un cervello). La seconda ipotesi dice che Ajon derivi dalla parola che significa \"prendere vita\" e derivi dal fatto che sebbene l'isola nei mesi invernali sia coperta da neve e ghiaccio, d'estate \"riprende vita\" coprendosi di erba per le renne (oltre che di moscerini e tafani).\nIsole adiacenti.\nAlcune piccole isole sono vicine alla sua costa:\nVicino alla costa settentrionale da ovest a est:"}
{"id": "3637913", "revid": "110157", "url": "https://it.wikipedia.org/wiki?curid=3637913", "title": "Villa Torlonia (Avezzano)", "text": "Villa Torlonia \u00e8 un parco presente al centro del contesto urbano della citt\u00e0 di Avezzano, in Abruzzo che, insieme all'adiacente parco di piazza Torlonia, costituisce una vasta area verde di oltre sei ettari. Nella sua area sono presenti il giardino romantico, il museo della civilt\u00e0 contadina e pastorale di Avezzano, il padiglione Torlonia, il palazzo Torlonia e la sezione di Archivio di Stato di Avezzano.\nIl parco.\nNel parco della villa, esteso per oltre tre ettari, \u00e8 possibile ammirare il giardino romantico con alberi e piante secolari di varie specie: abete, acacia, acero, agrifoglio, alloro, betulla, bosso, cedro del Libano, forsizia, frassino, ginkgo, mahonia, paulownia, platano, quercia, sambuco, tasso e tiglio. Alcuni frammenti di capitelli in pietra e della statua originale della Madonna dell'Incile innalzata nel 1876 su progetto di Carlo Nicola Carnevali e crollata con il terremoto del 1915 sono esposti lungo i viali del parco.\nVoluta da Alessandro Torlonia insieme al palazzo omonimo, la villa \u00e8 stata impostata al recupero di alcuni valori paesaggistici che hanno attinto al modello del giardino all'italiana ma soprattutto all'aspetto pittoresco e suggestivo del giardino romantico. Aspetti questi che hanno trovato maggiore risalto all'inizio del XX secolo quando Benedetto Croce nel 1912 favor\u00ec l'estensione della legge 364, primo dispositivo a tutela dei beni culturali, ai parchi e ai giardini italiani.\nInsieme a piazza Torlonia, giardino pubblico adiacente esteso per circa altri due ettari, rappresenta uno dei polmoni verdi della citt\u00e0. I grandi edifici all'interno del parco, originariamente utilizzati come magazzini e granai vengono impiegati per mostre, fiere e varie attivit\u00e0 culturali. La moderna palazzina di vetro, edificata dopo il sisma del 1915, ospita la sala convegni intitolata ad Antonio Picchi, commissario e poi presidente dell'azienda regionale ARSSA che permise un consistente restauro della villa alla fine degli anni novanta del XX secolo. Nel giardino \u00e8 esposta la raccolta dei mezzi agricoli utilizzati dai primi contadini del Fucino per dissodare ed arare il terreno e per trebbiare il grano e il granturco. Un laghetto artificiale si trova dinanzi all'Immacolata Concezione, scultura in ghisa realizzata da un laboratorio napoletano. La ghiacciaia, detta anche neviera, \u00e8 stata fatta costruire da Torlonia alla fine dell'Ottocento per la conservazione di alcuni alimenti.\nCon delibera del 27 gennaio 2015 l'ente Regione Abruzzo ha di fatto conferito la gestione di villa Torlonia e di tutte le pertinenze al comune di Avezzano. Fu il bisnipote del prosciugatore del lago, il principe Alessandro Torlonia, a concedere il parco e il palazzo di famiglia al comune di Avezzano nel 1950 e, per motivi personali nel 1978, prima all'ente Fucino e infine alla Regione Abruzzo.\nIl padiglione Torlonia.\nIl padiglione Torlonia, impropriamente detto \"casino di caccia\" o \"chalet\", \u00e8 una struttura in legno a pianta ottagonale realizzata in stile liberty dai falegnami romani Frosini e Boccaccini nel 1891. Fu acquistato da Alessandro Torlonia per abbellire la sua villa. All'interno furono collocati i numerosi reperti archeologici emersi durante il prosciugamento del lago Fucino. Dopo alcuni anni dal terremoto della Marsica del 1915 fu allestito al suo interno il museo della civilt\u00e0 contadina e pastorale."}
{"id": "3637927", "revid": "1104133", "url": "https://it.wikipedia.org/wiki?curid=3637927", "title": "The Dutchess Deluxe EP", "text": "iTunes ha distribuito la versione Deluxe di \"The Dutchess\" sotto formato di EP, contenente solamente le quattro bonus track pi\u00f9 la canzone Pick It Up. Questa versione di iTunes \u00e8 disponibile solo negli store Americano e Canadese. L'unico modo per avere l'EP sotto forma di disco \u00e8 comprare l'edizione Deluxe dell'album \"The Dutchess\", uscita il 14 novembre 2008, giorno della pubblicazione dell'EP. Dall'EP sono stati estratti 3 singoli, nel 2008."}
{"id": "3637930", "revid": "599013", "url": "https://it.wikipedia.org/wiki?curid=3637930", "title": "Hans-Peter Berger", "text": ""}
{"id": "3637932", "revid": "57342", "url": "https://it.wikipedia.org/wiki?curid=3637932", "title": "Conflitto di Osposidda", "text": "Il conflitto di Osposidda \u00e8 stato un duro e drammatico conflitto a fuoco, avvenuto il 18 gennaio 1985 nell\u2019omonima localit\u00e0 tra i comuni di Orgosolo e Oliena, tra i sequestratori di un imprenditore olianese e le forze dell'ordine.\nStoria.\nIl conflitto a fuoco di Osposidda, una remota localit\u00e0 dell'agro di Orgosolo, rappresenta una delle pagine pi\u00f9 drammatiche della storia criminale sarda. Il resoconto di questo scontro, che evoca quello di Morgogliai, avvenuto nello stesso territorio comunale durante l'estate del 1899, \u00e8 un vero e proprio bollettino di guerra: quattro latitanti e un poliziotto uccisi; due carabinieri, due agenti di polizia e un civile feriti; quattro ore di intensi combattimenti con migliaia di colpi sparati e numerosi lanci di bombe a mano; la partecipazione di centinaia di uomini tra poliziotti, carabinieri e volontari olianesi.\nTutto comincia con un sequestro di persona a scopo di estorsione: il 17 gennaio 1985 verso le 17:30, a Oliena, l'imprenditore Tonino Caggiari viene rapito e trasportato fuori dal paese con una Fiat 128. Sentendo le grida di aiuto di Tonino Corrias, magazziniere legato dai rapitori, una vicina di Caggiari allerta il 113 mentre alcuni paesani del Caggiari si lanciano all'inseguimento della macchina diretta verso Orgosolo. In contemporanea scatta il piano antisequestri con dispiegamento di forze dell'ordine e posti di blocco lungo le strade.\nSono i volontari olianesi ad indicare alle squadre dei marescialli Serra e Pusceddu il luogo dove i rapitori si sono fermati in localit\u00e0 Osposidda. Il 18 gennaio, verso le ore 14:30, gli uomini ritrovano delle tracce che vengono fatte risalire ai rapitori. Le tracce portano le forze dell'ordine nei pressi di un canalone ricco di vegetazione da cui odono colpi di arma da fuoco che la banda sta sparando contro i civili impegnati nella ricerca del Caggiari. Sono proprio i civili a ritrovare il Caggiari, che era stato rilasciato incolume dai sequestratori, ed a condurlo successivamente presso la caserma dei carabinieri di Oliena.\nAbbandonato il sequestrato, i malviventi ingaggiano un conflitto a fuoco con la Polizia. I primi, che cercano di raggiungere il versante del Supramonte opposto a quello dove si trovavano, lanciano contro i militari anche una bomba a mano. Nel primo conflitto a fuoco muore il latitante Giuseppe Mesina. Anche il sovrintendente Vincenzo Marongiu ingaggia un conflitto a fuoco con i banditi, rimanendo ucciso da due fucilate al petto. Il Marongiu \u00e8 l'unica vittima tra le forze dell'ordine, mentre Mauro Torti (comandante della squadra cinofili di Nuoro) e il carabiniere Carmelo Mureddu rimangono feriti.\nIl maresciallo Serra, abbandonata la sua postazione, nota la canna di un fucile che da un cespuglio gli \u00e8 puntata contro. Riesce a spostarla e ad esplodere dei colpi verso il cespuglio. Anche l'agente Daniele Ladu esplode dei colpi verso il cespuglio. Rimarranno uccisi nello scontro i due latitanti Giovanni Corraine e Salvatore Fais. Il maresciallo Serra rimarr\u00e0 ferito non gravemente mentre l'ultimo bandito rimasto vivo ferisce l'agente Ladu ad una gamba. Subito circondato, e ignorando i richiami degli agenti, anche quest'ultimo verr\u00e0 ucciso. Si tratta di Niccol\u00f2 Floris di Orgosolo, anch'egli pregiudicato e latitante.\nI cadaveri dei banditi verranno trasportati su alcuni camion scortati dalla polizia a sirene spiegate. Questo causer\u00e0 accese polemiche, perch\u00e9 molti interpretarono il fatto come un'ostentazione dei cadaveri alla stregua di trofei di caccia (la pratica del trasporto per le vie del paese si usa nella caccia al cinghiale). Lo stesso commissario Salvatore Mulas, 25 anni dopo l'accaduto, in un'intervista rilasciata al quotidiano La Nuova Sardegna ammise l'errore di quel macabro trasporto; ma, aveva aggiunto, le sirene non avevano intento di giubilo, erano accese perch\u00e9 le volanti facevano da scorta al camion con le salme dei malviventi vittime del conflitto.\nInfluenza culturale.\nL'evento ispir\u00f2 anche la canzone \"Osposidda\", musicata da Piero Marras, scritta da Paolo Pillonca tra i cui versi in sardo si legge:\n\"Sonende bos passizan finas in s'istradone, omines assimizan a peddes de sirbone\"\n(in italiano: \"Suonando (le sirene e i clacson), vi esibiscono anche in corteo per la strada, uomini esibiti al pari di pelli di cinghiale\")."}
{"id": "3637934", "revid": "125694709", "url": "https://it.wikipedia.org/wiki?curid=3637934", "title": "American Horror Story", "text": "American Horror Story \u00e8 una serie televisiva statunitense trasmessa dal 5 ottobre 2011 sulla rete via cavo FX.\nRichiamando caratteristiche delle serie antologiche, la fiction venne concepita in modo che ogni stagione avesse trama, ambientazione e personaggi diversi. Al suo debutto, la serie raccolse un'accoglienza positiva dalla critica e un ottimo riscontro di pubblico; la premi\u00e8re risult\u00f2 la pi\u00f9 vista di sempre sulla rete FX. Tra i numerosi riconoscimenti ottenuti, la serie vanta sedici Emmy Awards e due Golden Globe.\nTrama.\nPrima stagione: \"Murder House\".\n2011, California: lo psichiatra Ben Harmon, sua moglie Vivien e la loro figlia Violet sono alla ricerca di un nuovo inizio dopo un aborto e un tradimento alle spalle, cos\u00ec si trasferiscono da Boston a Los Angeles dove comprano una stupenda casa costruita nel 1922 dal Dr. Charles Montgomery. In seguito agli aborti praticati dal medico nello scantinato, l'abitazione prese vita nel 1926 e, dopo avere resuscitato il figlio deforme del dottore, inizi\u00f2 a intrappolare le anime di coloro che vi morivano. Tra queste anime figurano: lo stesso Dr. Charles e la moglie Nora Montgomery vittime di un omicidio-suicidio nel 1926, Elizabeth Short (la Dalia Nera) uccisa nel 1947, Gladys e Maria uccise nel 1968 dal serial killer R. Franklin, i gemelli Tray e Brian uccisi dal figlio-mostro nel 1978, Hugo Langdon e Moira O'Hara uccisi da Constance Langdon nel 1983, Lorraine, Angela e Margareth Harvey vittime di un omicidio-suicidio nei primi anni '90, Beau Langdon ucciso da Larry Harvey nel 1994, Tate Langdon (figlio di Constance) ucciso dalla SWAT nel 1994, dopo che ha dato fuoco a Larry e ha commesso una strage a scuola, e Chad e Patrick, coppia di sposi uccisa da Tate con addosso una tuta di lattice nero nel 2010. Tutte queste morti hanno reso la Casa un'attrazione turistica nota come \u00abLa casa degli omicidi\u00bb (The Murder House).\nUna volta giunta sul luogo, bench\u00e9 all'oscuro di tutte le oscure vicende di cui sopra, Vivien conosce l'invadente vicina Constance e sua figlia con la Sindrome di Down, Adelaide - che entra a piacimento nella Casa; quindi assume la domestica Moira (che Vivien vede anziana e il marito invece giovane e provocante, in quanto \"ognuno vede quel che vuole vedere\"); nel frattempo Ben prende in cura Tate, adolescente problematico che lega subito con Violet. Ben viene poi avvicinato da Larry, un uomo dal volto sfigurato, il quale sostiene che la Casa l'abbia indotto a dare fuoco alla famiglia: in realt\u00e0 fu la moglie a farlo, uccidendo s\u00e9 stessa e le figlie. Con il passare del tempo il rapporto tra Vivien e Ben migliora e i due hanno frequenti rapporti sessuali. Una sera per\u00f2 Vivien ha un rapporto sessuale con quello che crede essere il marito con indosso una tuta di lattice nero (ma in realt\u00e0 \u00e8 Tate) e in seguito ai due rapporti resta incinta di due gemelli: uno di Ben e uno di Tate. A rovinare la ritrovata serenit\u00e0 ci pensano prima gli psicopatici Fiona e Dallas che vogliono emulare Franklin e uccidere Vivien e Violet e poi Hayden, l'amante di Ben, che fa visita all'uomo per dirgli che \u00e8 incinta. I due criminali muoiono nella Casa come anche Hayden, uccisa da Larry (il quale vuole da Ben i soldi per ricomprare la Casa e riconquistare la ex moglie Constance). A sua volta Hayden uccider\u00e0 Trevis, amante di Constance. Tutte queste persone diventano quindi nuovi spiriti che infestano la Casa.\nLe cose si complicano ulteriormente quando Violet si suicida dopo avere scoperto da Constance e dalla medium Billie Dean Howard che Tate \u00e8 un assassino e un fantasma. Ma l'apice della disgrazia avviene quando Vivien muore in Casa dopo avere dato alla luce Jeffrey, figlio di Ben, morto poco dopo e Michael figlio di Tate, vivo e sano nonostante solo sei mesi di gestazione. Sconvolto dalla perdita, Ben medita il suicidio; Vivien e Violet cercano di convincerlo a scappare con il gemello vivo ma egli non ci riesce poich\u00e9 Hayden lo impicca con l'aiuto dei due emuli psicopatici. Mentre gli Harmon, tutti morti e ora riuniti, e i fantasmi buoni cacciano i nuovi proprietari della Casa prima che ne rimangano vittime, Constance rapisce il piccolo Michael e lo alleva come fosse suo figlio. Tre anni dopo il bambino d\u00e0 i primi segni di psicopatia uccidendo la tata.\nSeconda stagione: \"Asylum\".\n1964, Massachusetts. Suor Jude\u00a0\u2013 ex cantante che ha preso i voti dopo avere investito da ubriaca una ragazzina per poi fuggire\u00a0\u2013 dirige con estremo rigore il manicomio \"Briarcliff\" insieme al monsignor Howard, uomo ambizioso che mira al papato; il Dr. Arden, un sadico medico che usa i pazienti come cavie; la docile suor Mary Eunice, la quale viene tuttavia posseduta da un demone che la rende una pazzoide spietata. Tra i pazienti spiccano, oltre a quelli di lunga data Pepper, Grace e Shelley, il serial killer Kit Walker, noto come Bloody Face in quanto scuoia le sue vittime, il quale per\u00f2 sostiene di essere innocente e di essere stato rapito dagli alieni, e la giornalista Lana Winters, ricoverata con l'inganno da suor Jude dopo essersi intrufolata al \"Briarcliff\" per intervistare Kit, poi sottoposta a terribili \"terapie riparative\". Insieme a Kit arriva anche il Dr Oliver Thredson, lo psichiatra che deve fare una perizia su di lui, il quale fa scappare Lana e la porta a casa sua dove le confessa di essere Bloody Face, la stupra e cerca di ucciderla. Per fortuna Lana scappa con la confessione registrata, ma ha un incidente e viene catturata e riportata al \"Briarcliff\". Qui Lana si avvicina a Kit che ormai \u00e8 sicuro di essere stato rapito dagli alieni giacch\u00e9 Grace gli ha confessato di essere stata rapita anche lei, di avere visto sua moglie viva e di aspettare un figlio suo.\nLe cose si complicano ulteriormente quando una paziente che sostiene di essere Anna Frank accusa Arden di essere il nazista Hans Gr\u00fcper. \u00c8 cos\u00ec che suor Jude, per scoprire la verit\u00e0, assume il cacciatore di nazisti Sam Goodman, il quale per\u00f2 viene ucciso da suor Mary Eunice che, inoltre, libera dalla cella il killer Leigh Emerson in modo che uccida Jude. Per fortuna la suora ha la meglio ma viene anch'ella ricoverata al \"Briarcliff\" perch\u00e9 accusata del tentato omicidio di Emerson e dell'omicidio del guardiano Frank, ucciso in realt\u00e0 da suor Mary Eunice. Jude, capita l'ingiustizia che ha perpetrato nei confronti di Lana, riesce a farla fuggire con l'aiuto della madre superiora Claudia. La donna pu\u00f2 cos\u00ec consegnare il nastro con la confessione di Thredson alla polizia, poi lo uccide. Scagionato, Kit viene dimesso e obbliga monsignor Howard, che ha ucciso Shelley per nascondere gli esperimenti di Arden e suor Mary Eunice, a dimettere anche Grace e ridarle il loro bambino, Thomas. Tornato a casa, Kit trova la moglie Alma con una figlia sua, Julia. Intanto suor Mary Eunice prende il comando del manicomio insieme al Dr. Arden, con il quale ha intrapreso una sorta di relazione sessuale. Monsignor Howard, stanco della supremazia della suora, la uccide spingendola gi\u00f9 dal terzo piano del manicomio (liberandola cos\u00ec anche dal demone che la possedeva) e Arden, deciso a non potere vivere senza Mary Eunice, si suicida.\n1965-1969: Lana, precedentemente violentata, partorisce il figlio di Thredson ma, non sentendolo suo, lo d\u00e0 in adozione; scrive inoltre un libro sulla sua esperienza che diventa subito un best seller e la rende famosa in tutta l'America. Kit, Alma, Grace, Julia e Thomas invece vivono tutti insieme, ma Alma, temendo che Grace possa fare tornare gli alieni, la uccide, venendo poi rinchiusa al \"Briarcliff\", ora centro di recupero per detenute\u00a0\u2013 dove muore l'anno dopo.\n1970-2011: Kit fa liberare Jude dal manicomio e la ospita in casa propria; l'anno dopo lei muore e Kit convince Lana a filmare un reportage su \"Briarcliff\" e uno su Arden, coinvolgendo anche monsignor Howard che, pieno di sensi di colpa e rimorsi, si suicida.\n2012: Johnny, figlio di Lana e del Dr Oliver Thredson (Bloody Face), ormai adulto e schizofrenico, entra al \"Briarcliff\" dove uccide tre falsi Bloody Face, aggredisce gli sposi Leo e Teresa e cerca di scuoiare la donna come faceva il padre.\n2013: Lana viene intervistata in casa sua per un programma televisivo e racconta che Kit, dopo avere sviluppato un cancro al pancreas ed essere rimasto in fin di vita, \u00e8 misteriosamente scomparso da casa sua, senza lasciare alcuna traccia. Quindi, tramite un flashback rivolto allo spettatore, si scopre che l'uomo \u00e8 stato in realt\u00e0 rapito dagli alieni. Dopo l'intervista, Lana riceve la visita di suo figlio Johnny che la minaccia con una pistola, accusandola di avere ucciso il padre e di averlo abbandonato; lei con dolci parole lo persuade a posare l'arma che poi usa per ucciderlo, sparandogli un colpo alla testa.\nTerza stagione: \"Coven\".\n1834, New Orleans, Louisiana: La ricca e sadica madame Delphine LaLaurie utilizza il sangue dei suoi servi per mantenere giovane la pelle e per questo uccide lo schiavo Bastian facendogli indossare una testa di toro. La regina del voodoo Marie Laveau, fidanzata dell'uomo, la rende immortale con una maledizione e la seppellisce dopo averle ucciso la famiglia.\n2013, New Orleans, Louisiana: mandata all\"'Accademia Miss Robichaux per ragazze eccezionali\" di Cordelia Foxx perch\u00e9 \u00e8 una vedova nera, Zoe Benson conosce la telecinetica Madison Montgomery, la bambola voodoo Queenie e Nan, capace di leggere nel pensiero, e si innamora di Kyle Spencer che, dopo essere morto nell'incidente causato da Madison, per punire i suoi stupratori, viene riportato in vita da Zoe e Madison stesse. Altra strega che vive a New Orleans ma non all'Accademia \u00e8 Misty Day che ha il potere della resurrezione. Inoltre torna all'Accademia Fiona Goode, Suprema e madre di Cordelia, che \u00e8 alla ricerca della prossima Suprema che lentamente le sta succhiando via la vita. Fiona dissotterra Delphine e, saputo che \u00e8 stata Marie a renderla immortale, chiede alla regina del voodoo la pozione ma lei si rifiuta. Non volendo accettare l'imminente morte, Fiona uccide Madison che crede essere la prossima Suprema\u00a0\u2013 cos\u00ec come uccise la sua predecessora nel 1971\u00a0\u2013 ma in questo modo arriva il Consiglio delle Streghe, formato da Myrtle Snow, Cecili Pembroke e Quentine Fleming, che per\u00f2 non scopre nulla. Anzi quando Cordelia viene accecata dal padre del marito Cacciatore di streghe, Fiona fa cadere la colpa su Myrtle che viene bruciata sul rogo ma poi resuscitata da Misty. Per ritrovare la compagna, Zoe invoca il serial killer The Axeman ucciso nell'Accademia nel 1919 e gli promette la libert\u00e0 in cambio di Madison; mentre Zoe fa resuscitare l'amica da Misty, The Axeman, liberato, va da Fiona per la quale prova amore da sempre. Grazie alla cecit\u00e0 Cordelia acquista la vista superiore e, solo toccandola, scopre che \u00e8 stata Fiona a uccidere Madison.\nCos\u00ec le streghe\u00a0\u2013 tranne Queenie che si \u00e8 alleata con Marie\u00a0\u2013 praticano il Sacred Taking, un rituale che prevede che l'attuale Suprema si suicidi in favore della nuova, ma Fiona non lo fa. Notando che Fiona sta sempre peggio a causa delle energie lentamente sottrattele, Marie\u00a0\u2013 che si \u00e8 alleata con lei dopo che il marito di Cordelia ha ucciso tutte le sue streghe\u00a0\u2013 le rivela che la sua immortalit\u00e0 \u00e8 opera del demone Papa Legba, il quale per\u00f2 vuole in cambio l'anima della persona con cui stringe il patto. Fiona invoca Papa Legba ma scopre di non avere un'anima, cos\u00ec lei e Marie affogano Nan e gli offrono la sua anima che per\u00f2 viene rifiutata in quanto \"non pura\" (Nan tramite controllo mentale ha indotto al suicidio la madre del vicino che ama perch\u00e9 lo ha ucciso). Myrtle rid\u00e0 la vista a Cordelia usando gli occhi di Pembroke e Quentin ma cos\u00ec perde il nuovo potere e, per recuperarlo, si acceca nuovamente da sola con delle cesoie; \u00e8 cos\u00ec che Cordelia vede la strage di streghe che Fiona sta per commettere e, per impedirla, fa s\u00ec che The Axeman uccida Fiona. Fa poi uccidere The Axeman dalle streghe e d\u00e0 il via alla gara delle Sette Meraviglie: un rituale per identificare chi, tra Misty, Zoe, Madison e Queenie, \u00e8 in grado di gestire i 7 poteri (telecinesi, controllo della mente o Concilium, trasmutazione, divinazione, bilanciamento tra questo piano e l'altro o Vitalum Vitalis, la discesa negli inferi e risalita o Descensum e la pirocinesi) e quindi potere diventare la nuova Suprema.\nDurante la gara delle magie Misty rimane bloccata nel suo inferno, Zoe muore trafitta dallo spuntone di un cancello e dato che n\u00e9 lei n\u00e9 Queenie riescono a resuscitarla mentre Madison, pur potendolo fare, non lo fa \u00e8 probabile che sia Madison la nuova Suprema; ci\u00f2 per\u00f2 sarebbe una sciagura per la Congrega cos\u00ec Cordelia, convinta da Myrtle, entra in gara, resuscita Zoe, si cura dalla cecit\u00e0 e batte Madison, poich\u00e9 questa non padroneggia la divinazione. Mentre Queenie convince Papa Legba a rendere Delphine e Marie mortali in modo che lei le possa uccidere e Madison viene uccisa da Kyle per non avere salvato Zoe, Cordelia diventa la nuova Suprema. Ella riceve la visita della madre Fiona e scopre che ha finto la sua morte in modo da uccidere la nuova Suprema proprio quando si sentiva al sicuro, ma dato che \u00e8 la figlia non lo far\u00e0. Fiona, ormai privata di qualsiasi energia vitale, muore tra le braccia di Cordelia. L\"'Accademia Miss Robichaux per ragazze eccezionali\" \u00e8 quindi pronta a riaprire i battenti: Zoe e Queenie diventano insegnanti, Kyle il maggiordomo della struttura e a capo di essa c'\u00e8 la nuova Suprema, Cordelia.\nQuarta stagione: \"Freak Show\".\n1952, Jupiter, Florida: Elsa Mars, ex dominatrix tedesca a cui il nazista Hans Gr\u00fcper ha tagliato le gambe durante la ripresa di uno snuff movie, gestisce un freak show e convince le gemelle siamesi Bette e Dot Tattler, che hanno appena ucciso la madre, a unirsi allo show. Oltre a loro, il circo annovera, tra gli altri, Jimmy Darling, il ragazzo con le mani di aragosta, e sua madre Ethel, la donna barbuta, i microcefali Pepper e Salty, Paul, un uomo affetto da focomelia, Suzi, la donna senza gambe, Ma Petite, la donna pi\u00f9 piccola del mondo, Eve, una donna altissima e Meep, un bambino che stacca a morsi la testa ai volatili. Presto si uniscono al circo anche Penny, infermiera sfigurata dal padre perch\u00e9 ama Paul, Dell Toledo, uomo forzuto e padre di Jimmy, Desiree Dupree, la donna con tre seni e moglie di Dell, la medium Esmeralda e l'impresario TV Spencer; questi ultimi due in realt\u00e0 sono Maggie e Stanley, due imbroglioni che vogliono un freak da vendere all'American Morbidity Museum, museo che colleziona mostruosit\u00e0. Mentre la vita dei circensi scorre a fatica anche a causa della polizia che considera i \"mostri\" un pericolo per la societ\u00e0, a Jupiter si aggira un vero mostro: Twisty, un killer e rapitore travestito da clown.\nLe cose peggiorano quando Dandy Mott, ragazzo viziato ed egoista, e sua madre Gloria chiedono di comprare le gemelle, ma loro rifiutano; Dandy non accetta il rifiuto e, per consolarlo, la madre gli porta a casa proprio il clown Twisty del quale Dandy diventa complice. La follia di Twisty e Dandy si conclude ad Halloween quando Elsa\u00a0\u2013 non considerandosi un freak\u00a0\u2013 si esibisce e invoca cos\u00ec Edward Mordake e la sua seconda faccia demoniaca prende Twisty lasciando Dandy solo proprio quando Jimmy e Maggie hanno liberato i rapiti. A mitigare l'ira di Dandy ci pensa Elsa che, temendo che le gemelle le rubino la possibilit\u00e0 di diventare famosa, le vende ai Mott. Inoltre, convinta di stare per andare a Hollywood, Elsa porta Pepper a vivere dalla sorella (dieci anni dopo Pepper verr\u00e0 incolpata dell'omicidio del nipote e rinchiusa al \"Briarcliff\" (vedi \"\"). Anche la gioia di avere ben due compagne per\u00f2 si conclude presto, infatti Dandy scopre che Dot lo odia e le due decidono di tornare con Jimmy al circo. Per vendicarsi di Jimmy, Dandy\u00a0\u2013 che intanto ha ucciso la domestica, sua madre e la figlia della domestica\u00a0\u2013 uccide le donne da cui Jimmy va a lavorare prostituendosi, facendo cadere la colpa sul ragazzo che ha appena perso la madre suicida - in realt\u00e0 Ethel \u00e8 stata uccisa da Elsa per autodifesa (Ethel, la voleva uccidere perch\u00e9 la credeva colpevole della morte di Ma Petite e della scomparsa delle gemelle). Della situazione di Jimmy ne approfitta Stanley che, non contento dei soldi fatti vendendo il corpo di Ma Petite\u00a0\u2013 uccisa da Dell per impedire che Stanley dica che \u00e8 gay\u00a0\u2013 chiede a Jimmy una mano-chela per pagare un avvocato ma alla fine gliele taglia entrambe e lo riconsegna alla polizia. Scoperta la cosa, Dell ed Eve fanno evadere Jimmy ed Elsa chiede a Massimo Dolcefino, l'uomo che nell'Europa degli anni '30 le fece le protesi per le gambe, di fare le protesi a Jimmy.\nRimasta a corto di attrazioni, Elsa assume la donna cannone Barbara e il ventriloquo e illusionista Chaster Creb, che ha una storia con le gemelle. Desiderosa di riconquistare l'amore di Jimmy, Maggie rivela la truffa, cos\u00ec Elsa uccide Dell e i freak aggrediscono Stanley, il quale, prima di venir mutilato, rivela che \u00e8 stata Elsa a uccidere Ethel. Mentre Chester uccide Maggie segandola in due e accoltella il suo pupazzo Marjorie, che crede reale, e poi si costituisce, le gemelle avvisano Elsa che i freaks vogliono ucciderla cos\u00ec lei vende il circo a Dandy e fugge. Dopo essere stato preso in giro da vari freaks per i suoi modi di fare, Dandy decide di dare inizio a una carneficina: uccide infatti tutti freaks presenti nel circo, a eccezione di Desiree, Jimmy (che non era presente nel momento del massacro) e le gemelle Bette e Dot, con le quali Dandy ha intenzione di sposarsi. Il matrimonio tra le gemelle siamesi e Dandy avviene, ma \u00e8 una farsa: le gemelle tendono un'imboscata a Dandy, drogandolo e facendo entrare nella sua dimora gli ultimi due freaks rimasti vivi, Jimmy e Desiree. Questi quindi riportano Dandy al Freak Show, rinchiudendolo dentro la gabbia di Houdini, riempiendola d'acqua. La scena termina con Dandy che annega dentro la gabbia e Jimmy, Desiree e le gemelle sedute davanti al corpo esanime di Dandy, con sguardi compiaciuti.\n1960, California: Desiree ha avuto due figli con il suo spasimante da sempre, Angus, mentre Jimmy e le gemelle si sono sposati e ora aspettano un bambino; Elsa ottiene la sua stella sulla Hollywood Walk of Fame ma \u00e8 infelice con il suo matrimonio; inoltre incontra l'amore della sua vita, Massimo Dolcefino, il quale le rivela che ha una grave malattia ai polmoni e che gli rimangono pochi mesi di vita; in aggiunta all'infelicit\u00e0 e alla solitudine, viene a scoprire che la sua carriera sta per finire a causa della diffusione dello snuff movie che gir\u00f2 quando era giovane e che i suoi freaks sono quasi tutti morti durante la carneficina avvenuta un decennio prima a opera di Dandy. Cos\u00ec decide di esibirsi ad Halloween reinvocando Edward Mordake che la uccide. La serie finisce con l'immagine di Elsa in una sorta di \"Paradiso\", nel quale sono presenti tutti i suoi amati freaks, che le vogliono ancora bene e la acclamano; Ethel le dice di non preoccuparsi per quello che ha fatto quando era in vita sulla Terra e infine Elsa Mars si prepara al grande spettacolo, di fronte al suo pubblico, in procinto di esibirsi sulle note di \"Life On Mars\".\nQuinta stagione: \"Hotel\".\n1925-1926, Los Angeles, California: mentre Elizabeth Johnson inizia una relazione a tre con Rodolfo Valentino e Natacha Rambova, il sadico James Patrick March fa costruire l\"Hotel Cortez\" allo scopo di creare il perfetto luogo di tortura e morte. L\u2019anno dopo, mentre Rodolfo viene infettato da un virus semi vampiresco che rende immortali, credendolo morto, Elizabeth conosce Mr. March, con cui poco dopo si sposa. Nonostante Elizabeth goda nell\u2019assistere alle torture perpetrate dal marito, la donna non ha mai scordato Rodolfo e, quando scopre che non \u00e8 morto, si fa infettare e progetta di fuggire con lui e Natacha. Mr. March per\u00f2 lo scopre e fa murare vivi i due attori in un\u2019ala dell\u2019Hotel all'insaputa della moglie. Pochi mesi dopo Elizabeth si reca a casa del Dr. Montgomery (vedi \"\") per abortire ma d\u00e0 alla luce un bambino met\u00e0 mostro-vampiro e met\u00e0 umano. Lo stesso anno si conclude la follia omicida di Mr. March che, scoperto dalla polizia, si suicida insieme alla fedele domestica Miss Evers. Miss Evers e Mr. March diventano quindi i primi fantasmi dell'Hotel.\n2010: Holden, figlio del detective John Lowe e della dottoressa Alex, viene rapito sul molo di Santa Monica dalla Contessa (Elizabeth) su richiesta di Mr. March che vuole che John\u00a0\u2013 che ha conosciuto quando \u00e8 andato a bere al bar dell\u2019Hotel\u00a0\u2013 diventi un serial killer, per poterlo sostituire nei crimini.\n2015: l\"Hotel Cortez\" \u00e8 abitato, oltre che dagli ospiti paganti, da due tipi di creature: gli Affetti\u00a0\u2013 esseri simili a vampiri che si nutrono di sangue e godono di immortalit\u00e0 \u2013 e i fantasmi delle persone che sono morte nell\u2019Hotel, che non possono andare via. Tra i primi figurano La Contessa, che utilizza un singolare guanto con unghie taglienti per uccidere le vittime, i bambini che ha infettato, il suo ex amante Donovan\u00a0\u2013 figlio dell'addetta alla reception Iris\u00a0\u2013 e il suo attuale amante, il modello Tristan Duffy, mentre tra i secondi ci sono Mr. March, Miss Evers e la tossicodipendente Sally\u00a0\u2013 uccisa da Iris nel 1994 perch\u00e9 colpevole di avere venduto la droga al figlio\u00a0\u2013 che ha l\u2019abitudine di intrappolare i clienti nei materassi delle stanze. Tra il personale, invece, oltre a Iris\u00a0\u2013 che nel frattempo ha tentato il suicidio e per salvarla Donovan l\u2019ha infettata\u00a0\u2013 c\u2019\u00e8 Liz Taylor\u00a0\u2013 una transessuale che lavora l\u00ec da quando nel 1984 La Contessa l\u2019ha aiutata nel percorso di accettazione di s\u00e9 stessa e l'ha ribattezzata come la nota attrice. A ingarbugliare la situazione accadono due fatti: il detective John Lowe inizia a credere che l\u2019Hotel ospiti il Killer dei Dieci Comandamenti e l\u2019Hotel viene venduto allo stilista Will Drake il quale, durante i lavori per rimodernarlo, libera Rodolfo Valentino e Natacha Rambova e poi sposa La Contessa che per\u00f2 vuole solo i suoi soldi. Per ucciderlo lo d\u00e0 in pasto a Ramona Royale\u00a0\u2013 attrice di serie B infettata da La Contessa negli anni \u201970 ma ben presto abbandonata dalla donna e ora ingabbiata dalla stessa perch\u00e9 ha tentato di ucciderla.\nDato che la moglie Alex non lo vuole pi\u00f9 a casa perch\u00e9 le ricorda il figlio scomparso, John si trasferisce al \"Cortez\" e, indagando, scopre che i primi due omicidi del Killer dei Dieci Comandamenti furono commessi da Mr. March nel 1926 (un ladro per il 7\u00b0 e delle persone che lavoravano il sabato per il 3\u00b0) mentre quelli recenti (un blogger per il 1\u00b0, un adultero per il 9\u00b0, due gemelli che hanno ucciso i genitori per il 4\u00b0, dei gossippers per il 6\u00b0 e un falso profeta per l'8\u00b0) forse sono opera di un emulatore che crede d\u2019avere visto durante la Notte del Diavolo all\u2019Hotel alla quale hanno partecipato vari individui travestiti da famosi serial killer (Aileen Wuornos, Jeffrey Dahmer, John Wayne Gacy, Zodiac e Richard Ramirez) . Ben presto per\u00f2 John scopre di essere lui il Killer, anche se non ne ha memoria, e decide di proseguire la serie uccidendo il suo collega detective perch\u00e9 innamorato di sua moglie (10\u00b0) e degli adulatori di falsi idoli (2\u00b0). Quando per\u00f2 Alex si fa infettare da La Contessa per stare con il figlio, anche lui infettato, John scappa dal \"Cortez\" con loro e cos\u00ec scampa alla furia omicida di Liz e Iris che sparano a La Contessa e a Donovan. Mentre Donovan muore, La Contessa fugge e Liz e Iris liberano Ramona che per\u00f2 ha bisogno di cibo cos\u00ec cerca di nutrirsi della strega Queenie (vedi \"\"). Nutritasi, Ramona affronta La Contessa ma, vinta dall'amore che ancora prova per lei, la lascia scappare. La fuga per\u00f2 dura poco, infatti La Contessa (5\u00b0 - \"non uccidere\") viene uccisa da John, che completa cos\u00ec la serie dei dieci omicidi legati ai comandamenti.\n2015-2022: Liz e Iris gestiscono l\u2019Hotel ma i continui omicidi rischiano di farlo abbattere cos\u00ec chiedono a Sally e Will di smettere almeno fino al 2026 quando l\u2019Hotel verr\u00e0 dichiarato luogo storico. Le cose migliorano, ma poi a Liz viene diagnosticato un cancro alla prostata e cos\u00ec decide di farsi uccidere dai compagni fantasmi per rimanere per sempre con loro. Appena prima che procedessero all'omicidio appare il fantasma de La Contessa che, cos\u00ec come \"ha creato\" Liz Taylor in passato, vorrebbe ora aiutarla a morire. Liz accetta di buon grado, e La Contessa le taglia la gola con il suo guanto.\n2022: La medium Billie Dean Howard (vedi \"\") interviene alla Notte del Diavolo all\u2019Hotel per intervistare il Killer dei Dieci Comandamenti, il quale, essendo morto fuori dall\"Hotel Cortez\" pu\u00f2 tornarci solo in quella notte su invito di Mr. March. L\u2019intervista per\u00f2 si trasforma in un rapimento ai danni della medium che deve promettere di non parlare pi\u00f9 dell\u2019Hotel in cambio della vita.\nSesta stagione: \"Roanoke\".\n2015. Va in onda il documentario/serie TV \"My Roanoke Nightmare\" dove i coniugi Shelby e Matt Miller e la sorella di quest'ultimo, Lee, raccontano, attraverso una combinazione di drammatiche ricostruzioni e testimonianze, la terribile storia che hanno vissuto nell'anno precedente: Shelby e Matt fuggono da Los Angeles al North Carolina dopo che la coppia \u00e8 stata attaccata da una gang. A causa di questo attacco, Shelby perde il bambino che aveva in grembo. Dunque, nel North Carolina, la coppia riesce a trovare una casa colonica che acquista all'asta contro dei contadini locali, i quali sembrano molto infastiditi dai nuovi stranieri; una volta trasferiti in casa, strani e violenti eventi cominciano ad accadere: per la coppia inizia un vero e proprio incubo. Quando Matt parte per un viaggio di lavoro, chiede a sua sorella, Lee, di sorvegliare Shelby. Lee e Shelby non vanno d'accordo, il che mette entrambe in pericolo quando la casa viene invasa da un gruppo di persone armate. I vandali si lasciano dietro totem e un video di un uomo ucciso da una creatura dalla testa di maiale (\"American Horror Story: Murder House)\". Shelby, spaventata a morte, cerca di convincere Matt ad andarsene, invano. Cos\u00ec la giovane prende la macchina e sulla strada investe una donna; Shelby scende dall'auto per aiutare la signora, la quale si introduce nel bosco vicino alla strada. Shelby, seguendola, si perde e alla fine cade preda di una forza misteriosa e sinistra.\nIntanto Lee, in cattivi rapporti con il marito e vedendo di rado la figlia, Flora, decide di portarla a vivere con s\u00e9 nella casa; la bambina un giorno per\u00f2 sparisce misteriosamente, il che spinge la madre, Matt e Shelby a cercarla. Quando il padre della bambina, Mason, scopre che la figlia \u00e8 sparita, minaccia di denunciare la moglie cos\u00ec da farle perdere la custodia della figlia. Non riesce per\u00f2 a portare a termine la questione poich\u00e9 viene misteriosamente ucciso nel bosco. Quando la polizia ritrova il cadavere, sospetta subito che sia stata Lee ad assassinarlo e la porta in centrale per interrogarla. Matt e Shelby decidono di assumere un medium, tale Cricket Marlowe, per sapere dove si trovi Flora ed egli, dopo avere parlato con lo spirito della Macellaia, sostiene che la bambina sia stata rapita da un altro spirito infantile di nome Priscilla. Il medium e lo spirito si accordano che, se Flora fosse tornata con la famiglia, avrebbero lasciato subito la terra di Roanoke. I coniugi intanto, nello scantinato della casa, trovano anche un video di un uomo, Dr. Elias Cunningham, che sostiene che lo spirito della Macellaia uccider\u00e0 chiunque si trovi nella sua terra durante la Luna di Sangue. La Macellaia porta la bambina alla famiglia Miller ma, essendo ormai esaurito il tempo dell'accordo decide di uccidere la bambina che per\u00f2 viene salvata dallo spirito di Priscilla. La folla dei fantasmi attacca la casa e proprio quando tutto sembra perduto, Matt e Shelby, insieme alla piccola Flora, riescono a fuggire dalla casa tramite una via segreta, ma nei boschi vengono rapiti dai Polk, famiglia di mentecatti e cannibali che li portano nella loro casa. Riescono a fuggire ma vengono ricatturati e portati dalla Macellaia per essere uccisi. Proprio quando ella sta per compiere il primo sacrificio, il figlio di lei, Ambrose, si ribella e uccide la madre. Matt, Shelby, Flora e Lee, arrivata sul luogo con una macchina, fuggono cos\u00ec via da Roanoke.\n2016: Dopo la registrazione di \"My Roanoke Nightmare\", considerato il suo successo televisivo, il produttore della serie, Sidney, convince gli attori e i personaggi reali a tornare nella casa dove sono successi i fatti per registrare il seguito della serie, intitolato \"Ritorno a Roanoke: Tre giorni all'inferno\". Tutti accettano di registrare il seguito della serie; l'unica che viene esclusa dal progetto \u00e8 Agnes poich\u00e9 \u00e8 schizofrenica e pensa di essere veramente La Macellaia. La donna non accetta di buon grado il rifiuto e uccide Sidney. Intanto tutti i personaggi si sono trasferiti nella casa, ma appena giunti, i veri spiriti della terra si manifestano e cominciano il massacro uccidendo Rory. Irrompe nella casa anche Agnes, che, in preda alla rabbia, prova a uccidere Shelby, che viene salvata da Dominic e Agnes \u00e8 costretta a scappare. Quindi Audrey, Monet e la vera Lee si addentrano nei boschi per cercare aiuto. Giungono alla roulotte di Sidney e, trovandolo morto in un lago di sangue, fuggono.\nLa fuga \u00e8 per\u00f2 interrotta, poich\u00e9 le tre vengono rapite dalla famiglia Polk, che le porta nella loro fattoria. Audrey e Monet vengono trascinate in una stanza, mentre Lee in uno scantinato, per essere uccisa e mangiata. Quest'ultima, pensando di essere senza via di scampo, chiede a Jether, uno dei Polk, di registrarla con una telecamera per inviare un messaggio alla figlia. Durante il videomessaggio le confessa di essere stata lei a uccidere il padre e dice di sperare che un giorno possa perdonarla. Dopo ci\u00f2 ha una breve colluttazione con Jether in cui riesce ad avere la meglio e corre a liberare Audrey, accorgendosi che intanto Monet gi\u00e0 era riuscita a fuggire nel bosco, inseguita da due Polk. Le due fanno ritorno alla casa coloniale, trovandola a soqquadro presa d'assalto dagli spiriti di Roanoke; durante l'assedio hanno perso la vita Agnes, Matt e la stessa Shelby. L'unico sopravvissuto \u00e8 Dominic, a cui Lee e Audrey scaricano le colpe per l'omicidio dei coniugi Miller. Le due lo chiudono fuori dalla stanza da letto e questo viene ucciso da uno spirito con la testa di maiale. La mattina dopo Lee, ricordandosi di avere confessato l'omicidio del marito di fronte a una telecamera, convince Audrey a fare ritorno alla fattoria dei Polk per acquisire il filmato. Quando entrambe stanno per uscire alla ricerca del filmato incontrano sulla porta Dylan che dice loro di non essere in possesso del cellulare in quanto anche lui doveva partecipare al reality.\nNel frattempo tre ragazzi decidono di avventurarsi nei luoghi in cui la serie \u00e8 stata girata, trovando cos\u00ec la macchina dell'assistente di Sydney e denunciando tutto alla polizia, che avvisa loro di non avere trovato alcun cadavere dentro la macchina. Audrey, Lee e Dylan arrivano alla fattoria dei Polk, per recuperare il nastro contenente la confessione di Lee, lo trovano e insieme a quello trovano anche Monet che era stata catturata di nuovo, la liberano e provano a fuggire, ma vengono fermati dai Polk sopravvissuti, che per\u00f2 vengono uccisi. La Luna di Sangue incombe su di loro e la colonia di Roanoke \u00e8 sempre pi\u00f9 vicina, cos\u00ec Audrey e Monet sono costrette a barricarsi in casa Miller, mentre Lee \u00e8 dispersa nei boschi. Le due attrici avendo trovato la videocamera decidono di guardarne il contenuto e trovano la confessione di Lee, che nel frattempo vende la sua anima alla strega Scathach diventando sua complice. I tre ragazzi decidono di ritornare sul posto e trovano Lee ormai posseduta che uccide uno di loro facendo fuggire impauriti gli altri due che trovano rifugio nella roulotte di Sidney, dove scoprono che Audrey e Monet sono ancora vive e che Lee sta per raggiungerle, cos\u00ec decidono di andare ad aiutarle. Monet viene spinta da Lee gi\u00f9 dalle scale e finisce trafitta, morendo, mentre Audrey riesce a scappare, ma viene raggiunta da Lee poco dopo che la pugnala e la fa cadere nello scantinato. I due giovani vengono aggrediti e uccisi da Lee e dalla colonia di Roanoke che avevano gi\u00e0 ucciso anche Dylan. Il giorno seguente la polizia decide di andare sul posto e trova i cadaveri; trova anche Lee ancora in vita, confusa e smarrita. Anche Audrey \u00e8 riuscita a sopravvivere, ma appena vede Lee impazzisce e ruba una pistola a un poliziotto per spararle. Prima per\u00f2 che riesca a ucciderla intervengono gli agenti che sparano all'attrice uccidendola.\n2017: Sono passati diversi mesi dagli avvenimenti nella casa di Roanoke e Lee Harris, unica sopravvissuta alla strage, divide l'opinione pubblica sul suo conto: alcuni le danno ragione e la sostengono, altri vedono in lei una spietata assassina. Viene intervistata in vari programmi americani, tra cui il programma di Lana Winters (\"American Horror Story: Asylum)\", in cui Lee esprime il suo amore per la figlia Flora che, tempo prima, aveva testimoniato contro la madre in un processo sull'omicidio del padre. La figlia viene affidata ai nonni ma la madre viene poi a sapere che \u00e8 fuggita dalla loro custodia. Intanto una squadra di investigatori del paranormale si presenta alla casa di Roanoke durante la Luna di Sangue per riprendere in video le attivit\u00e0 spiritiche. Vengono per\u00f2 interrotti da Lee che \u00e8 giunta per cercare la figlia che secondo lei si nasconde l\u00ec con lo spirito di Priscilla. Gli spiriti si manifestano e uccidono gli investigatori del paranormale e Ashley, mentre Lee riesce a trovare Flora e la invita a tornare con lei a casa. La bambina per\u00f2 rifiuta dicendo che vuole rimanere per sempre l\u00ec per tenere compagnia a Priscilla e proteggerla dalla Macellaia e specifica che per farlo deve diventare a sua volta un fantasma. La madre si offre di rimanere nella casa per stare con Priscilla, che al momento \u00e8 apparsa per dare il suo consenso all'accordo tra le due. Mentre Flora esce dalla casa, Lee si fa sparare da Priscilla e la casa prende fuoco, esplodendo. Flora viene introdotta in una volante e mentre sta per andare via, guardando fuori dal finestrino, vede lo spirito della madre per mano a quello di Priscilla. La scena si sposta sulle colline, dove La Macellaia osserva da lontano la banda dei suoi spiriti che si avvia con le torce verso la casa coloniale, mentre in cielo brilla la Luna di Sangue.\nSettima stagione: \"Cult\".\n8 novembre 2016: durante la notte delle elezioni presidenziali americane Ally Mayfair-Richards, sua moglie Ivy, loro figlio Oz e i coniugi Chang si ritrovano per assistere all'elezione del quarantacinquesimo presidente americano Donald Trump. Ally ne rimane sconvolta, teme per la sua famiglia omogenitoriale e per questo le sue fobie, coulrofobia (paura dei clown) e tripofobia (paura di buchi piccoli e ravvicinati), ritornano a galla, sebbene avesse imparato a controllarle. Nel frattempo, la stessa notte, Kai Anderson gioisce per l'elezione di Trump e va dalla sorella Winter per gongolare visto che lei aveva votato per Hillary Clinton. Da questa notte Ally non \u00e8 pi\u00f9 la stessa, vede spesso spaventosi clown perseguitarla e tentare di ucciderla e decide di tornare in visita dal suo terapista di fiducia. In questo ambiente di terrore e caos, Kai decide di candidarsi come consigliere comunale, rendendo la paura l'argomento principale del suo discorso ma i consiglieri lo umiliano e bocciano la sua candidatura. La rabbia di Kai prende il sopravvento e inizia a raccogliere seguaci per la sua setta segreta (Cult) e ne faranno parte tutte le persone che, come lui, sono state umiliate e desiderano la vendetta (la morte) pi\u00f9 di qualsiasi altra cosa.\nOttava stagione: \"Apocalypse\".\nA differenza delle altre stagioni, \"Apocalypse\" non presenta una nuova antologia della serie ma un crossover tra due stagioni gi\u00e0 esistenti: \"Murder House\" e \"Coven\" (in aggiunta ai tradizionali collegamenti con altre stagioni che rimangono presenti).\nIl giovane Michael Langdon, nipote di Constance Langdon e nato nella Murder House nel 2011, dimostra segni di malvagit\u00e0 sin dalla tenera et\u00e0 commettendo diversi omicidi, tutti poi insabbiati dalla nonna. Dopo aver ucciso la sua tata, Michael manifesta la sua natura demoniaca crescendo di almeno una ventina d\u2019anni nel corso di una notte, assumendo cos\u00ec l\u2019aspetto di un giovane attraente ma rimanendo un bambino dentro. Michael sviluppa diversi poteri oscuri che lo fanno lentamente affacciare al Male ed eliminano ci\u00f2 che restava della sua parte innocente. Per non rimanere vittima del nipote Constance si suicida all\u2019interno della Murder House e si unisce ai fantasmi della casa; il fantasma di Ben Harmon prova a far uscire la parte migliore di Michael, fallendo. Il ragazzo viene poi trovato da Anton LaVey e dai suoi cardinali; grazie a loro viene riconosciuto dal vero padre, Satana, tramite una Messa Nera e raggiunge il pieno controllo dei suoi poteri. Michael lascia la Murder House, dove si era stabilito dopo la morte della nonna, andando a vivere insieme a uno dei cardinali di LaVey, la satanista Miriam Mead, che per lui diventa una vera madre. Nel 2017, il suo piano per scatenare l\u2019apocalisse lo porta ad unirsi ad una scuola di stregoni, l\u2019Accademia Hawthorne per Giovani Ragazzi Eccezionali; l\u00ec lo stregone al comando Ariel riconosce in lui grandi poteri e pensa che possa essere l\u2019Alpha, lo stregone pi\u00f9 potente la cui magia supera persino quella della strega Suprema. L\u2019unico che dubita di lui \u00e8 lo stregone John Henry Moore, che scorge il viso pallido e demoniaco di Michael mentre gli altri sono distratti. Per eliminare il dominio delle streghe sugli stregoni e far s\u00ec che quest\u2019ultimi siano i capi, Ariel convoca la Suprema Cordelia Goode per avere il permesso di far praticare a Michael le Sette Meraviglie: infatti se Michael superasse la prova diventerebbe il nuovo Supremo. Cordelia e le sue consigliere Zoe Benson e Myrtle Snow (riportata recentemente in vita da Cordelia per aiutare a far prosperare la congrega) lasciano l\u2019accademia Robichaux per incontrare Ariel. Michael impressiona Cordelia riportando in vita le sue ex-studentesse Queenie e Madison (l\u2019una era rimasta da tempo intrappolata all\u2019Hotel Cortez, l\u2019altra era stata assassinata da Kyle Spencer). Cordelia sviene e ha una visione di una futura apocalisse che avvolge il mondo in una nebbia nucleare. Credendo che l\u2019arrivo di Michael sia il segno di una possibile salvezza decide di acconsentire alla richiesta di Ariel, ma modifica la prova di Descensum, chiedendo a Michael non solo di scendere all\u2019inferno ma anche di liberare Misty Day, da tempo rimasta bloccata l\u00ec. John Henry cerca di avvisare Cordelia di ci\u00f2 che ha visto ma viene ucciso da Miriam, in combutta con Ariel, prima che possa farlo. Misty risorge grazie a Michael; al suo ritorno sente addosso al ragazzo \u201cil profumo della morte\u201d e ha un brutto presentimento su di lui. Nello stesso momento Cordelia si indebolisce e Michael trionfa come nuovo Supremo. Cordelia capisce che egli non \u00e8 chi dice di essere, ma prima di passare al contrattacco ha bisogno di avere informazioni, perci\u00f2 invia Madison e lo stregone Behold Chablis, che a sua volta nutre dei dubbi sul nuovo Supremo, alla Murder House, mentre Misty lascia la congrega per rimettersi in sesto e va in tour con il suo idolo, la strega bianca Stevie Nicks. Madison e Behold si fingono una coppia e comprano la casa: l\u00ec interrogano i fantasmi di Constance e di Ben e Vivien Harmon. La rivelazione \u00e8 scioccante: Satana, la cui energia risiede nella casa, ha usato Tate Langdon come mezzo per avere un figlio, spingendolo a commettere brutte azioni e poi a ingravidare Vivien, cos\u00ec da far nascere l\u2019Anticristo, Michael appunto. Prima di lasciare l\u2019abitazione i due liberano lo spirito di Moira O\u2019Hara dalla prigionia della casa, seppellendo le sue ossa al cimitero accanto a quelle della madre, permettendole di passare oltre con lei e dandole finalmente la pace. Inoltre Madison convince Violet Harmon a riconciliarsi con Tate. Nel frattempo la regina del voodoo Dinah Stevens, eletta dopo la dipartita di Marie Laveau, organizza un incontro tra Cordelia e Papa Legba, per convincere il dio a intrappolare Michael all\u2019inferno. Il prezzo da pagare per\u00f2 \u00e8 troppo alto e il piano di Cordelia fallisce. Myrtle e Madison reclutano un ex membro della congrega, la strega attrice Bubbles McGee, affinch\u00e9 usi il suo potere di \"lectio animo\" per scoprire le vere intenzioni degli stregoni. Alla Robichaux Zoe nota nella studentessa Mallory dei poteri mai visti prima e avvisa Cordelia che potrebbe essere proprio Mallory la nuova Suprema, non Michael. Mallory supera le Sette Meraviglie e riporta in vita John Henry. Grazie alle sue testimonianze e alle prove raccolte da Bubbles Cordelia pu\u00f2 condannare al rogo Ariel e lo stregone Baldwin per alto tradimento, insieme a Mead. Inoltre scaglia un incantesimo sulle loro anime che impedisce che siano riportati in vita. Michael giura vendetta e si ritira a pregare il padre per avere aiuto, venendo per\u00f2 ignorato. Grazie all\u2019aiuto di una fedele satanista Michael ritrova se stesso e viene indirizzato verso un\u2019azienda di tecnologia avanzata capeggiata da due esperti di robotica, Jeff Pfister e Mutt Nutter, che vendendo l\u2019anima a Satana hanno ottenuto tutto ci\u00f2 che volevano. Jeff e Mutt costruiscono per Michael un androide combattente con le sembianze e le memorie di Miriam Mead, cos\u00ec che possa servire Michael come consigliera. Nonostante ci\u00f2 Michael \u00e8 ancora insicuro sul suo compito, allora Jeff e Mutt lo spingono ad unirsi alla Cooperativa, un gruppo segreto formato da cento leader politici uniti con lo scopo di scagliare diverse bombe nucleari sul globo. Michael decide di non utilizzare i suoi poteri per scatenare l\u2019Apocalisse, bens\u00ec le bombe della Cooperativa, commissionando inoltre la costruzione di una serie di Avamposti, bunker protetti per ospitare pochi designati che si salveranno. Grazie all\u2019aiuto di Dinah, che tradisce le altre streghe, Michael fa irruzione alla Robichaux insieme a Mead e l\u2019androide stermina tutte le streghe. Le uniche che si salvano sono Cordelia, Myrtle, Madison, Mallory e la giovane studentessa Coco St. Pierre Vanderbilt, che possiede il potere di rilevare le calorie e le propriet\u00e0 dei cibi che osserva. Michael uccide Behold e John Henry e tutti gli studenti della Hawthorne. Cordelia non riesce a riportare in vita le sue allieve poich\u00e9 Michael ha distrutto le loro anime, cos\u00ec che non ne rimanga niente, nemmeno un fantasma. Myrtle scopre che Mallory possiede un potere rarissimo, il \"tempus infinituum\", che permette alla strega che lo padroneggia di alterare gli eventi del passato. Grazie a questo potere Mallory potrebbe riuscire a evitare l\u2019Apocalisse ma il rischio di insuccesso \u00e8 alto e Cordelia comprende che la giovane non \u00e8 ancora pronta. Quindi scaglia un incantesimo d\u2019identit\u00e0 che modifica i ricordi e le personalit\u00e0 di Mallory e Coco, facendo diventare la prima insicura e goffa e la seconda spocchiosa e insopportabile. In questo modo le due non avranno ricordo del loro passato di streghe e Michael non le trover\u00e0. Myrtle si introduce inoltre nel laboratorio di Jeff e Mutt e procura a Mallory e Coco due biglietti per l\u2019Avamposto Tre, che sar\u00e0 stabilito nell\u2019edificio sotterraneo che una volta era l\u2019Accademia Hawthorne, lo stesso Avamposto dove sar\u00e0 mandata l\u2019androide Mead, la cui memoria \u00e8 stata in parte cancellata per volere di Michael.\nTre anni dopo, nel 2020, le bombe della Cooperativa vengono scagliate in diversi punti del globo. Mallory e Coco, insieme al parrucchiere vanesio Mr. Gallant e sua nonna Evie si salvano e arrivano all\u2019Avamposto Tre insieme a due giovani, Timothy ed Emily, selezionati dalla Cooperativa per essere salvati dalla catastrofe nucleare perch\u00e9 hanno un DNA speciale e Dinah Stevens, che ha pagato il biglietto per s\u00e9 \u00e8 per suo figlio. Gli ospiti dell\u2019Avamposto Tre devono sottostare alle rigide regole di Ms. Wilhemina Venable, ex segretaria di Jeff e Mutt, e dell\u2019androide Mead. Venable impone il divieto di avere rapporti sessuali e di lasciare l\u2019Avamposto per non esporre nessuno alle radiazioni lasciate dalla bombe e impartisce punizioni severe a chi causa disordine, arrivando anche ad uccidere. Gli ospiti, divisi in Viola, cio\u00e8 l\u2019\u00e9lite, e Grigi, la servit\u00f9, rimangono nell\u2019Avamposto per diciotto lunghi mesi nutrendosi soltanto di piccoli cubetti con sostanze nutritive e stando in solitudine, mentre il mondo intorno diventa sempre pi\u00f9 tossico e desolato, ormai distrutto dalle bombe. Le speranze che la Cooperativa arrivi per salvarli diminuiscono; un giorno tuttavia si presenta all\u2019Avamposto Michael, che interroga tutti i residenti del luogo con lo scopo di portare i meritevoli verso un \u201cSantuario\u201d dove il mondo verr\u00e0 ripopolato. Dopo una conversazione spaventosa con Michael Mallory sente una forza a lei sconosciuta, in realt\u00e0 i suoi poteri si stanno risvegliando, segno che la ragazza sta ricordando il suo passato da strega. Venable e Mead si ribellano e uccidono Viola e Grigi avvelenandoli con delle mele. Venable ordina a Mead di sparare a Michael, ma la connessione che l\u2019androide sente con l\u2019uomo la spinge a uccidere invece la stessa Venable. Mead ricorda tutto e si ricongiunge con Michael. Nello stesso momento Cordelia, Madison e Myrtle risorgono dal terreno dove si erano sepolte e raggiungono l\u2019Avamposto facendosi strada tra le nebbie radioattive. Cordelia resuscita Coco, Mallory e Dinah e spezza l\u2019incantesimo d\u2019identit\u00e0. Mallory ricorda tutto ed \u00e8 pronta ad utilizzare il \"tempus infinituum\" per annullare il lancio delle bombe. Cordelia scende all\u2019inferno e tramite un patto con Papa Legba libera Marie Laveau dalla prigionia, cedendo in cambio l\u2019anima corrotta di Dinah, pi\u00f9 adatta di Marie a infliggere le punizioni all\u2019inferno per volere del dio. Marie risorge e si unisce alla battaglia: Cordelia distrugge l\u2019androide Mead e Madison approfitta del momento per mettere temporaneamente Michael K.O. Mallory viene ferita da Brock, un uomo che Coco aveva sposato nelle sue nuove spoglie, che si aggirava per l\u2019Avamposto. Myrtle uccide Brock mentre Michael si risveglia e uccide Madison, Marie e Coco. Mallory \u00e8 sul punto di morire e Cordelia decide di sacrificarsi per permetterle di viaggiare nel tempo. Cordelia cos\u00ec affronta Michael un\u2019ultima volta per poi pugnalarsi: in questo modo l\u2019energia vitale di Cordelia passa alla nuova Suprema, Mallory, che si riprende e torna indietro nel tempo al 2015, nel giorno del suicidio di Constance. Constance vive ancora con Michael accanto alla Murder House; entrata in camera del nipote, lo sorprende accanto al cadavere di un prete, quindi si arrende al fatto che il nipote \u00e8 malvagio e lo caccia via di casa. L\u2019impaurito Michael scappa in strada e Mallory lo investe ripetutamente a bordo di un\u2019auto lasciandolo ferito e sanguinante sull\u2019asfalto. Constance raggiunge il nipote morente e si rifiuta di portarlo alla Murder House per farlo diventare un fantasma. Cos\u00ec la donna si alza e dice al nipote: \"\u00abVa all\u2019inferno\u00bb\". Michael muore e l\u2019Apocalisse viene scongiurata. Mallory torna alla Robichaux e scopre di essere l\u2019unica a ricordarsi tutto: Cordelia \u00e8 di nuovo viva ed \u00e8 ancora la Suprema; Zoe e Queenie stanno tutte e due bene e la morte di Queenie al Cortez non \u00e8 mai accaduta; Coco non \u00e8 ancora arrivata all\u2019Accademia mentre Myrtle non \u00e8 stata riportata in vita da Cordelia poich\u00e9 nessun pericolo si \u00e8 presentato per le streghe; anche Madison \u00e8 rimasta deceduta, ma visto che ha dimostrato di essere cambiata e di essere fedele alla congrega, mentre Mallory ha intenzione a tempo debito di scendere all\u2019inferno e liberarla. Nan, ex strega della Robichaux adesso al servizio di Papa Legba, libera Misty Day dal suo inferno come premio per Mallory. Mentre Nan torna all\u2019inferno Cordelia e Misty si abbracciano commosse e Mallory le guarda felice da lontano, consapevole per\u00f2 che il male non si arrende mai e che Satana riprover\u00e0 a far terminare il mondo. Infatti, in questa nuova linea temporale i giovani Timothy ed Emily si rincontrano e si innamorano; alcuni anni dopo, sposatisi e avuto un figlio insieme, rincasano solo per trovarsi davanti una scena orribile: il loro giovane figlio Devan, proprio come fece Michael anni prima, ha ucciso la tata e sorride allegramente. Subito dopo al campanello bussano Anton LaVey e i suoi cardinali Samantha Crowe e Miriam Mead, venuti a vedere il nuovo Anticristo.\nNona stagione: \"1984\".\nCamp Redwood, 1970. Durante la notte una figura zoppicante avvolta in un impermeabile con un mazzo di chiavi uccide brutalmente i coordinatori del campo estivo \"Camp Redwood\", per poi recidere un orecchio ad ognuna delle vittime. \nLos Angeles, 1984. Dopo aver partecipato ad una lezione d\u2019aerobica dell'insegnante Xavier e aver conosciuto i suoi amici Montana, Chet e Ray, la timida Brooke, dopo un'iniziale titubanza ma soprattutto dopo essere stata aggredita da uno psicopatico assassino, il famigerato Night Stalker, decide di partire per Camp Redwood, un campo estivo in cui lei e i nuovi amici dovrebbero ricoprire il ruolo di coordinatori. Il viaggio \u00e8 per\u00f2 turbato quando Xavier investe sbadatamente un escursionista in evidente stato confusionale, per cui i ragazzi decidono di portarlo al campo con loro per medicarlo. Giunti finalmente a Camp Redwood, i ragazzi conoscono l\u2019infermiera Rita, a cui viene affidata la cura dell'escursionista ferito, la cuoca Bertie, il promiscuo capo delle attivit\u00e0 Trevor, che attira subito l'attenzione di Montana con la quale consumer\u00e0 pi\u00f9 tardi un rapporto nel lago, e la bigotta direttrice del campo Margareth, che, come scopriranno pi\u00f9 tardi, riuniti davanti a un fal\u00f2, \u00e8 in realt\u00e0 l\u2019unica sopravvissuta al massacro del 1970 compiuto a Camp Redwood da Benjamin Richter, un ex militare radiato dall\u2019albo e inserviente del campo, ribattezzato poi come Mr. Jingles per via del caratteristico tintinnio del suo mazzo di chiavi, il quale fu catturato ed internato in manicomio, proprio grazie alla testimonianza di Margareth. A distanza di 14 anni dall'orrendo massacro, Margareth, che ritiene la sua sopravvivenza un miracolo di Dio, ha deciso di riaprire nuovamente la struttura per riportare Camp Redwood all\u2019antico splendore. Tuttavia, pi\u00f9 tardi, la donna viene raggiunta dalla dottoressa Hopple, direttrice di una vicina struttura psichiatrica, affinch\u00e9 venga messa al corrente della fuga di Richter, evaso dal manicomio per adempiere la sua vendetta contro la donna, cercando di convincerla a chiudere il campo per il bene di tutti. Margareth per\u00f2 si dimostra caparbia e ferma sulla sua decisione di riaprire il campo, rivelandosi pronta ad affrontare Jingles se necessario. Nel frattempo, Jingles giunge al campo e, dopo aver ucciso la dottoressa Hopple, aggredisce Brooke, la quale, temendo che il Night Stalker l'abbia rintracciata a seguito di uno scherzo telefonico, condivide con Montana un momento molto intimo, raccontandole dell'evento che l'ha resa cos\u00ec insicura di se stessa: un anno prima, durante il suo matrimonio, il fidanzato Joey, credendo che Brooke l\u2019avesse tradito con il suo amico Sam, spar\u00f2 ed uccise sia Sam che il padre di Brooke, per poi suicidarsi dinanzi a lei. A racconto terminato, Montana cerca di baciare la ragazza ma Brooke, sentendosi a disagio, fugge dalla capanna, scoprendo con orrore che il Night Stalker, effettivamente, l\u2019ha trovata: il killer aggredisce la ragazza al molo, ma, nel tentativo di acciuffarla, incappa nell\u2019escursionista investito dai ragazzi, ancora vivo, che uccide senza scrupoli, ma, sorprendentemente illeso, il ragazzo si ripalesa al killer, il quale lo uccide una seconda volta. Confuso circa l'esperienza appena vissuta, il Night Stalker raggiunge la capanna di Margareth: i due stabiliscono una strana connessione empatica, e il killer, che rivela di chiamarsi Richard Ramirez, si apre con lei circa le sue esperienze passate che lo hanno reso l\u2019assassino che \u00e8 ora. Margareth gli dice di non vergognarsi della sua vera natura e di non sentirsi in colpa per gli omicidi commessi, proponendogli di cacciare Mr. Jingles mentre lei andr\u00e0 incontro all\u2019escursionista per capirne di pi\u00f9. Nel bosco, Margareth incrocia il misterioso uomo, ed entrambi si riconoscono a vicenda: si tratta di Jonas, un altro capogruppo del 1970 ucciso da Richter. Da allora, il suo fantasma ha vagato nelle foreste di Camp Redwood ignaro di essere effettivamente morto, finch\u00e9 non \u00e8 stato condotto nuovamente al campo dai ragazzi. Nel frattempo, Xavier si separa dai ragazzi per incontrare segretamente Blake, un produttore di film porno gay che lo salv\u00f2 da un'overdose obbligandolo a partecipare ai suoi film, e conduce l\u2019uomo presso le docce per fargli osservare Trevor nudo, in modo tale che possa evitare di partecipare alla produzione di un altro film hard e poter seguire il suo sogno d\u2019attore ma, approfittando di un attimo di distrazione, Xavier scappa via, mentre Mr. Jingles infilza Blake alla testa, impalandolo alla parete. Il suo corpo viene ritrovato pi\u00f9 tardi dallo stesso Xavier, in compagnia di Chet, Ray e Trevor ma l\u2019arrivo di una sconvolta Brooke, scampata al Night Stalker, fa dedurre a tutti che il terribile killer stia uccidendo i residenti del campo. Trevor nota per\u00f2 che a Blake \u00e8 stato reciso un orecchio, deducendo che a Camp Redwood si aggirano ben due serial killer: il Night Stalker e Mr. Jingles. Il gruppo non perde tempo per salire sul caravan di Xavier e darsela a gambe ma l'improvvisa apparizione di Rita non solo interrompe la fuga, ma mette fuori uso il caravan. Il gruppo decide cos\u00ec di dividersi per recuperare le chiavi dell'auto di Rita e della moto di Trevor, gli unici mezzi di trasporto utilizzabili: Brooke, Chet, Ray e Rita si dirigono in infermeria ma vengono attaccati dal Night Stalker, che ferisce Ray prima che tutti e quattro fuggano. Mentre Chet si ferma per aiutare Ray, Brooke e Rita fuggono, arrivando al parcheggio dove Brooke si convince a chiamare la polizia alla pi\u00f9 vicina cabina telefonica. Rita per\u00f2 glielo impedisce, stordendola con un sonnifero e rivelandosi dunque un\u2019impostora: si tratta di Donna Chambers, una psicologa ossessionata dalla mentalit\u00e0 dei serial killer, interesse che ha sviluppato dopo aver scoperto la vera natura omicida del padre e aver assistito al suo suicidio, spinto dalla vergogna di essere stato scoperto da sua figlia. Tramite alcuni flashback, si scopre quindi che \u00e8 stata proprio Donna, desiderosa di comprendere se la malvagit\u00e0 dell'uomo possa essere congenita o meno, a permettere a Richter di evadere dal manicomio in modo tale da poter studiare il suo comportamento nel luogo in cui \u00e8 nata la sua pazzia, ovvero Camp Redwood, che ha cosparso di trappole. Chet e Ray, infatti, rimasti indietro, cadono proprio in una delle trappole di Donna: una fossa di picche che trafiggono Chet alla spalla sinistra. Ormai in trappola, Ray si lascia prendere dal panico confessando di aver ucciso una matricola della sua confraternita, ignaro che Chet, cosciente, abbia sentito tutto. Credendo che l'amico sia spacciato, ma soprattutto per evitare che riveli le sue colpe, Ray decide di fuggire abbandonando Chet ad un tragico destino e incontra cos\u00ec Trevor, Xavier e Montana, scampati all'ultimo attacco di Mr. Jingles che ha ucciso la vera infermiera Rita, che i tre avevano liberato nella rimessa delle barche. Trevor consegna quindi le chiavi della sua moto a Ray, ordinandogli di fuggire con Montana per contattare la polizia, mentre lui e Xavier cercano di salvare Chet. Giunti al parcheggio, i due sono per\u00f2 attaccati da Ramirez e Ray sceglie di sacrificare Montana pur di potersi salvare con la moto di Trevor, ma \u00e8 proprio quando \u00e8 convinto di avercela fatta che viene decapitato da Mr. Jingles, proprio un secondo prima di varcare il confine del campo. Ramirez si appresta ad uccidere Montana ma, con sorpresa, la ragazza lo bacia appassionatamente per poi schiaffeggiarlo, rimproverandogli di non aver ancora ucciso Brooke. Attraverso alcuni flashback, si scopre quindi che Montana \u00e8 la sorella di Sam, il ragazzo rimasto ucciso durante il matrimonio di Brooke, e ha ingaggiato Ramirez, attratta sadicamente dalla sua oscurit\u00e0, per uccidere la ragazza che ritiene responsabile della morte del fratello. Intanto, dopo aver salvato Chet, Trevor si dirige alla capanna di Margareth mentre Xavier si reca alla mensa per avvertire Bertie. Richter per\u00f2, giunto all'improvviso, aggredisce entrambi, arrostendo Xavier in un forno, e ferendo mortalmente Bertie, che riesce appena in tempo a liberare Xavier, sebbene notevolmente sfigurato, e il giovane, in un gesto di solidariet\u00e0, la uccide per placare le sue sofferenze. Brooke, dopo essere scappata dal ripostiglio in cui era stata rinchiusa da Donna, cade in una delle trappole della psicologa, venendo per\u00f2 trovata da Montana che, invece di chiamare aiuto, comunica la sua posizione a Ramirez cosicch\u00e9 l\u2019uomo possa ucciderla, ma sul luogo vi \u00e8 anche Mr. Jingles. Tra i due scoppia quindi una furiosa lotta all\u2019ultimo sangue, cos\u00ec anche come tra Montana e Donna, mentre Brooke riesce ad approfittare del caos generale per liberarsi e scappare. Alla fine, Richter impala Ramirez ad un albero, uccidendolo, mentre Montana mette fuori gioco Donna. Fatto fuori Ramirez, Jingles fa visita a Margareth per riprendersi la sua rivincita, ma scopre in realt\u00e0 dalla donna che lui non ha mai compiuto alcun massacro ma si \u00e8 autoconvinto di essere il responsabile della strage a causa dei crudeli trattamenti subiti in manicomio. La vera responsabile del massacro \u00e8 altres\u00ec la stessa Margareth che, desiderosa di vendetta per le azioni di bullismo subite dagli altri coordinatori, ha trucidato i capigruppo di Camp Redwood per poi incastrare Richter per l\u2019accaduto, arrivando ad amputarsi un orecchio in modo tale da costruire il mito di Mr. Jingles. Richter \u00e8 sconvolto da questa rivelazione e ci\u00f2 consente a Margareth di cogliere al volo l'occasione per sparargli: ormai sopraffatta dalla sua vera natura diabolica, che aveva tentato inutilmente di sopraffare, la donna uccide brutalmente anche Trevor, giunto nella capanna, staccandogli un orecchio, che ha ormai adottato come suo modus operandi. Ormai riunitisi, Montana, Xavier e Chet cercano ancora un modo per abbandonare Camp Redwood e Margareth suggerisce di prendere una barca per farsi aiutare da una presunta coppia di campeggiatori dall\u2019altra parte del lago, in realt\u00e0 solo un pretesto per poter uccidere ancora: lo sfortunato \u00e8 proprio Chet che, legato ad una catena, viene lasciato annegare orribilmente mentre sprofonda negli abissi del lago. Altrove, Donna, ripresasi dallo scontro con Montana, scruta Ramirez essere sorprendentemente rianimato da una forza sovrannaturale: il killer spiega alla donna che a resuscitarlo \u00e8 stato Satana, che, per brevissimo tempo, fa riapparire anche il padre di Donna, il quale, ammette alla figlia che il massacro che Jingles ha compiuto \u00e8 in realt\u00e0 solo colpa sua. Per rimediare cos\u00ec al suo senso di colpa, Donna cerca di aiutare i superstiti svelando il suo coinvolgimento nell\u2019evasione di Richter, ma incorre nell\u2019ira di Xavier, adirato per il modo in cui Richter l'ha ridotto, che la insegue per il bosco armato di ascia. La donna incontra cos\u00ec un redivivo Richter, che la risparmia, dopo averle rinfacciato che d\u2019ora in poi dovr\u00e0 convivere con quello che ha commesso. Ma Richter, che adesso sa la verit\u00e0, vuole vendicarsi una volta per tutte di Margareth che tenta di strangolare, venendo ferito mortalmente da Xavier, armato di arco e frecce. Margareth si salva ma invece di ringraziare Xavier, lo uccide pugnalandolo ripetutamente al petto. Brooke, invece, dopo essere scappata dalle trappola di Donna, incontra il fantasma di Ray, col quale fa l\u2019amore, rivelando al ragazzo di essere vergine, ma ignorando che il ragazzo sia morto: infatti, dopo aver rinvenuto la testa di Ray nel frigorifero, torna sconvolta nella cabina, dove ormai \u00e8 presente solo Montana. Quest'ultima, ormai presa dal suo desiderio di vendetta, le si scaglia contro rivelandole di volerla morta per aver causato la morte di suo fratello. Le due ingaggiano cos\u00ec una strenua lotta sino alle prime luci dell'alba, ma, mentre il sole comincia lentamente a sorgere, Brooke, furiosa contro Montana, ritrova la sua determinazione pugnalando ripetutamente la ragazza, ignorando che i bambini che avrebbero dovuto passare l\u2019estate al campo, abbiano visto tutto l\u2019accaduto. Margareth, ancora una volta, si finge quindi l'unica sopravvissuta incolpando Brooke degli orribili omicidi perpetrati durante la notte. E cos\u00ec, mentre la polizia chiude per sempre l'accesso a Camp Redwood, i fantasmi di Montana, Ray e Xavier comprendono che non potranno mai pi\u00f9 lasciare quel luogo orribile. Richter, invece, ormai morente, accetta la proposta di Ramirez di servire Satana per tornare in vita ma, dopo un anno di brutali omicidi compiuti dal partner, lo stesso Richter lo denuncia alla gente del luogo permettendone l'arresto, mentre lui si allontana dandosi la possibilit\u00e0 di vivere una vita migliore.\n1989. Quattro anni dopo il massacro del 1984, Camp Redwood \u00e8 ormai divenuto un campeggio abbandonato, meta di turisti amanti del macabro, i quali cadono tutti vittime dei fantasmi di Montana e Xavier, che, per sfuggire alla noia di essere intrappolati nel purgatorio del campeggio, uccidono chiunque vi entri per puro divertimento. Margaret, che ha sposato Trevor, sopravvissuto incredibilmente al suo tentativo di omicidio, per evitare che potesse svelare la verit\u00e0 sugli omicidi da lei commessi, \u00e8 diventata una milionaria magnate immobiliare che compra e rinnova famigerati luoghi di culto dell\u2019orrore e il suo prossimo progetto \u00e8 proprio Camp Redwood, dove vorrebbe organizzare un concerto rock durante la notte di Halloween. Richter, che ha assunto l\u2019identit\u00e0 di Donald, sembra essere riuscito a dare una svolta alla sua vita, dopo essersi sposato con Sarah e aver avuto il piccolo Bobby, ma il peso del passato torna a bussare alla porta quando Ramirez, fuggito dal carcere con l'aiuto di Satana, uccide brutalmente Sarah prima che Richter torni a casa dal lavoro. L'uomo \u00e8 adesso intenzionato a uccidere Ramirez, in maniera tale da garantire la salvezza di suo figlio Bobby, che \u00e8 costretto ad abbandonare. Tornato a Camp Redwood, Richter viene per\u00f2 preso di mira dai fantasmi dei coordinatori ma scopre che essi sono in realt\u00e0 minacciati dal fantasma di una donna sconosciuta: si tratta di Lavinia, la madre di Richter, uccisa per autodifesa proprio da quest'ultimo nel 1948 dopo essere impazzita e aver ucciso i coordinatori del campeggio Golden Star (il nome precedente di Camp Redwood) a seguito della morte del fratellino di Richter, Bobby, ucciso accidentalmente dall'elica di una barca a causa dell'assenza dei coordinatori. Per questo motivo, Lavinia odia profondamente Benjamin, e rivela di essere stata lei a manipolare Margareth solo per apportare ulteriore sofferenza al figlio. Richter rivela alla madre di aver avuto anche lui un figlio, che ha chiamato proprio come il fratello scomparso prematuramente, e spinto da Lavinia stessa, decide alla fine di suicidarsi, in modo tale da tornare come fantasma ed evitare di essere ucciso da Ramirez. Brooke, invece, dopo aver passato cinque anni rinchiusa in carcere per gli omicidi di cui \u00e8 stata ingiustamente accusata da Margareth, viene condannata alla pena di morte e, dopo aver rifiutato la proposta di Ramirez di giurare fedelt\u00e0 a Satana, accetta il suo destino, morendo per iniezione letale. La ragazza per\u00f2 viene salvata da Donna, infiltratasi nella struttura, grazie alla quale cerca di assaporare l'aria di quegli anni '80 che non ha potuto vivere e che stanno per terminare, ma la ragazza riesce a convincere Donna a tornare a Camp Redwood per consumare la sua vendetta contro Margareth. Sulla strada per il campo, cadono per\u00f2 vittime di un serial killer di nome Bruce, un uomo a cui Donna ha voluto ingenuamente offrire un passaggio per averle riparato l\u2019auto, ma riescono ad avere la meglio sull'uomo, legandolo ad un palo. Bruce per\u00f2 riesce a slegarsi e raggiunge Camp Redwood, interrompendo lo scontro tra Richter e Ramirez, schierandosi apertamente dalla parte di quest'ultimo, di cui \u00e8 un grande fan. Donna e Brooke, invece, vengono avvicinate da Stacy, una bizzarra scrittrice che ha riconosciuto Brooke e che vuole conoscere i reali eventi verificatisi nel 1984. Brooke pianifica di ucciderla, conducendola a Camp Redwood, per poi essere fermata da Donna, che la convince a concentrarsi esclusivamente su Margareth. Stacy scappa, solo per essere poi uccisa brutalmente da Bruce, Ramirez e Margareth stessa, che, in preda alla frenesia di uccidere ancora, si \u00e8 alleata con i due assassini per massacrare tutte le band che giungeranno al festival. La donna arriva anche a sparare a Trevor, che stava bloccando le macchine in arrivo a Camp Redwood, lasciandolo agonizzante al di l\u00e0 dei confini del campo: tuttavia, grazie all'intervento di Brooke, l'uomo riesce a morire dentro il territorio di Camp Redwood, divenendo un fantasma e poter vivere per sempre con Montana, a cui rivela il suo amore. Nel mentre, tutti i coordinatori morti se la prendono con il fantasma di Richter per vendicarsi dei crimini commessi in passato in modo tale da privarlo della sua vendetta contro Ramirez. Benjamin alla fine viene pugnalato, e si risveglia lungo la riva del lago vicino al fantasma del fratello Bobby: quest'ultimo lo conduce da Lavinia, grata a Benjamin per averle ridato il tanto amato figlio prematuramente scomparso, e lo convince a rimanere con loro per sempre per vivere in pace per l'eternit\u00e0. Dopo la scomparsa di Benjamin, i fantasmi di Camp Redwood decidono di allearsi per porre fine alle atrocit\u00e0 che Bruce, Ramirez e Margareth stanno compiendo nel campo: mentre Trevor uccide Bruce, per poi scagliare il suo cadavere al di l\u00e0 dei confini del campo, gli altri fantasmi deducono che l'unico modo per fermare Ramirez \u00e8 quello di ucciderlo in eterno, dato che egli \u00e8 dotato del potere della resurrezione offerto da Satana. Pi\u00f9 tardi, nella notte, si consuma invece l'implacabile resa dei conti tra Margareth e Brooke ma quest'ultima, nella colluttazione, resta uccisa da un colpo di pistola da parte della stessa Margareth, la quale viene per\u00f2 catturata dai fantasmi e brutalmente trucidata, venendo fatta a pezzi con un'accetta e successivamente triturata pezzo per pezzo con una spara foglie, che rigetta i suoi resti al di l\u00e0 del confine del campo.\n2019. Trenta anni dopo, il figlio ormai adulto di Benjamin, Bobby, arriva a camp Redwood, ormai completamente abbandonato, in cerca di risposte sul destino del padre, avendo ricevuto assegni da un benefattore sconosciuto fin dall'infanzia. Bobby incontra cos\u00ec i fantasmi di Montana e Trevor, dai quali apprende cosa \u00e8 accaduto nel 1989, ma, durante il racconto, Ramirez risorge ancora una volta, riuscendo questa volta ad eludere i suoi aguzzini per attaccare e uccidere il figlio di Richter. Grazie all'aiuto di tutti i fantasmi di Camp Redwood, Bobby riesce a fuggire, non prima che Montana lo abbia indirizzato verso il manicomio, dove si trova l'unica sopravvissuta (cinematograficamente soprannominata final girl) del massacro del 1989: si tratta di Donna, la quale lo informa del destino riservato a Brooke e a Margareth durante la notte di Halloween del 1989. A questo punto Bobby \u00e8 convinto che sia Donna colei che lo ha sempre sostenuto economicamente sin da quando \u00e8 piccolo ma Donna non \u00e8 a conoscenza di ci\u00f2. Con stupore da parte di Donna, i due scoprono che la persona che Bobby sta cercando \u00e8 proprio Brooke, che in realt\u00e0 \u00e8 sopravvissuta grazie all'aiuto del fantasma di Ray, che riusc\u00ec a condurla fuori da Camp Redwood, dove la donna riusc\u00ec poi a guarire: anche Brooke quindi \u00e8 una final girl, fuggita dagli orrori negli anni 80, \u00e8 andata avanti e si \u00e8 fatta una famiglia, non volendo coinvolgere Donna, per non rivivere quei momenti terribili. Ma per Bobby la ricerca non \u00e8 ancora terminata, dato che egli desidera ancora conoscere la sorte riservata a suo padre Benjamin, che gli altri fantasmi non hanno mai pi\u00f9 visto dopo il 1989: torna nuovamente a Camp Redwood dove \u00e8 attaccato dal fantasma di Margareth, la quale in realt\u00e0 \u00e8 morta un secondo prima che i suoi resti venissero scagliati aldil\u00e0 dei confini del campo, motivo per cui il suo fantasma \u00e8 sempre stato presente ma non si \u00e8 mai palesato fino al momento giusto. La donna tenta inultimente di uccidere Bobby, che viene salvato da Benjamin, Lavinia e dai fantasmi di tutti i coordinatori, compresi Montana e Trevor. Ora che ha rivisto suo padre e conosce la verit\u00e0, Bobby pu\u00f2 condividere un addio in lacrime con la sua famiglia mentre i fantasmi di Camp Redwood lo spronano a non dimenticarli, perch\u00e9 fin quando lui avr\u00e0 memoria di loro e racconter\u00e0 le loro storie, quei magnifici anni 80 vivranno per sempre.\nDecima stagione: \"Double Feature\".\nParte 1: \"Red Tide\" \nProvincetown, 2021. Lo sceneggiatore Harry Gardner si trasferisce con la moglie incinta Doris, appassionata di arredamento, e la figlia Alma, aspirante prodigio nel violino, a Provincetown, una cittadina costiera nel Massachusetts, per cercare l'ispirazione per la scrittura di una nuova serie televisiva. Mentre la citt\u00e0 sembra essere popolata da strane creature vampiresche, chiamati i \u201cPallidi\u201d, Harry cerca in tutti i modi di superare il blocco dello scrittore che lo attanaglia, messo sotto pressione dall\u2019esigente manager Ursula. Tuttavia, dopo aver ucciso un Pallido entrato clandestinamente in casa, il quale aveva gi\u00e0 tentato di aggredire Doris e Alma, Harry promette alla sua famiglia di lasciare Provincetown, non riuscendo a trovare la sua vena creativa. Uscito una notte da solo, lo scrittore si imbatte casualmente in una coppia di artisti di fama internazionale: si tratta di Belle Noir, scrittrice di romanzi rosa ormai del tutto affermata e vincitrice di svariati premi, e Austin Sommers, un giovane drammaturgo autore di meravigliosi spettacoli teatrali. La strana coppia rivela a Harry che il segreto del loro successo \u00e8 dovuto proprio a Provincetown, dove i due trascorrono ogni inverno, periodo nel quale portano a termine i loro capolavori. Desideroso anche lui di apprendere il metodo che possa portarlo al successo, Harry si presenta pi\u00f9 tardi a casa di Austin, il quale, in cambio della segretezza assoluta, offre allo scrittore una pillola nera, in grado di accendere all\u2019istante la creativit\u00e0 di chiunque possegga una parvenza di talento. Dopo diversi tentennamenti, Harry, messo ancora sotto pressione da Ursula, assume la pillola proprio quando la famiglia era ormai in procinto di lasciare Provincetown e, accecato da un\u2019improvvisa ispirazione, comincia a scrivere l\u2019inizio di una promettente storia, rimandando la partenza, fino a restare sveglio tutta la notte e completare la serie. Gli effetti collaterali della pillola, tuttavia, non tardano a manifestarsi, soprattutto quando Harry comincia ad avvertire un\u2019insaziabile voglia di sangue: raggiunti nuovamente Belle e Austin, Harry scopre con orrore che la pillola \u00e8 si in grado di accendere il talento ma comporta un irrefrenabile desiderio di sangue umano e, per di pi\u00f9, \u00e8 in grado di tramutare in orribili mostri assetati di sangue, ovvero i Pallidi, chi invece \u00e8 privo di qualsiasi talento. Ormai per\u00f2 deciso ad utilizzare la pillola per completare la sceneggiatura del nuovo lavoro a cui Ursula lo ha incaricato, Harry accetta suo malgrado di unirsi alla coppia di scrittori per cacciare, durante la notte, esseri umani reietti, come alcolizzati, prostitute e drogati, per cibarsi del loro sangue, arrivando a modificare la propria struttura dentale presso una tatuatrice di nome Lark, anch\u2019essa dipendente dalla pillola. L\u2019improvvisa esplosione di creativit\u00e0 di Harry, tuttavia, attira l\u2019attenzione di Alma che, desiderosa di diventare la violinista pi\u00f9 brava di sempre, scopre ben presto il segreto del padre, assumendo di nascosto la pillola. Doris scopre quindi la figlia cibarsi, in maniera inquietante, di un coniglio e, psicologicamente provata, viene portata in ospedale, dove rester\u00e0 fino alla nascita del piccolo Eli. Harry invece, scoperto quanto commesso dalla figlia, cerca di attenuare l\u2019irrefrenabile desiderio di sangue di Alma promettendole di portarle una razione di sangue prelevata durante la prossima caccia in compagnia di Belle e Austin. Tuttavia, dopo essere stato scoperto dagli scrittori, Harry viene messo alle strette e gli viene ordinato di evitare a tutti i costi che Alma assuma ulteriori pillole. Per evitare che il segreto delle pillole possa diffondersi, Belle e Austin progettano per\u00f2 in segreto di eliminare sia Harry che Alma.\nNel frattempo, gli incredibili lavori di Harry attirano Ursula a Provincetown: la donna scopre la formidabile abilit\u00e0 delle pillole da Mickey, un prostituto con la passione della scrittura che vorrebbe far leggere ad Ursula i suoi lavori per poter affermarsi come sceneggiatore di successo e abbandonare una misera vita fatta di droga e sesso. In realt\u00e0 anche Mickey ha assunto la pillola, dopo essere stato fermato pi\u00f9 volte da Karen, la sua amica/amante, soprannominata da tutti Tubercolosis Karen, per via del suo eterno tossire, la quale \u00e8 in realt\u00e0 terrorizzata dai Pallidi ed \u00e8 costretta da Belle Noir a rapire puntualmente dei neonati, di cui la scrittrice possa cibarsi, per ricevere in cambio la protezione di quest\u2019ultima dalle orrende creature. Karen per\u00f2 \u00e8 dotata del grande talento della pittura ed \u00e8 stata pi\u00f9 volte incoraggiata da Mickey ad assumere la pillola per stravolgere la sua vita miserabile ma, disgustata dal mostro in cui la pillola potrebbe tramutarla, rifiuta puntualmente le richieste del complice. Dopo aver accettato di leggere i suoi lavori, Ursula chiede in cambio a Mickey di accompagnarla dalla persona responsabile della creazione della pillola: si tratta del Chimico, una donna che, reduce da esperimenti militari sulle scimmie, ha diffuso l\u2019utilizzo della pillola a Provincetown per testare gli effetti sulle persone illegalmente, dato che gli esperimenti condotti sui primati avevano portato a risultati allarmanti. Ursula propone quindi un accordo al Chimico, cercando invano di convincerla a collaborare con lei per utilizzare la pillola sui suoi clienti, in modo tale da ottenere reciproche soddisfazioni. Tornata da Harry, Ursula svela di essere a conoscenza del segreto della pillola e accetta di collaborare con Harry, in modo tale che lui possa continuare a fornire ottimo materiale. La situazione sfugge per\u00f2 di mano quando Alma, rimasta a casa con Ursula mentre attende che Harry le consegni la razione di sangue promessa, uccide brutalmente lo sceriffo Burleson, la quale stava indagando proprio sui Gardner riguardo i continui omicidi perpetrati a Provincetown. Belle e Austin informano invece il Chimico del pericolo che la pillola possa diffondersi ed esprimono la loro volont\u00e0 di uccidere i Gardner: si scopre cos\u00ec che anche Belle e Austin erano dei reietti, il cui talento non era apprezzato da nessuno, e devono alla pillola tutto il loro successo, e non possono permettere che le incredibili capacit\u00e0 della pillola vengano conosciute da tutto il mondo.\nNel frattempo, Doris da alla luce Eli ma scopre che Harry e Alma non hanno ancora abbandonato Provincetown, da cui la donna vuole andarsene al pi\u00f9 presto. Con la complicit\u00e0 di Ursula, Harry tiene segregata Doris in casa in balia di calmanti e sedativi per evitare che la donna possa ostacolare la produzione del suo lavoro, ovviamente dovuto alle pillole. Alma per\u00f2, ormai desiderosa di raggiungere il suo obiettivo, cerca di convincere Harry di sbarazzarsi sia della madre che del fratellino, di cui arriva a cibarsi durante la notte, per poi essere scoperta da Doris stessa. La donna, scioccata, viene finalmente messa a conoscenza da Alma che sia lei che Harry hanno assunto delle pillole che hanno amplificato il loro talento e, manipolando la madre in maniera spietata, Alma la sprona a assumere la pillola per poter diventare come lei e Harry, in realt\u00e0 consapevole dello scarso talento che Doris ha nell\u2019arredamento della casa. Doris assume la pillola ma, ovviamente, per via del suo scarso talento, comincia progressivamente a trasformarsi in un Pallido. La stessa notte, Karen, dopo aver rifiutato di consegnare a Bell un altro innocente bambino, decide di rapire il piccolo Eli per sottrarlo dai mostri che Harry e Alma sono diventati e crescerlo lontano da Provincetown, ma, terrorizzata da Doris, diventata a tutti gli effetti un Pallido, fugge inseguita dagli altri Pallidi, implorando Mickey di proteggerla. Quest\u2019ultimo la costringe per\u00f2 ad un ultimatum: assumere la pillola e vivere con lui una vita di successo oppure lasciarsi divorare dai Pallidi. Karen, ferma sulla sua posizione, implora disperatamente Mickey di non abbandonarla ma, alla fine, per paura di essere divorata, assume una pillola che Mickey le aveva lasciato, riuscendo ad allontanare i Pallidi. L\u2019indomani, raggiunta la spiaggia con Mickey, Karen, non volendo assolutamente arrivare ad uccidere innocenti, decide di mettere fine a questa orribile storia, uccidendo prima Mickey e poi lasciarsi affogare in mare.\nHarry, scoperto con dolore che Doris \u00e8 stata trasformata in un Pallido da Alma, si convince a liberarsi di lei, ammettendo che la figlia aveva sempre avuto ragione. A questo punto comunica ad Alma ed Ursula che dopo aver completato l\u2019ultimo lavoro finiranno di assumere le pillole e torneranno alla loro vita di tutti i giorni in compagnia del piccolo Eli, incontrando tuttavia il disappunto di Alma, che vorrebbe sbarazzarsi anche del fratellino. Austin e Bell rapiscono per\u00f2 il piccolo Eli e costringono i Gardner a presentarsi dal Chimico per un ultimo faccia a faccia. Ursula elabora per\u00f2 un piano ingegnoso riuscendo a reclutare i Pallidi contro Belle e Austin, i quali, nel tentativo di uccidere Harry, vengono sbranati dai Pallidi stessi. Quando tutto sembra per\u00f2 essere finito, Alma, abbracciata da Harry, uccide brutalmente il padre, rivelando l\u2019orribile complotto organizzato con la complicit\u00e0 di Ursula e il Chimico, che aderisce al piano di Ursula per diffondere le pillole: Alma, lasciandosi ormai andare al suo lato oscuro, arriva ad uccidere il ragazzo candidato a Primo Violino di un\u2019importante accademia musicale mentre Ursula promuove le pillole nere ad una convention di giovani scrittori. Mentre il mondo \u00e8 quindi in preda ai terribili effetti della pillola, il Chimico osserva la distruzione della citt\u00e0 da parte dei Pallidi mentre coccola il piccolo Eli, rivelando l\u2019intenzione di elaborare un nuovo terribile farmaco.\nParte 2: \"Death Valley\" \n1954. Il presidente degli Stati Uniti Dwight D. Eisenhower fa visita ad un convoglio militare nel deserto dopo essere stato informato di un impatto aereo su suolo americano. Giunto sul luogo, dove riversano i rottami dell\u2019aereo abbattuto dall\u2019aeronautica, il presidente resta sconvolto dal ritrovamento di una donna, viva ma completamente nuda: si tratta di Amelia Earhart, pioniera aviatrice scomparsa misteriosamente nel 1937 mentre solcava l\u2019oceano pacifico a bordo del proprio aliante, che non risulta invecchiata di una virgola ed \u00e8 addirittura incinta. Trasportata in una base militare, la donna, tramite sprazzi di memoria, ricorda di aver perso il controllo del velivolo e di essere stata accecata da un\u2019abbagliante luce bianca, prima di assumere comportamenti aggressivi nei confronti del presidente, il quale si dirige nella sala dove due chirurghi stanno effettuando l\u2019autopsia al secondo corpo rinvenuto all\u2019interno del mezzo aereo: si tratta di un essere alieno, apparentemente privo di organi interni, che, dopo essere stato aperto, attacca e uccide i due medici. La basa militare \u00e8 quindi vittima di un attacco: una donna, di nome Maria Wycoff, evidentemente posseduta da una creatura aliena, massacra i militari presenti nella struttura facendone esplodere la testa, prima di essere fermata dal presidente. Quest\u2019ultimo, scoperto che l\u2019obiettivo degli esseri alieni \u00e8 quello di adattare la propria progenie sulla Terra, in modo da garantire la sopravvivenza della loro specie, si ritrova davanti ad un dilemma morale essendo indeciso se stipulare un accordo con le creature: accettare che migliaia di americani vengano rapiti e sottoposti ad esperimenti alieni per ottenere in cambio tecnologie avanguardiste che potrebbero offrire all'America un incredibile sviluppo economico. Dopo aver scoperto che Amelia Earhart trasportava in grembo il primo essere ibrido che ha ucciso sia la donna che i militari, Eisenhower si confronta con la moglie Mamie, ignaro che la donna sia stata gi\u00e0 soggiogata dalle creature extraterrestri: Mamie cerca di spingere Dwight a firmare l\u2019accordo, utilizzando un giovane e ambizioso Richard Nixon, allora vicepresidente, per convincere il marito. Temendo per la vita della moglie, alla fine, Eisenhower firma l\u2019accordo con gli alieni.\n1957. Tre anni dopo aver stipulato l\u2019accordo con gli alieni, Dwight \u00e8 preoccupato di aver commesso un errore, notando che, dopo circa 300 incursioni aliene, le creature non abbiano ancora rispettato quanto promesso. Un automa umano di nome Valiant Thor si presenta tuttavia alla Casa Bianca con il prototipo di un telefono cellulare, la tecnologia promessa dagli alieni, conducendo per\u00f2 clandestinamente degli esperimenti nei sotterranei dell\u2019edificio. Dwight, avendo scoperto migliaia di feti ibridi conservati da Valiant, decide di trasferire le operazioni aliene in un distretto desertico del Nevada, che assume il nome di Area 51, e consegnarlo nelle mani di Thor, il quale continuer\u00e0 ad effettuare gli esperimenti lontano da occhi indiscreti. \n1963. Il neo-eletto presidente John F. Kennedy viene messo a conoscenza da Eisenhower e Nixon, ancora frustrato per aver perso le elezioni, dell\u2019accordo stipulato da Dwight con gli alieni. Non accettando l\u2019idea che milioni di americani debbano pagare lo scotto di tale complotto, Kennedy, dopo aver confessato tutto alla propria amante Marilyn Monroe, decide di sbandierare a tutti il segreto di Eisenhower ma sia lui che Marilyn vengono eliminati prima di poter diffondere il segreto: Marilyn viene rapita e uccisa e la sua morte viene fatta passare per suicidio attraverso l\u2019assunzione di barbiturici, mentre Kennedy viene assassinato durante l\u2019ormai noto attentato di Dallas del 3 novembre 1963. Nel frattempo, Dwight continua a pentirsi della scelta che ha compiuto, il che lo porta ad allontanarsi da Mamie che, contrariamente al pensiero del marito, \u00e8 sempre stata favorevole all\u2019accordo con gli alieni, tanto da arrivare a consumare un rapporto sessuale con Valiant, con il quale former\u00e0 un solido sodalizio.\n1972. Nixon, divenuto presidente, \u00e8 ormai al centro di una crisi senza precedenti, essendo visto come il responsabile del protrarsi della Guerra del Vietnam, conflitto che ha dovuto effettivamente portare avanti per agevolare gli esperimenti di Thor dal quale apprende con disappunto che le operazioni aliene dovranno protrarsi per almeno altri cinquant\u2019anni, dato che la nascita dell\u2019ibrido perfetto \u00e8 prevista solo per il 2021. Ormai completamente bersagliato, a Nixon non resta che dimettersi, anche consigliato dal suo vice, in realt\u00e0 un alieno-rettile, ma il suo smisurato orgoglio lo porta a desistere: rapito dagli alieni, viene per\u00f2 costretto, attraverso diverse torture, a dare le dimissioni. Nel frattempo, Dwight, ormai in fin di vita, rivela effettivamente a Mamie la presenza di un secondo tipo di alieni, dalle sembianze rettiliane, che si sono sempre mossi di nascosto contro gli alieni che hanno invece firmato l\u2019accordo con lui. Ormai morente, Dwight rifiuta anche l\u2019immortalit\u00e0 offerta da Valiant e muore, dopo aver compreso l\u2019inumanit\u00e0 della moglie, che invece impone a Thor di renderla immortale. Dopo aver dato alle stampe la notizia della sua morte, avvenuta per arresto cardiaco, Mamie viene condotta nell\u2019Area 51 dove vivr\u00e0 per sempre il resto dei suoi giorni, facendo amicizia con Calico, una giovane prostituta gi\u00e0 presente nella struttura da diversi anni.\n2021. Kendall, Rachel e i fidanzati Troy e Cal si riuniscono per trascorrere insieme le vacanze estive secondo le regole del luddismo per vivere appieno l\u2019estate ma, durante il campeggio nel deserto, sono vittime di un rapimento alieno, a seguito del quale tutti, ragazzi inclusi, risultano essere incinti. Dopo aver effettuato una visita dal ginecologo e aver scoperto di trasportare in grembo degli esseri mostruosi, i quattro vengono rapiti e trasportati nell\u2019Area 51 affinch\u00e9 le gravidanze possano essere monitorate al meglio da una donna ibrido, con il volto per met\u00e0 umano e per met\u00e0 alieno, di nome Theta. Qui i quattro amici conoscono Calico, dopo che quest\u2019ultima ha appena finito di dialogare con Steve Jobs, dalla quale apprendono di essere all\u2019interno dell\u2019Area 51, luogo in cui le persone rapite dagli alieni vengono ingravidate per trasportare in grembo esseri ibridi che possano far rifiorire la specie aliena da cui sono sottomessi. Troy, spazientito e ostinato nel voler sapere in che modo il bambino che lui porta in grembo gli verr\u00e0 esportato, viene trasportato da Theta all\u2019interno di una sala parto all\u2019avanguardia dove la donna seda Troy attraverso particolari capacit\u00e0 telepatiche per poi farlo partorire senza che egli avverta alcun tipo di dolore: Troy da alla luce una bambina, dagli occhi alieni, che per\u00f2, giudicata anomala, viene barbaramente sgozzata e sigillata all\u2019interno di una capsula di contenimento, mentre Troy ne piange la morte. Calico, volendo far distrarre i ragazzi, li conduce in una stanza che riproduce esattamente lo sbarco sulla Luna del 1969 e svela che l\u2019allunaggio in realt\u00e0 non \u00e8 mai avvenuto ma \u00e8 stata soltanto una prova di recitazione di Neil Armstrong, in quanto arrivare sulla Luna si sarebbe rivelata una missione abbastanza semplice considerata la tecnologia di cui ormai godeva il governo, per cui raggiungere il satellite sarebbe stato solo uno spreco di tempo ed energia. Troy, distrutto per la morte della bambina, che, nonostante l\u2019aspetto mostruoso, giudicava comunque sua figlia, progetta di far partorire in segreto Cal, in preda alle doglie, per evitare che anche il bambino di quest\u2019ultimo venga eliminato: il neonato, tuttavia, dotato di tentacoli, uccide brutalmente sia Cal che Troy per poi essere eliminato da una squadra speciale di militari. Theta, dopo aver saputo che il neonato \u00e8 stato ucciso, fa uccidere i militari responsabili della morte dell\u2019ibrido e conduce Kendall e Rachel, sconvolte dopo aver rinvenuto i cadaveri degli amici, nella sala parto, convinta che da una delle due amiche verr\u00e0 finalmente alla luce l\u2019ibrido perfetto, considerato che i neonati di Troy e Cal si avvicinavano molto. Rachel viene sgozzata dopo aver dato alla luce una bambina anomala mentre il bambino di Kendall viene giudicato da Theta l\u2019essere perfetto, colui che dar\u00e0 inizio alla rinascita della loro specie sulla Terra. Kendall, dopo aver frenato l\u2019entusiasmo della donna, avvertendola che il tempo alla fine segner\u00e0 la fine anche della loro civilt\u00e0, viene freddamente decapitata affinch\u00e9 il suo corpo possa essere utilizzato come un\u2019incubatrice umana che possa dare vita a ulteriori ibridi perfetti ininterrottamente. Mamie Eisenhower, ancora viva e residente all\u2019interno dell\u2019Area 51 scopre con orrore da Valiant che, finalmente, dopo decenni di esperimenti la civilt\u00e0 aliena che l\u2019ha creato potr\u00e0 abitare la Terra in compagnia degli alieni-rettili, con i quali gi\u00e0 da tempo era stato stipulato un accordo di condivisione del pianeta, ma ci\u00f2 ovviamente prevede che gli esseri umani vengano tutti eliminati, non essendo stati in grado di coltivare il \u201cgiardino\u201d nel quale hanno vissuto, ovvero la Terra. Sentendosi una traditrice della sua razza, Mamie cerca quindi di studiare un piano per prendere in mano la situazione chiedendo la collaborazione di Calico e Theta, la quale non era stata informata del genocidio di massa dell\u2019umanit\u00e0, senza la quale non potr\u00e0 pi\u00f9 condurre esperimenti. Mamie raggiunge quindi il piccolo ibrido ma, decisa ad ucciderlo, viene immobilizzata proprio da Theta, la quale in realt\u00e0 era a conoscenza di tutto e ha accettato di collaborare con Mamie solo per farla fuori, e chiede a Calico di aiutarla. Quest\u2019ultima per\u00f2 \u00e8 d\u2019accordo con Theta e giudica gli umani inadatti a vivere sulla Terra, avendone conosciuti i lati pi\u00f9 oscuri. Theta fa quindi esplodere la testa di Mamie mentre, in compagnia di Calico, assiste alla nascita del prossimo ibrido perfetto. \nConcezione.\nLa serie \u00e8 ideata da Ryan Murphy e Brad Falchuk. Essi sono anche i produttori di Glee, serie tv musical, e ci\u00f2 ha portato le sue influenze, in quanto nella seconda e nella quarta stagione vi sono presenti delle canzoni inerenti alla situazione cantate dai protagonisti (The Name Game, Life On Mars? e Heroes, queste ultime due del celebre artista David Bowie e Gods And Monsters di Lana Del Rey, eseguite da Jessica Lange, Come As You Are dei Nirvana da Evan Peters, Criminal di Fiona Apple da Sarah Paulson). I due iniziarono a lavorare alla sceneggiatura gi\u00e0 da prima dell'avvio della produzione di \"Glee\", da loro prodotta dal 2009. Il loro progetto ottenne il semaforo verde il 17 febbraio 2011, giorno in cui la rete via cavo FX annunci\u00f2 di avere ordinato un episodio pilota che sarebbe stato prodotto nella successiva primavera dalla 20th Century Fox Television. Ryan Murphy e Brad Falchuk, il primo anche regista del pilot, figurano anche come produttori esecutivi insieme a Dante Di Loreto.\nI dettagli del progetto non vennero rivelati per tutta la fase di produzione. I produttori, infatti, vollero mantenere riserbo sui contenuti in modo da fare crescere l'attesa in vista del debutto della serie, rendendo note nel frattempo solo poche e generiche informazioni. Tra queste, gli autori spiegarono di volere sviluppare una trama diversa tra una stagione e l'altra, con differenti personaggi e interpreti.\nLa serie non ha al suo interno nessun attore e nessun attrice presente in tutte le stagioni, ma Sarah Paulson, Lily Rabe, Frances Conroy ed Evan Peters sono gli attori che troviamo di pi\u00f9. Tra i volti noti presenti pi\u00f9 amati figurano sicuramente Lady Gaga e Adam Levine.\nDopo le riprese dell'episodio pilota il 18 luglio il network conferm\u00f2 la produzione di una prima stagione di tredici episodi. In tale occasione, i dirigenti della 20th Century Fox Television presentarono \"American Horror Story\" come un'affascinante e innovativa serie che reinventa il genere horror.\nIn seguito, Ryan Murphy spieg\u00f2 di avere voluto fare qualcosa di completamente diverso da quanto fatto precedentemente, che andasse a sfruttare un differente aspetto della sua personalit\u00e0, amante del genere horror e attratto dalle cose oscure. Murphy la descrisse come un thriller psicosessuale ispirato dal cinema horror degli anni sessanta e settanta, definendola come il suo prodotto televisivo di cui \u00e8 pi\u00f9 orgoglioso. La tonalit\u00e0 oscura e psicosessuale della serie fu invece ispirata dalla soap opera del 1966 \"Dark Shadows\", di cui la nonna di Murphy era molto appassionata, costringendo alla visione anche il nipote. Brad Falchuk, invece, chiar\u00ec che \"American Horror Story\" ha l'obiettivo, oltre che di spaventare gli spettatori, di raccontare il genere horror da una nuova prospettiva, sfida che defin\u00ec molto intrigante.\nIl 1\u00ba agosto 2012, durante la presentazione della seconda stagione, fu annunciato che i nuovi episodi della serie sarebbero stati trasmessi con l'aggiunta del sottotitolo \"Asylum\" al titolo principale della serie \"American Horror Story\", mentre alla prima stagione sarebbe poi stato associato quello di \"Murder House\". \"Asylum\" fa riferimento al luogo in cui la nuova stagione venne ambientata, inteso sia come istituto psichiatrico che come rifugio per i non amati e indesiderati. In tale occasione, Ryan Murphy afferm\u00f2 che il tema principale della stagione avrebbe riguardato la sanit\u00e0 mentale e il fronteggiare gli orrori della vita reale.\nNel mese di marzo 2013 fu annunciato il sottotitolo della terza stagione: \"Coven\". Avendo protagoniste delle streghe e personaggi realmente esistiti come Marie Laveau, interpretata da Angela Bassett, e Delphine LaLaurie, interpretata da Kethy Bates, la stagione affronta temi quali il legame tra una madre e la propria figlia, il femminismo e l'oppressione delle minoranze. Secondo i produttori, inoltre, la stagione \u00e8 meno cupa e pi\u00f9 divertente rispetto alle precedenti.\nNel mese di marzo del 2014 vennero svelati i primi dettagli sulla quarta stagione, ambientata nella Florida del 1950, la quale \u00e8 accompagnata dal sottotitolo \"Freak Show\", come venivano chiamati negli Stati Uniti gli spettacoli che esibivano fenomeni da baraccone.\nPer la quinta stagione, per la quale gli autori dichiararono di volersi distaccare dallo stile delle precedenti e richiamare il genere di horror della prima stagione, venne scelto il sottotitolo \"Hotel\". Presentando \"American Horror Story: Hotel\", Ryan Murphy spieg\u00f2 come \"Murder House\" fosse pi\u00f9 rivolta ai \u00abveri amanti dell'horror\u00bb, essendo \u00abmolto psicologica\u00bb, definendo la seconda stagione pi\u00f9 adatta agli amanti del dramma, la terza ai pi\u00f9 giovani, e giudicando la quarta come la pi\u00f9 \u00abstravagante\u00bb; con la quinta si ritorna invece a cercare un horror pi\u00f9 puro, essendo pi\u00f9 radicata nelle \u00abgenuine paure primordiali\u00bb.\nNell'ottobre del 2014 Ryan Murphy, in un'intervista a \"Entertainment Weekly\" dichiar\u00f2 che ogni stagione \u00e8 connessa a un'altra, creando cos\u00ec una mitologia che si espande nel corso della serie: \u00abLa cosa interessante del fare uno show come questo \u00e8 che ogni stagione ha la sua storia, il suo inizio, svolgimento e fine. Ma fin dall'inizio della serie abbiamo in mente l'intreccio delle mitologie. \u00c8 la parte divertente della serie. Speriamo che alla fine della serie, tra dieci o quindici anni, la gente possa dire \"Oh, questo \u00e8 connesso con x\"\u00bb; l'intreccio tra le stagioni viene esplicitato a partire da \"Freak Show\", con la comparsa di personaggi delle precedenti stagioni.\nCasting.\nPrima stagione: \"Murder House\".\nIl casting cominci\u00f2 nel mese di marzo 2011. Connie Britton, il 17 marzo, fu la prima a essere ingaggiata per il ruolo della protagonista Vivien Harmon. Il 30 marzo si un\u00ec al cast anche Denis O'Hare, per il ruolo di Larry Harvey. Nel mese di aprile vennero ingaggiati anche Jessica Lange, per il ruolo della vicina di casa degli Harmon, Constance, e Dylan McDermott, per interpretare Ben Harmon, un terapista sposato con Vivien; mentre a inizio maggio furono ingaggiati gli ultimi due attori del cast principale, Taissa Farmiga, per il ruolo di Violet, figlia degli Harmon, e Evan Peters, per il ruolo di un paziente di Ben, Tate Langdon. Il personaggio di Tate fu presentato da Ryan Murphy come il \u00abvero mostro\u00bb della serie. Dylan McDermott spieg\u00f2 di avere accettato la parte contento di avere trovato un ruolo molto diverso dai personaggi che aveva interpretato in precedenza e che lo facesse ricordare per qualcos'altro oltre che per la partecipazione in \"The Practice - Professione avvocati\". Per Jessica Lange fu il primo ruolo da protagonista in una serie televisiva; l'attrice spieg\u00f2 che aveva ricevuto altre proposte in passato, ma aveva sempre rifiutato per evitare di prendere impegni di lunga durata.\nA fine dello stesso mese furono ingaggiate anche Alexandra Breckenridge e Frances Conroy, entrambe per interpretare lo stesso personaggio, la governante Moira O'Hara, rispettivamente da giovane e anziana. Il 3 giugno venne annunciato anche l'ingresso nel cast di Shelby Young, per il ruolo di Leah, un personaggio ricorrente che si comporta da bulla nei confronti di Violet. Tra gli altri membri ricorrenti del cast figura anche Jamie Brewer, che interpreta la figlia con sindrome di down di Constance.\nDopo le riprese dell'episodio pilota e la conferma della produzione di una prima stagione completa, nel corso del mese di agosto vennero ingaggiati altri interpreti per il ruolo di personaggi ricorrenti. Jamie Harris venne ingaggiato per interpretare il killer sociopatico R. Franklin; Michael Graziadei, per il ruolo del fidanzato di Constance; Eric Close per il personaggio di Hugo Langdon, il marito infedele di Constance; Lily Rabe, per il ruolo dell'originaria proprietaria della casa degli Harmon, Nora. Inoltre, il 26 agosto venne ingaggiato anche Zachary Quinto, per il ruolo dell'ex proprietario della casa degli Harmon, Chad, il cui partner \u00e8 interpretato da Teddy Sears, ingaggiato una settimana dopo. Il 14 settembre fu ingaggiata anche Sarah Paulson, per il ruolo della sensitiva Billie Dean Howard.\nSeconda stagione: \"Asylum\".\nLe prime fasi del casting della seconda stagione si svolsero tra i mesi di gennaio e febbraio 2012. Il 1\u00ba marzo 2012 fu annunciato il ritorno di Jessica Lange per interpretare uno dei nuovi personaggi principali; il giorno seguente fu confermata la presenza nel cast della seconda stagione anche di Evan Peters, gi\u00e0 protagonista nella prima stagione, Zachary Quinto, Sarah Paulson e Lily Rabe, interpreti di personaggi secondari nella stagione precedente. L'11 aprile 2012 venne ingaggiata l'attrice francese Lizzie Brocher\u00e9, per il ruolo della protagonista Grace, il cui carattere fu descritto come simile a quello del personaggio interpretato da Angelina Jolie, Lisa Rowe, nel film \"Ragazze interrotte\". Nel frattempo, tra gli interpreti di personaggi ricorrenti, era stato scritturato anche il cantautore Adam Levine, al suo debutto da attore. Il successivo 26 aprile venne invece svelato l'ingresso nel cast di Chlo\u00eb Sevigny, per il ruolo della \"ninfomane\" Shelley, antagonista del nuovo personaggio di Jessica Lange. Il 7 maggio fu ingaggiato James Cromwell, interprete del dottor Arthur Arden; mentre l'11 giugno venne ingaggiato l'ultimo membro del cast principale, Joseph Fiennes, per il ruolo del direttore dell'istituto nel quale \u00e8 ambientata la stagione. Nei \"flashback\" il dott. Arden \u00e8 impersonato dal figlio di James Cromwell, John Cromwell.\nTra gli altri attori chiamati a interpretare personaggi secondari sono presenti Britne Oldford per il ruolo della moglie di Kit Walker, Alma Walker, Mark Consuelos, Clea DuVall che interpreta Wendy, la compagna della protagonista Lana Winters, Jenna Dewan, per interpretare l'amante del personaggio di Adam Levine, e Franka Potente, per il ruolo di una dei pazienti dell'ospedale psichiatrico in cui \u00e8 ambientata la stagione. Avrebbe dovuto fare parte del cast ricorrente anche Chris Zylka, tuttavia l'attore venne escluso dal cast dopo essersi rifiutato di radersi i capelli. A riprese gi\u00e0 iniziate, inoltre, venne annunciata la presenza nel cast anche di Frances Conroy.\nTerza stagione: \"Coven\".\nIl casting della terza stagione inizi\u00f2 subito dopo la fine della produzione della seconda. Il 31 gennaio 2013 venne confermata la presenza nel cast della nuova stagione di Lily Rabe, mentre nelle settimane precedenti era gi\u00e0 stata annunciata la presenza di Jessica Lange, Sarah Paulson e Evan Peters; tutti avevano gi\u00e0 preso parte a entrambe le stagioni precedenti. Nel mese di febbraio 2013 si unirono al cast anche Taissa Farmiga, gi\u00e0 protagonista nella prima stagione, e Frances Conroy e Kathy Bates, chiamate a interpretare rispettivamente Myrtle Snow e la sanguinaria Madame Lalaurie.\nIl 29 aprile 2013 fu ingaggiata Gabourey Sidibe; mentre il 12 maggio venne annunciato l'ingaggio di Angela Bassett, come la strega voodoo Marie Laveau, e Patti LuPone. Il 22 maggio, per il ruolo di Madison, si un\u00ec al cast anche Emma Roberts. Tra fine luglio e inizio agosto fu comunicata la presenza nel cast anche di Denis O'Hare e Alexandra Breckenridge; anche loro avevano gi\u00e0 partecipato alla prima stagione. Fanno parte del cast ricorrente della stagione anche Leslie Jordan e Danny Huston.\nQuarta stagione: \"Freak Show\".\nNel mese di marzo 2014 venne annunciato che il cast della quarta stagione avrebbe visto il ritorno nel cast di Jessica Lange, Kathy Bates, Sarah Paulson, Evan Peters, Angela Bassett, Emma Roberts, Frances Conroy, Denis O'Hare, Gabourey Sidibe e Jamie Brewer; nello stesso mese fu inoltre ingaggiato Michael Chiklis. In seguito fu confermata la partecipazione di Finn Wittrock, volto nuovo nella serie antologica di \"American Horror Story\", in cui interpreta uno dei protagonisti di questa stagione. Venne scelto anche John Carroll Lynch per interpretare Twisty il clown. Tra gli attori ingaggiati per interpretare ruoli minori figurano anche Neil Patrick Harris, David Burtka, Matt Bomer e Patti LaBelle.\nPer la prima volta in \"American Horror Story\", riappaiono due attrici che interpretano lo stesso ruolo in due stagioni diverse: Naomi Grossman, nei panni della microcefala Pepper di \"Asylum\", e Lily Rabe, nei panni della suora Mary Eunice, anch'essa personaggio della seconda stagione.\nQuinta stagione: \"Hotel\".\nIl 25 febbraio 2015 per il cast della quinta stagione venne ingaggiata per la prima volta Lady Gaga, mentre durante il mese seguente fu rivelata la presenza di Cheyenne Jackson, di Matt Bomer e Wes Bentley, questi ultimi due apparsi entrambi anche durante la stagione precedente \"Freak Show\", e il ritorno di Chloe Sevigny, che aveva gi\u00e0 preso parte alla seconda stagione \"Asylum\". Nei mesi seguenti venne poi annunciato anche il ritorno di Kathy Bates, nel ruolo della direttrice dell'hotel protagonista, Sarah Paulson, Evan Peters, Angela Bassett, Denis O'Hare, Finn Wittrock e Lily Rabe; oltre all'ingaggio di Max Greenfield.\nFu confermato anche il ritorno di John Carroll Lynch, stavolta per interpretare John Wayne Gacy.\nDurante l'estate del 2015 fu anche rivelata la presenza nel cast ricorrente di Naomi Campbell, e tra le guest star di Darren Criss, il quale prende parte all'episodio dedicato ad Halloween, Richard T. Jones, M\u00e4dchen Amick, Helena Mattsson, Christine Estabrook e Mare Winningham; le ultime due erano apparse anche in stagioni precedenti: mentre la prima reinterpreter\u00e0 il personaggio apparso nella prima stagione, ovvero l'agente immobiliare Marcy, la seconda interpreter\u00e0 un ruolo differente: la domestica dell'hotel Cortez.\nOltre all'agente immobiliare, compaiono altri due personaggi gi\u00e0 visti: Queenie, interpretata da Gabourey Sidibe, dalla terza stagione \"Coven\", e Billie Dean Howard, interpretata da Sarah Paulson, presente nella prima stagione \"Murder House\".\nIn \"Hotel\" per la prima volta alcuni attori (in particolare due) interpretano due diversi personaggi all'interno della stessa stagione: il primo \u00e8 Finn Wittrock, che interpreta prima il modello Tristan Duffy, e in seguito d\u00e0 il volto anche a Rodolfo Valentino; la seconda \u00e8 Sarah Paulson che, oltre a Sally McKenna, reinterpreta appunto il personaggio della medium Billie Dean Howard, apparso nella prima stagione \"Murder House\".\nSesta stagione: \"Roanoke\".\nRiguardo al cast della sesta stagione, nei mesi precedenti il debutto venne confermato il ritorno dalle precedenti stagioni di Lady Gaga, Cheyenne Jackson, Kathy Bates, Denis O'Hare, Angela Bassett, Sarah Paulson, Wes Bentley, Finn Wittrock, Evan Peters e Leslie Jordan, quest'ultimo apparso nella terza stagione \"Coven\". Jessica Lange aveva invece annunciato che non avrebbe preso pi\u00f9 parte alla serie. Tra le new entry figura invece Cuba Gooding Jr., reduce dalla prima stagione di \"American Crime Story\", anch'essa co-prodotta da Ryan Murphy e Brad Falchuk, in cui aveva recitato insieme a Sarah Paulson, e Jacob Artist. Compaiono nel cast principale anche Lily Rabe, il cui ritorno non era stato annunciato, Adina Porter, apparsa nella prima stagione \"Murder House\", e Andr\u00e9 Holland, nuovo volto della serie. Tra i ritorni di volti noti nella serie non annunciati prima della messa in onda risaltano Frances Conroy e Taissa Farmiga, comparse entrambe in un solo episodio della stagione.\nSarah Paulson, come nella quinta stagione, interpreta due personaggi diversi all'interno della stagione: Audrey Tindall, l'attrice che in \"My Roanoke Nightmare\" \u00e8 Shelby Miller, e reinterpreta il personaggio di Lana Winters, protagonista della seconda stagione \"Asylum\".\nSettima stagione: \"Cult\".\nIl 12 gennaio 2017 sono stati confermati i ritorni di Sarah Paulson e Evan Peters, entrambi apparsi in tutte le precedenti stagioni della serie. A fine marzo si \u00e8 unito al cast ricorrente Billy Eichner, mentre nei mesi seguenti sono stati ingaggiati Billie Lourd, reduce dalle due stagioni di \"Scream Queens\", anch'essa prodotta da Ryan Murphy, e Leslie Grossman. In seguito alla pubblicazione delle prime foto del set, \u00e8 stato confermato anche il ritorno alla serie di Adina Porter e Cheyenne Jackson. A giugno viene annunciata la notizia dell'ingresso di Colton Haynes e Alison Pill nella stagione, mentre a luglio viene reso noto l'ingresso di Lena Dunham e il ritorno di Frances Conroy e di Mare Winningham. Nello stesso mese Murphy annuncia la comparsa nella stagione di Twisty il Clown, personaggio della quarta stagione \"Freak Show\", confermando anche il ritorno di John Carroll Lynch. Ad agosto si aggiungono al cast della settima stagione anche Emma Roberts, apparsa gi\u00e0 nella terza e nella quarta stagione, e Chaz Bono insieme a James Morosini, gi\u00e0 comparsi nella sesta stagione \"Roanoke\". Con la messa in onda della serie \u00e8 stato confermato anche il ritorno di Jamie Brewer, apparsa nella prima, terza e quarta stagione.\nEvan Peters interpreta sette personaggi diversi all'interno della stagione: oltre al personaggio principale di Kai Anderson, interpreta anche Andy Warhol, Jim Jones, David Koresh, Marshall Applewhite, Charles Manson e Ges\u00f9 Cristo. Sarah Paulson, Billy Eichner, Leslie Grossman e Billie Lourd, oltre ai personaggi principali, rispettivamente, di Allyson Mayfair-Richards, Harrison Wilton, Meadow Wilton e Winter Anderson, interpretano anche quattro personaggi della Famiglia Manson: Susan Atkins (Paulson), Tex Waston (Eichner), Patricia Krenwinkel (Grossman) e Linda Kasabian (Lourd).\nOttava stagione: \"Apocalypse\".\nIl 2 ottobre 2017 Sarah Paulson conferma la sua presenza nella stagione, che, oltre a un nuovo personaggio, reinterpreta Cordelia Goode, protagonista della terza stagione, e la medium Billie Dean Howard, personaggio della prima e quinta stagione. A marzo del 2018 il produttore Murphy ha confermato i ritorni di Evan Peters, che, oltre al nuovo personaggio di Mr. Gallant, reinterpreta anche Tate Langdon (uno fra i protagonisti della prima stagione), e di Kathy Bates, non apparsa nella settima stagione. Il mese successivo \u00e8 stato annunciato l\u2018ingaggio dell'attrice inglese e Dama Joan Collins, nei panni della nonna del personaggio di Peters; nello stesso periodo sono stati annunciati i ritorni dalla precedente stagione di Adina Porter, Cheyenne Jackson, Leslie Grossman e Billy Eichner. Tra fine maggio e inizio giugno sono stati annunciati i ritorni di Billie Lourd e Emma Roberts e, quest'ultima, reinterpreta il personaggio di Madison Montgomery, personaggio principale della terza stagione. A fine luglio Murphy ha confermato via Twitter la presenza di Cody Fern nella stagione, gi\u00e0 fra i protagonisti della seconda stagione di \"American Crime Story\", anch'essa prodotta da Ryan Murphy, nei panni della versione adulta di Michael Langdon, l'Anticristo, figlio di Tate Langdon e Vivien Harmon, apparso da bambino nella prima stagione. Nel mese di agosto \u00e8 stata annunciata la presenza di Billy Porter nel cast e, in seguito, il ritorno storico di Jessica Lange nei panni di Constance Langdon, personaggio principale della prima stagione. Sempre nello stesso periodo Murphy ha rivelato via Twitter il ritorno di Taissa Farmiga, Lily Rabe, Frances Conroy, Gabourey Sidibe e Stevie Nicks nei panni delle streghe che hanno interpretato nella terza stagione. In seguito, Jeffrey Bowyer-Chapman e Kyle Allen hanno confermato la loro partecipazione alla stagione. Verso la fine di agosto sono stati rivelati i ritorni di Dylan McDermott e Connie Britton, i quali riprenderanno i ruoli dei coniugi Harmon, protagonisti della prima stagione. Poco prima della messa in onda della serie serie \u00e8 stato annunciato il ritorno alla serie di Erika Ervin, gi\u00e0 apparsa nella quarta stagione \"Freak Show\"; nello stesso periodo anche l'attrice Ash Santos ha annunciato di fare parte del cast ricorrente della stagione. Con la messa in onda della serie sono stati confermati anche i ritorni di Jamie Brewer e Lance Reddick, nei panni dei personaggi interpretati nella terza stagione, e Naomi Grossman, gi\u00e0 apparsa nella seconda e quarta stagione della serie. In seguito, con la messa in onda dell'ultimo episodio, \u00e8 stato confermato il ritorno di Angela Bassett, che riprende per un episodio il personaggio di Marie Laveau.\nIn \"Apocalypse\" molti attori interpretano pi\u00f9 di un ruolo. Evan Peters interpreta quattro personaggi: Mr. Gallant, Jeff Pfister, e riprende i ruoli di James Patrick March e Tate Langdon, personaggi della quinta e prima stagione, rispettivamente; Sarah Paulson interpreta tre personaggi: Wilhemina Venable, e riprende i ruoli di Cordelia Goode e Billie Dean Howard, personaggi della terza e prima stagione, rispettivamente; Kathy Bates, oltre al ruolo principale di Miriam Mead, reinterpreta Delphine LaLaurie, personaggio della terza stagione, nell'episodio finale; Frances Conroy e Taissa Farmiga riprendono i panni di entrambi i ruoli interpretati nella prima e nella terza stagione (Myrtle Snow e Moira O'Hara, Zoe Benson e Violet Harmon).; Joan Collins interpreta due personaggi: Evie Gallant e Bubbles McGee; infine, anche Billy Eichner interpreta due ruoli: Brock e Mutt Nutter.\nNona stagione: \"1984\".\nIl 6 febbraio 2019 Ryan Murphy annuncia sul suo profilo Instagram i primi due membri del cast della stagione, ovvero Emma Roberts e l'atleta Gus Kenworthy, che far\u00e0 cos\u00ec il suo debutto televisivo. L'11 luglio 2019 viene confermato il ritorno di Billie Lourd e Leslie Grossman, protagoniste dalla settima stagione, Cody Fern, presente dall'ottava e John Carroll Lynch, quest'ultimo apparso nella quarta, quinta e settima stagione; negli stessi giorni sono state confermate le presenze nella stagione di Matthew Morrison, protagonista di \"Glee\", storica serie TV prodotta da Murphy, e Angelica Ross, prima attrice transgender a fare parte del cast principale di \"American Horror Story e\" fra le protagoniste della serie TV \"Pose\". Durate la messa in onda del sesto episodio \u00e8 stato confermato il ritorno di Leslie Jordan, gi\u00e0 apparso come personaggio ricorrente nella terza e nella sesta stagione. In seguito sono stati annunciati i ritorni di Dylan McDermott e Lily Rabe, apparsi dal settimo episodio fino all'ultimo, il nono; qualche giorno dopo \u00e8 stato confermato il ritorno di Finn Wittrock, apparso nella quarta, quinta e sesta stagione, presente nell'episodio finale della stagione. Questa \u00e8 la prima stagione in cui Sarah Paulson ed Evan Peters non sono presenti. Quest'ultimo ha annunciato di volersi prendere una pausa dalla serie, da lui considerata troppo impegnativa e seria, a tal punto da non permettergli di divertirsi.\nDecima stagione: \"Double Feature\".\nA gennaio 2020 \u00e8 stato confermato il ritorno di Sarah Paulson, non apparsa nella stagione precedente, in un ruolo da protagonista; il 26 febbraio 2020 Murphy annuncia nel suo profilo Instagram il ritorno dalle precedenti stagioni di Evan Peters, Adina Porter, Lily Rabe, Kathy Bates, Finn Wittrock, Billie Lourd, Angelica Ross e Leslie Grossman. Inoltre viene confermata la presenza nella stagione di un nuovo componente del cast, Macaulay Culkin.\nA inizio riprese, ovvero tra dicembre 2020 e gennaio 2021, viene confermato che Kathy Bates non prender\u00e0 pi\u00f9 parte alla stagione, ma verr\u00e0 sostituita da un\u2019altra veterana della serie, Frances Conroy. Poco dopo \u00e8 stata confermata anche la presenza nel cast di Denis O'Hare, non apparso nella serie dalla sesta stagione. A giugno 2021 Neal McDonough ha confermato che far\u00e0 parte del cast principale della stagione. Ad agosto 2021 \u00e8 stato annunciato il ritorno di Cody Fern, e l\u2019entrata nel cast di Kaia Gerber, Nico Greetham, Rachel Hilson e Rebecca Dayan. Con l\u2019inizio della serie \u00e8 stato svelato anche il ritorno di Robin Weigert e Dot-Marie Jones.\nIn \"Double Feature\" Sarah Paulson interpreta due personaggi: nella prima parte della stagione Karen, mentre nella seconda parte Mamie Eisenhower; Lily Rabe nella prima parte \u00e8 Doris Gardner, mentre nella seconda parte l\u2019aviatrice Amelia Earhart; anche Angelica Ross e Leslie Grossman interpretano due personaggi diversi nella prima e poi nella seconda parte della stagione.\nRiferimenti e citazioni.\nLa serie \u00e8 nota per i suoi riferimenti ad assassini realmente esistiti, interpretati dai protagonisti, come: Marie Laveau, interpretata da Angela Bassett e presente nella terza e nell'ottava stagione; Richard Ramirez, presente nella quinta e nella nona stagione, interpretato rispettivamente da Anthony Ruivivar e Zach Villa (gli attori sono differenti poich\u00e9 il primo \u00e8 solo un impersonificatore mentre il secondo \u00e8 quello \"vero\"); John Wayne Gacy, interpretato da John Carroll Lynch e presente nella quinta stagione; Aileen Wuornos, interpretata da Lily Rabe e presente nella quinta stagione; Jeffrey Dahmer, interpretato da Seth Gabel e presente nella quinta stagione.\nNon solo serial killer: sono presenti anche Papa Legba, spirito della cultura vodoo, interpretato da Lance Reddick e presente nella terza e nell'ottava stagione; Elizabeth Short, vittima di un brutale omicidio e presente nella prima e nell'ottava stagione, interpretata da Mena Suvari; Edward Mordake, leggenda metropolitana di un uomo con due facce, ciascuna con una personalit\u00e0 contrastante all'altra, presente nella quarta stagione e interpretato da Wes Bentley. La sesta stagione inoltre si basa sulla leggenda della colonia perduta di Roanoke, leggenda del folklore americano nominata anche nella prima stagione, mischiandone alcuni elementi con altri ideati appositamente per la serie.\nRiprese.\nL'episodio pilota fu girato in una casa di Country Club Park, quartiere di Los Angeles, costruita nel 1908 dall'architetto Alfred Rosenheim, e riutilizzata in un episodio della quinta stagione. Gli episodi successivi della prima stagione furono girati in alcuni set che riproducono fedelmente tale abitazione: anche dettagli come i mosaici di vetro Tiffany e i lampadari in bronzo vennero riprodotti per preservare il reale aspetto della casa. Tale abitazione, in precedenza anche protagonista dell'episodio \"Il sapore del terrore\" di \"Buffy l'ammazzavampiri\", sul finire del 2011 fu messa in vendita per circa 4,5 milioni di dollari.\nLa seconda stagione, anche se ambientata nella costa est degli Stati Uniti, venne girata a Los Angeles. La terza stagione \u00e8 invece girata in pi\u00f9 luoghi, principalmente a New Orleans. Anche la quarta stagione \u00e8 stata girata nei dintorni della capitale della Louisiana, mentre per la quinta stagione il luogo principale delle riprese ritorn\u00f2 a essere Los Angeles, e venne allestita la hall di un vero e proprio hotel, chiamato \"Cortez\". La sesta stagione \u00e8 stata girata a Los Angeles e nell'Isola di Roanoke, in Carolina del Nord, dove \u00e8 stata costruita una vera e propria casa colonica. Le riprese della settima stagione sono iniziate il 24 maggio 2017 a Los Angeles, pur essendo la stagione ambientata nella fittizia cittadina di Brookfield Heights, nel Michigan. Le riprese dell'ottava stagione sono iniziate il 16 giugno 2018 in California. Le riprese della nona sono invece iniziate tra la fine di giugno e l\u2019inizio di luglio 2019 in California, nei pressi di Oakhurst. Le riprese della decima stagione, programmate per iniziare a marzo del 2020, in anticipo rispetto agli anni precedenti, vengono rinviate a data da stabilire a causa della pandemia di COVID-19.\nSigla.\nLa sigla della prima stagione venne creata da Kyle Cooper, gi\u00e0 autore delle sigle della serie televisiva \"The Walking Dead\" e del film \"Se7en\". Il tema musicale fu composto dal progettista del suono Cesar Davila-Irizarry e dal musicista Charlie Clouser. La sequenza della prima stagione comprende le immagini di bambini, feti in barattoli, teschi, un abito da battesimo, una divisa da infermiera e una figura in possesso di cesoie insaguinate; tutti elementi che hanno assunto significato con il procedere degli episodi.\nLa sigle delle stagioni successive mantengono lo stesso tema musicale, con le immagini aggiornate ai temi e alle ambientazioni che caratterizzano i nuovi episodi. Se la prima stagione ha un'apertura inquadrata sulla casa degli omicidi, la seconda l'ha avuta sul manicomio, la terza sull'occulto, la quarta sul circo degli orrori, la quinta sui dieci comandamenti e sui tetri corridoi di un albergo, la settima sulle conseguenze delle elezioni americane del 2016 (si vedono infatti due individui mascherati da Hillary Clinton e Donald Trump) e su una delle paure della protagonista, la coulrofobia (per i pagliacci). L'ottava vede scene riciclate dalla prima e dalla terza stagione, in quanto la stagione \u00e8 concentrata sui personaggi di entrambe. Per un episodio la serie \u00e8 anche tornata nell'ambientazione della quinta stagione (ricreata per l'occasione, e non originale). Questa sigla ha come colore principale il rosso e ha al suo interno anche delle immagini nuove, a tema apocalisse. La nona ha un richiamo agli anni '80 e si possono notare: una scena tratta da un filmato di aerobica, che viene poi ricoperta da schizzi di sangue; la Statua della Libert\u00e0; la bandiera americana con su scritto \"84\"; delle dita insanguinate; un bicchiere di vino che cade; un uomo e una donna che ridono su una spiaggia; una persona sui pattini a rotelle; Ronald Reagan, presidente a quel tempo, e cinque ballerini impegnati in una coreografia. La sigla si conclude con una cassetta il cui nastro si slega e lo schermo viene macchiato ancora una volta di sangue. Eccezione \u00e8 stata la sesta stagione, \"Roanoke\", nella quale non \u00e8 stata presente la sigla.\nDistribuzione.\nI primi teaser trailer e poster promozionali vennero diffusi a partire dal 19 agosto 2011. La serie fece il suo debutto nei palinsesti statunitensi il 5 ottobre 2011, con il visto censura \"TV-MA\", usato per indicare i programmi televisivi non adatti ai minori di 17 anni. Il 31 ottobre 2011 FX annunci\u00f2 di avere rinnovato la serie per una seconda stagione di tredici episodi.\nIl 27 agosto 2012 vennero diffusi i primi poster promozionali, preceduti da diversi teaser trailer distribuiti nelle settimane precedenti, per la seconda stagione, il cui debutto televisivo venne fissato per il successivo 17 ottobre. Il 15 novembre 2012 venne annunciato il rinnovo per una terza stagione, trasmessa dal 9 ottobre 2013. Il 6 novembre 2013 la serie venne rinnovata per una quarta stagione, in onda dall'8 ottobre 2014.\nIl 13 ottobre 2014 \u00e8 stata rinnovata per una quinta stagione, trasmessa dal 7 ottobre 2015, e il 10 novembre 2015 anche per una sesta stagione, trasmessa dal 14 settembre 2016, in anticipo rispetto al debutto delle precedenti stagioni.\nIl 4 ottobre 2016 \u00e8 stato annunciato il rinnovo per una settima stagione, trasmessa dal 5 settembre 2017, esteso anche a un'ottava e nona stagione nel gennaio 2017. Il 3 agosto 2018 FX annuncia il rinnovo della serie per una decima stagione. L'ottava stagione, \"Apocalypse\", \u00e8 stata trasmessa dal 12 settembre 2018 e ha visto il ritorno di Jessica Lange.\nA gennaio 2020, viene annunciato il rinnovo fino alla tredicesima stagione. Nella primavera 2020 viene ufficializzato uno spin-off della serie intitolato American Horror Stories: una serie di cortometraggi autoconclusivi che andranno a trattare nuove tematiche legate all'occulto e alla dimensione dell'horror e delle leggende metropolitane. \nTrasmissione internazionale.\nIn Italia il primo episodio \u00e8 stato distribuito il 31 ottobre 2011 sul sito internet di Fox, canale televisivo della piattaforma pay satellitare Sky, che trasmette la serie dall'8 novembre 2011. In chiaro, la serie ha debuttato il 3 febbraio 2013 su Deejay TV.\nEdizioni home video.\nSul mercato home video l'edizione originale della prima stagione \u00e8 distribuita su DVD e Blu-ray Disc dal 25 settembre 2012 negli Stati Uniti e dal 15 ottobre 2012 nel Regno Unito. Oltre agli episodi trasmessi in TV il cofanetto contiene il commento all'episodio pilota di Ryan Murphy, l'introduzione alla \"casa degli omicidi\" da parte dell\"Eternal Darkness Tours of Hollywood\" e quattro video dedicati al \"dietro le quinte\": \"Behind the Fright: The Making of American Horror Story\", \"On the Set of American Horror Story Season One\", \"Overture to Horror: Creating the Title Sequence\" e \"Out of the Shadows: Meet the House Ghosts\".\nL'edizione originale della seconda stagione \u00e8 invece distribuita dall'8 ottobre 2013 negli Stati Uniti. Oltre agli episodi e le scene eliminate, il cofanetto include le featurette: \"The Orderly\", \"What is American Horror Story: Asylum?\", \"Welcome to Briarcliff Manor\" e \"The Creatures\".\nAnche le altre stagioni sono uscite in home video.\nAccoglienza.\nAscolti.\nL'episodio pilota della serie al suo debutto raccolse 3,14 milioni di spettatori, risultando il pi\u00f9 visto di sempre sulla rete via cavo FX. Eccellenti furono anche gli ascolti registrati al di fuori degli Stati Uniti, dove la premi\u00e8re raccolse 3,2 milioni di spettatori in 59 diversi paesi, 224.000 dei quali in Italia, risultando tra i primi due programmi pi\u00f9 visti della serata all'interno delle piattaforme pay TV nelle quali fu trasmessa.\nGli ascolti si mantennero ottimi durante tutta la prima stagione; il finale di stagione raccolse 3,22 milioni di spettatori e un rating dell'1,7% nella fascia di riferimento 18-49 anni.\nLa premi\u00e8re della seconda stagione \" fu seguita con buoni ascolti da 3,85 milioni di spettatori, con un rating del 2,2% nella fascia 18-49 anni.\nLa premi\u00e8re della terza stagione \", il 9 ottobre 2013, fu invece seguita da 5,54 milioni di spettatori, con un rating del 3% nella fascia 18-49 anni. Contando anche le repliche del primo episodio andate in onda durante la stessa serata, il numero di spettatori sale a 7,78 milioni, a quella data tra i migliori risultati di sempre fatti registrare da un programma della rete FX.\nIl debutto della quarta stagione ', l'8 ottobre 2014, raccolse ascolti ancora pi\u00f9 alti, venendo seguito da 6,1 milioni di spettatori, con un rating del 3,1% nella fascia 18-49 anni. L'episodio pilota della quarta stagione di \"American Horror Story\" supera quindi il record storico di ascolti della rete FX, ottenuto dal pilot della precedente stagione della stessa serie televisiva, '.\nIl primo episodio della quinta stagione \"\", andato in onda il 7 ottobre 2015, si \u00e8 classificato come il secondo pi\u00f9 visto dell'intera antologia con 5,81 milioni di spettatori.\nIl primo episodio della sesta stagione \"American Horror Story: Roanoke\", trasmesso il 14 settembre 2016, \u00e8 stato invece seguito da 5,14 milioni di telespettatori, classificandosi come il quarto pilot pi\u00f9 visto di sempre.\nPi\u00f9 bassi invece sono stati gli ascolti, seppur buoni, dell'episodio pilota della settima stagione \"American Horror Story: Cult\", andato in onda il 5 settembre 2017, con 3,93 milioni di telespettatori.\nGli ascolti della ottava stagione, \"Apocalypse\", sono stati i pi\u00f9 bassi di sempre, essendo il primo episodio stato seguito da 3,08 milioni di persone, ma classificandosi comunque come il programma pi\u00f9 visto di FX nella sua fascia oraria.\nCritica.\n\"American Horror Story\" al suo debutto ricevette recensioni generalmente positive. Il \"Boston Herald\" apprezz\u00f2 molto l'imprevedibilit\u00e0 della trama, considerata una rarit\u00e0 nella programmazione televisiva. Secondo il \"Washington Post\" la serie \u00e8 paurosa ed \u00e8 dotata di uno stile accattivante. Per il \"New York Magazine\" la serie riesce a stimolare sia gli incubi delle donne che le loro fantasie; e se alcune parti sono ridicole i sentimenti di umiliazione e di panico riescono a essere trasmessi agli spettatori. Per il \"San Francisco Chronicle\", invece, anche se la serie non \u00e8 la pi\u00f9 paurosa della storia, \"American Horror Story\" \u00e8 dotata di ottime interpretazioni, tra cui spiccano quelle di Jessica Lange e Frances Conroy; mentre secondo il \"TIME\" si tratta di una serie ricca di idee originali e dotata di un ottimo cast. Il \"Los Angeles Times\" la present\u00f2 come \u00abuno spettacolo spiacevole, sconcertante, pasticciato, ridicolo, e, occasionalmente, avvincente\u00bb; per il quotidiano californiano, inoltre, la serie condivide uno dei problemi di \"Glee\": troppe idee e poca narrazione per svilupparle.\nAnche la seconda stagione fu mediamente ben accolta dalla critica. James Poniewozik sul \"TIME\" la defin\u00ec \u00absplendidamente realizzata\u00bb e meglio focalizzata rispetto alla prima stagione. Secondo l\"Huffington Post\", che la giudic\u00f2 paurosa e avvincente, le sofferenze, le incertezze e il terrore dei protagonisti sono ben trasmessi allo spettatore, mentre per il \"San Francisco Chronicle\" si tratta di una serie intenzionalmente divertente per gli appassionati del cinema horror, ricca di riferimenti cinematografici e dotata di ottimi dialoghi.\nIl sito Rotten Tomatoes ha assegnato alle varie stagioni sempre un punteggio compreso tra 64% (il pi\u00f9 basso, per \"Hotel\") e 87% (il pi\u00f9 alto, per \"1984\"), indicando recensioni generalmente positive.\nRiconoscimenti.\nDurante le prime sette stagioni, la serie ha ricevuto numerosi riconoscimenti:\nSpin-off.\n\"American Crime Story\".\n\"American Crime Story\", annunciata il 7 ottobre 2014, viene presentata come una serie \"parente\" di \"American Horror Story\", da cui ricalca il titolo, mantenendo parte della struttura e dello stile narrativo, ma discostandosi dal genere fantastico per raccontare storie vere legate a celebri casi di cronaca nera e giudiziaria che hanno avuto un forte impatto mediatico negli Stati Uniti. L\u2019opera \u00e8 sviluppata da Scott Alexander e Larry Karaszewski e vede tra i produttori esecutivi, insieme a Nina Jacobson, anche Ryan Murphy e Brad Falchuk, gi\u00e0 ideatori di \"American Horror Story\".\nLa prima stagione, intitolata \"Il caso O.J. Simpson\", \u00e8 incentrata sulla vicenda giudiziaria che ha visto come protagonisti O. J. Simpson e Marcia Clark; la seconda, \"L\u2019assassinio di Gianni Versace\", ricostruisce la vita di Andrew Cunanan e gli eventi che lo hanno portato ad uccidere lo stilista Gianni Versace nel luglio del 1997. \nLa serie condivide moltissimi attori con \"American Horror Story\": Sarah Paulson, che compare nelle prima e nella terza stagione; Cuba Gooding Jr. e Connie Britton, che compaiono nella prima; Finn Wittrock, Cody Fern, Darren Criss e Max Greenfield, che sono presenti nella seconda.\n\"American Horror Stories\".\nL\u201911 maggio 2020 Ryan Murphy lascia presagire tramite un post su Instagram la sua volont\u00e0 di creare uno spin-off della serie intitolato American Horror Stories, formato da episodi auto-conclusivi di un\u2019ora, coinvolgendo anche il cast della serie originale. Poche ore dopo diverse testate giornalistiche rendono ufficiale la notizia.Il 26 maggio la rete FX, stessa emittente di \"American Horror Story,\" ordina ufficialmente la produzione della prima stagione della serieche verr\u00e0 per\u00f2 distribuita sulla piattaforma Hulu a partire dal 15 luglio 2021 con un episodio a settimana A novembre 2020 Murphy annuncia la produzione di 16 episodi, di cui 7 andranno a comporre la prima stagione, e che la serie \u201cscaver\u00e0\u201d nei miti e nelle leggende del folclore horror, collegandosi per\u00f2 anche alla serie originale tramite l\u2019apparizione di luoghi e personaggi gi\u00e0 comparsi."}
{"id": "3637943", "revid": "19567", "url": "https://it.wikipedia.org/wiki?curid=3637943", "title": "Correlazione (linguistica)", "text": "In linguistica, con correlazione si indica il rapporto di interdipendenza tra due elementi frasali, detti correlativi, che instaurano un collegamento a distanza tra due periodi in paratassi.\nIn italiano si hanno \"congiunzioni correlative\" come \"sia... che...\", \"pronomi correlativi\" come \"l'uno... l'altro...\""}
{"id": "3637945", "revid": "321906", "url": "https://it.wikipedia.org/wiki?curid=3637945", "title": "Archibald Leach", "text": ""}
{"id": "3637961", "revid": "125721862", "url": "https://it.wikipedia.org/wiki?curid=3637961", "title": "Daniela Virgilio", "text": "Biografia.\nNata a Roma, Daniela Virgilio debutta in ambito cinematografico nel 2006 interpretando il ruolo della protagonista femminile ne \"Il bosco fuori\", film horror diretto da Gabriele Albanesi. L'anno seguente si diploma al Centro sperimentale di cinematografia di Roma.\nNel 2008 debutta nella serie televisiva, diretta da Stefano Sollima, \"Romanzo criminale\" nel ruolo di Patrizia, una prostituta legata al boss della banda della Magliana Dandi.\nNel 2012 partecipa al video \"Parole di ghiaccio\" del rapper Emis Killa."}
{"id": "3637962", "revid": "125680919", "url": "https://it.wikipedia.org/wiki?curid=3637962", "title": "Medagliati olimpici nella combinata nordica", "text": "Elenco dei vincitori di medaglia olimpica nella combinata nordica."}
{"id": "3637968", "revid": "321906", "url": "https://it.wikipedia.org/wiki?curid=3637968", "title": "Archibald Alexander Leach", "text": ""}
{"id": "3637984", "revid": "830939", "url": "https://it.wikipedia.org/wiki?curid=3637984", "title": "Jean-Barth\u00e9lemy Haur\u00e9au", "text": "Biografia.\nNato a Parigi, fece studi brillanti al Lyc\u00e9e Louis-le-Grand e al Coll\u00e8ge Bourbon. Dopo la laurea si dedic\u00f2 al giornalismo e collabor\u00f2 a diversi giornali democratici: \"La Tribune\", \"Le National\", \"Le Droit\" e \"La Revue du Nord\". A vent'anni pubblic\u00f2 una serie di saggi apologetici sui Montagnardi, il partito pi\u00f9 radicale durante la rivoluzione francese, che pi\u00f9 tardi, deplorando il suo entusiasmo giovanile, ripudi\u00f2. Nel 1838 ebbe la direzione del \"Courrier de la Sarthe\" e fu nominato bibliotecario della citt\u00e0 di Le Mans; mantenne quest'ultima posizione fino al 1843, quando fu licenziato a causa delle critiche rivolte al sindaco di Le Mans, il duca di Nemours. \nTornato a Parigi, divenne ancora una volta uno dei redattori di \"Le Nazional\". Sembrava destinato a una carriera politica, e dopo la rivoluzione del 24 febbraio 1848 fu eletto all'Assemblea costituente. Lo stesso anno fu nominato conservatore dei manoscritti presso la \"Biblioth\u00e8que Nationale\". Come conservatore esplor\u00f2 metodicamente i manoscritti latini dei secoli XIII e XIV, un'attivit\u00e0 lavoro che gli consent\u00ec di arricchire la conoscenza del medioevo con informazioni di prima mano. Dopo il colpo di Stato di Napoleone III (2 dicembre 1851) si dimise anche dalla \"Biblioth\u00e8que Nationale\" e rifiut\u00f2 di accettare qualsiasi posto pubblico fino alla caduta del Secondo Impero (1870).\nPer oltre mezzo secolo Haur\u00e9au si interess\u00f2 di storia della religione, della filosofia e soprattutto della storia letteraria del Medioevo. Gi\u00e0 da bibliotecario della citt\u00e0 di Le Mans (1838-43) fu attratto dalla storia del Maine e nel 1843 pubblic\u00f2 il primo volume della sua \"Histoire litt\u00e9raire du Maine\" in 4 volumi (1843-1852) che successivamente rivide e ampli\u00f2 in una nuova edizione in 10 volumi (1870-1877). Nel 1845 pubblic\u00f2 una edizione del \"Histoire de Sabl\u00e9\" di Gilles M\u00e9nage. Intraprese poi la continuazione della \"Gallia christiana\", , lasciata incompiuta dai padri benedettini di San Mauro, producendo i tre volumi mancanti XIV-XVI&gt;; quest'ultimo lavoro gli fece ottenere l'ammissione alla \"Acad\u00e9mie des Inscriptions et Belles-Lettres\" (1862). Dal quando fu nominato conservatore alla \"Biblioth\u00e8que Nationale\" fino agli ultimi giorni della sua vita si impegnato a schedare tutti gli scritti medievale in latino, molti dei quali anonimi o di dubbia attribuzione, in materia di filosofia, teologia, grammatica, diritto canonico, e poesia, registrando attentamente sulle schede le parole iniziali di ciascun paragrafo. Dopo la sua morte questo indice di incipit, disposti in ordine alfabetico, \u00e8 stato presentato alla \"Acad\u00e9mie des Inscriptions et Belles-Lettres\", e una copia \u00e8 stata posta nella sezione manoscritti della \"Biblioth\u00e8que Nationale\".\nHaur\u00e9au pubblic\u00f2 testi medievali noti e ignoti, e numerosi documenti di grande importanza storica, tra cui lettere dei papi Onorio III, Gregorio IX e Innocenzo IV. In \"Notices et extraits des manuscrits\" inser\u00ec diversi articoli che furono poi pubblicati separatamente, con aggiunte e correzioni, sotto il titolo \"Notices et extraits de quelques manuscrits de la Biblioth\u00e8que nationale\" (6 volumi, 1890-1893). Per la \"Histoire litt\u00e9raire de la France\" ha contribuito con una serie di studi, tra i quali deve essere menzionato quello relativo ai predicatori (vol. XXVI), le cui opere, essendo spesso anonime, sollevano molti problemi di attribuzione. Tra le sue altre opere sono stati i notevoli \"Histoire de la philosophie Scolastique\" (1872-1880), \"Les M\u00e9langes po\u00e9tiques d'Hildebert de Lavardin\" (1852), una edizione delle opere di Ugo di San Vittore (1886), uno studio critico delle poesie latine attribuite a San Bernardo (1870), e \"Bernard D\u00e9licieux et l'Inquisition albigeoise\" (1877). A questi va aggiunto il suo contributo al \"Dictionnaire des sciences philosophiques\", alla \"Biographie g\u00e9n\u00e9rale\" di Didot, alla \"Biblioth\u00e8que de l'\u00c9cole des Chartes\", e al \"Journal des savants\" di cui fu direttore.\nTradusse inoltre in lingua francese dal latino opere di Lucano e di Seneca."}
{"id": "3637994", "revid": "767487", "url": "https://it.wikipedia.org/wiki?curid=3637994", "title": "Frank Klimkovski", "text": "Ha allenato Rieti in Serie A1 e Coppa Kora\u0107."}
{"id": "3637995", "revid": "156341", "url": "https://it.wikipedia.org/wiki?curid=3637995", "title": "Edward Klimkowski", "text": ""}
{"id": "3637996", "revid": "599013", "url": "https://it.wikipedia.org/wiki?curid=3637996", "title": "Gernot Plassnegger", "text": ""}
{"id": "3637997", "revid": "43084165", "url": "https://it.wikipedia.org/wiki?curid=3637997", "title": "Yeezy", "text": ""}
{"id": "3638004", "revid": "125738280", "url": "https://it.wikipedia.org/wiki?curid=3638004", "title": "Daniel Drescher", "text": ""}
{"id": "3638007", "revid": "1305772", "url": "https://it.wikipedia.org/wiki?curid=3638007", "title": "Romano Augusto Motzo", "text": "Biografia.\nNato a Cabras, ha studiato Sociologia all'Universit\u00e0 di Trento.\nDal 1978 al 2000 ha vissuto in Germania ed \u00e8 stato insegnante di lingua italiana in diverse scuole della Renania Settentrionale-Vestfalia e nelle Universit\u00e0 popolari di D\u00fcsseldorf, Neuss, Grevenbroich.\nLasciata la Germania, si trasferisce a Pesaro dove diviene figura nota nel mondo culturale pesarese per la sua attivit\u00e0 di promozione di cenacoli con incontri musicali, letture di poesie di vari autori e danze.\nFu autore di poesie in lingua italiana e tedesca riunite in 5 raccolte, delle quali la pi\u00f9 famosa fu \"Echi di Conchiglie\", stampata in 4 edizioni.\nFu anche interprete di un frate inquisitore nel film-documentario \"Messaggeri dal passato\" diretto da Gianni Minelli e prodotto da Valerio Vergari.\nMuore a Pesaro nell'agosto del 2011."}
{"id": "3638011", "revid": "767487", "url": "https://it.wikipedia.org/wiki?curid=3638011", "title": "Sankyoku", "text": "Il sankyoku (\u4e09\u66f2) \u00e8 un genere di musica giapponese per l'ensemble strumentale formato da shamisen, koto e shakuhachi, quest'ultimo raramente sostituito dal kokyu (strumento musicale). Agli strumenti si aggiunge spesso la voce.\nIn linea di massima, i brani del \"sankyoku\" partono da una melodia di base, eseguita dallo \"shamisen\", mentre gli altri due strumenti ne producono contemporaneamente delle variazioni; tale pratica, diffusa anche in molte altre tradizioni musicali del mondo, \u00e8 nota come eterofonia. \nSecondo la tradizione, il liuto \"sanshin\" viene introdotto nel 1562 dalle isole Ry\u016bky\u016b (attuale prefettura di Okinawa) e gradualmente adattato alle esigenze locali, con il nome - appunto - di \"shamisen\". \nGli altri due strumenti era gi\u00e0 presenti in Giappone: il \"koto\" deriva dell'adozione dello strumento cinese detto zheng, importato nell'VIII secolo; la versione moderna dello \"shakuhachi\" appare all'inizio del XVII secolo come strumento rituale di monaci questuanti zen. "}
{"id": "3638014", "revid": "1494169", "url": "https://it.wikipedia.org/wiki?curid=3638014", "title": "Bundeskriminalamt", "text": ""}
{"id": "3638015", "revid": "599013", "url": "https://it.wikipedia.org/wiki?curid=3638015", "title": "Thomas Sobotzik", "text": "Biografia.\nNato in Polonia, si trasfer\u00ec con la famiglia a Francoforte nel 1987.\nCarriera.\nClub.\nSobotzik inizi\u00f2 a giocare a calcio nella terra natia, prima vestendo la maglia del Piast Gliwice e poi con quella del G\u00f3rnik Zabrze. Con il trasferimento in Germania, entr\u00f2 prima nelle giovanili dell'Eintracht e poi in quelle dello Stoccarda. Nel 1990 torn\u00f2 all'Eintracht. Diciassettenne, firm\u00f2 il suo primo contratto professionistico. Nel 1991, sub\u00ec un infortunio serio al ginocchio che lo costrinse ad un lungo stop.\nDebutt\u00f2 in Bundesliga a vent'anni. Tra le due stagioni passate nel St. Pauli e una breve avventura nel Kaiserslautern, torn\u00f2 per due volte all'Eintracht. Nel 2001, Lothar Matth\u00e4us lo volle con s\u00e9 nel Rapid Vienna. Dopo aver giocato in Austria, milit\u00f2 nell'Union Berlino e successivamente nell'Unterhaching, di cui divent\u00f2 anche capitano nell'ultima stagione in squadra.\nNel 2007 si accord\u00f2 con i norvegesi del Sandefjord, per cui firm\u00f2 un contratto dalla durata annuale. Il 21 luglio debutt\u00f2 nella Tippeligaen, nella vittoria per 3-1 sul Lyn Oslo. Il 12 agosto and\u00f2 a segno nella sconfitta per 2-1 sul campo del Troms\u00f8, su calcio di rigore. Il Sandefjord si classific\u00f2 ultimo e retrocesse.\nSobotzik torn\u00f2 in patria, per giocare nello FSV Francoforte. Vi rimase fino al 2009."}
{"id": "3638016", "revid": "767487", "url": "https://it.wikipedia.org/wiki?curid=3638016", "title": "Markus (cantante)", "text": "Nella sua carriera ha inciso dischi pop, dance, rock ma \u00e8 ricordato soprattutto come nome di punta della NDW.\nBiografia.\nL'esordio musicale di Markus \u00e8 avvenuto nel 1982, con la pubblicazione dell'album \"Kugelblitze und Raketen\" che ha segnato la sua adesione alla NDW; album contenente il singolo \"Ich Will Spass\", destinato a conquistare la prima posizione nella classifica tedesca e a ottenere consensi anche in altri paesi. Lo stesso anno il cantante ha interpretato il film-manifesto del movimento, \"Gib Gas - Ich Will Spass\", insieme ad alcuni colleghi tra cui Nena e gli Extrabreit. Nel 1983 ha conseguito ancora successo grazie alla canzone \"Ab und los\".\nNel 1985 Markus ha formato con Mark Jefferis il duo T.X.T., che ha pubblicato un unico album, dalle atmosfere dance: in esso c'\u00e8 anche \"Girls Got A Brand New Toy\", canzone che in Italia ha raggiunto la quarta posizione nella classifica dei singoli.\nDue anni dopo Markus ha ripreso la carriera da solista, riducendo tuttavia notevolmente la sua attivit\u00e0."}
{"id": "3638026", "revid": "599013", "url": "https://it.wikipedia.org/wiki?curid=3638026", "title": "Bernhard Schachner", "text": ""}
{"id": "3638030", "revid": "767487", "url": "https://it.wikipedia.org/wiki?curid=3638030", "title": "The Last Winter", "text": "The Last Winter \u00e8 un film horror del 2006 diretto da Larry Fessenden.\nIl film \u00e8 uscito nelle sale americane il 6 agosto 2007, mentre nelle sale italiane il 24 settembre 2009. \u00c8 stato girato negli Stati Uniti, in Alaska e in Islanda; la pellicola ha numerosi richiami alla Serie tv del 1959 Ai confini della realt\u00e0.\nTrama.\nTundra artica del 1968, la KIK corporation effettua una serie di trivellazioni nel territorio denominato Rifugio Nazionale della fauna artica, del tutto inesplorato dall'uomo, e racchiude le informazioni scoperte nel sottosuolo in una cabina bianca. Alaska, giorni odierni, la North Industries, compagnia petrolifera americana realizza, con grande dispendio economico, una base di controllo e supervisione per mappare la regione e individuarne i punti pi\u00f9 idonei per la trivellazione. Il capo della struttura, Ed Pollack, dirige i lavori con polso e risolutezza e tutto sembra andare per il meglio; ma un giorno giunge alla base il geofisico James Hoffmann, che, compiendo dei rilevamenti, scopre che le temperature si stanno insolitamente alzando, il permafrost si sta sciogliendo troppo rapidamente, e le fluttuazioni climatiche sono del tutto incostanti rispetto al normale. Il giovane Maxwell, curioso di sapere cosa contiene la cabina bianca, si reca al pozzo della KIK, mentre Hoffmann avverte un forte vento e vede delle orme che circondano la sua tenda. Maxwell non torna alla base, e tutti sono preoccupati, ma improvvisamente il giovane rientra, visibilmente scosso: ha visto qualcosa, ma \u00e8 in stato confusionale e non riesce a spiegare. Intanto anche Elliott, recatosi alla tenda, sente un crepitio di passi, e nota che il suo naso sta sanguinando. Il clima si surriscalda, anche a causa di Ed, che \u00e8 restio ad accettare la relazione tra Hoffmann e Abbie. Maxwell dice ad Hoffmann che sta accadendo qualcosa di terribile nel ghiaccio e che un luogo sacro \u00e8 stato violato. La mattina seguente lo stesso Maxwell, scomparso dalla base, viene ritrovato a miglia di distanza, assiderato e con gli occhi asportati. Pollack, Hoffmann e gli altri trovano un video girato dal ragazzo poco prima di morire: le frasi, seppure sconnesse, parlano di strane sensazioni e di forze oscure nella neve, e un'ombra azzurra sembra intravedersi nell'oscurit\u00e0 prima che il filmato finisca. Tutti sembrano scossi, Ed accusa Hoffmann di aver influenzato Maxwell con le sue ipotesi e cominciano a manifestarsi allucinazioni e comportamenti insoliti. Hoffmann suppone che l'acido solfidrico sotto il ghiaccio perenne stia risalendo a causa dell'aumento di temperatura, e che stia lentamente alterando le loro menti. La mattina, Elliott viene trovato morto nel suo letto, in una pozza di sangue: \u00e8 la goccia che fa traboccare il vaso, e tutti decidono di abbandonare la base per un controllo medico. L'aereo di soccorso, tuttavia, colto da turbolenza, precipita sulla base, squarciandola e privandola di ogni protezione ed elettricit\u00e0. Hoffmann vorrebbe andare, con l'unica motoslitta rimasta, al villaggio Inuit di Fort Crow, per chiedere aiuto; ma Pollack decide di dirigersi verso un cantiere stradale pi\u00f9 vicino alla base. Hoffmann e Pollack si dirigono sul posto, ma trovano solo i camion, e per giunta privi di benzina. Intanto nella base, i segni di squilibrio raggiungono l'apice: Lee scompare, Dawn, la nativa eschimese, soffoca Motor in un attimo di follia isterica e viene inavvertitamente uccisa nella successiva colluttazione con Abbie, che rimane da sola nella base. Nel frattempo, Pollack e Hoffmann, accampatisi a poche miglia da Fort Crow, accendono un fuoco e decidono di passare la notte per provare a camminare il mattino seguente; nella notte, spaventato da strani rumori, Hoffmann scorge delle inspiegabili creature dalle ombre azzurre nell'oscurit\u00e0, ma Pollack, che non vede nulla, pensa che Hoffmann abbia le allucinazioni e colpisce il collega con una torcia, dirigendosi verso la citt\u00e0. Al risveglio, Hoffmann riesce a comunicare con Abbie, e vede Pollack disteso a terra nella neve. \u00c8 un attimo, qualcosa spinge Hoffmann a terra, e rialzandosi, scorge nuovamente l'incredibile figura spettrale, a due passi da Pollack; appena il tempo di sparare un razzo di segnalazione, che la creatura porta via con s\u00e9 Hoffmann, in una scia di indefinibile velocit\u00e0, mentre altri esseri di natura misteriosa uccidono Pollack, inerme. Abbie, svenuta, si ritrova in una base medica in una vicina citt\u00e0, e nota immediatamente la totale assenza di personale nell'edificio: colta da disperazione, comprende che qualcosa di terribile ed inspiegabile \u00e8 passata anche da l\u00ec."}
{"id": "3638031", "revid": "297059", "url": "https://it.wikipedia.org/wiki?curid=3638031", "title": "Orchidopessi", "text": "L'orchidopessi (o orchidopessia) \u00e8 ad oggi il principale trattamento del criptorchidismo. Esso ha come obiettivo di riportare il testicolo o testicoli nello scroto, dal momento che la ritenzione testicolare potrebbe condurre alla degenerazione neoplastica della gonade ed all'arresto della spermatogenesi. Per tale motivo \u00e8 utile eseguire precocemente questo tipo di intervento, generalmente entro il secondo anno di vita. \u00c8 bene sottolineare che tale procedura dovrebbe essere eseguita dopo il dodicesimo mese di vita, periodo durante il quale il testicolo potrebbe ancora concludere la sua discesa fisiologica nello scroto.\nTecnica chirurgica.\nEsistono diversi interventi chirurgici per la correzione del criptorchidismo, che differiscono fra loro generalmente solo per la tecnica di fissaggio del testicolo nello scroto. Il testicolo ritenuto pu\u00f2 essere localizzato a monte dell'anello inguinale esterno e lungo la via di migrazione dello stesso (fino al rene). Si procede generalmente con una incisione inguinale tramite la quale si localizza il testicolo e al posizionamento di quest'ultimo nella sacca scrotale tramite una seconda incisione. \nAlcune volte la lunghezza del dotto deferente dei vasi \u00e8 sufficiente e consente di riportare il testicolo nell'emiscroto senza eccessiva tensione. Se, invece, i vasi spermatici non hanno una lunghezza tale da consentire un tale intervento, \u00e8 possibile optare per un intervento in due tempi, lasciando il testicolo in una posizione intermedia ed operando nuovamente il paziente in un secondo momento; in alternativa, infine, si pu\u00f2 procedere alla sezione dei vasi spermatici interni e nel posizionamento del testicolo nell'emiscroto, affidando il suo apporto arterioso alle altre arterie minori.\nInfine, nel caso di testicolo localizzato in sede intraddominale, molto utile pu\u00f2 essere il ricorso alla laparoscopia."}
{"id": "3638037", "revid": "767487", "url": "https://it.wikipedia.org/wiki?curid=3638037", "title": "Occult", "text": "Gli Occult sono stati un gruppo thrash metal/black metal originario dei Paesi Bassi, formatosi nel 1992 e scioltosi nel 2004, con il cambio del nome in Legion of the Damned. Il gruppo trattava tematiche che vanno dall'horror alla religione, e dall'occultismo ad eventi apocalittici.\nBiografia.\nIl gruppo, seppur con un discreto successo data la nuova dimensione a cui aveva portato il thrash metal europeo, raggiunge un punto di non ritorno al momento dell'abbandono di Rachel Heyzer e l'avvento di alcuni problemi con l'etichetta Karmageddon Media; tutto ci\u00f2 porta allo scioglimento della band, costringendo i componenti rimasti ad attuare un repentino cambio di label e del nome in \"Legion of the Damned\".\nIl 21 maggio 2011 il bassista Twan Fleuren, presente nel gruppo dal 1999 sino allo scioglimento, si \u00e8 tolto la vita."}
{"id": "3638038", "revid": "767487", "url": "https://it.wikipedia.org/wiki?curid=3638038", "title": "Issiaka Ou\u00e9draogo", "text": ""}
{"id": "3638055", "revid": "599013", "url": "https://it.wikipedia.org/wiki?curid=3638055", "title": "Benjamin Andr\u00e9", "text": ""}
{"id": "3638068", "revid": "154212", "url": "https://it.wikipedia.org/wiki?curid=3638068", "title": "Bery\u0101ni", "text": ""}
{"id": "3638069", "revid": "287204", "url": "https://it.wikipedia.org/wiki?curid=3638069", "title": "Vis e Ramin", "text": ""}
{"id": "3638071", "revid": "18323", "url": "https://it.wikipedia.org/wiki?curid=3638071", "title": "Hortus Eystettensis (orto botanico)", "text": "Lo Hortus Eystettensis \u00e8 un orto botanico nella citt\u00e0 di Eichst\u00e4tt, in Germania.\nFu realizzato nel XVII secolo come giardino di Johann Konrad von Gemmingen, principe vescovo di Eichst\u00e4tt, in Baviera. Il vescovo era un appassionato botanico ed il suo era l'unico importante giardino botanico europeo al di fuori d'Italia.\nIl giardino circondava il palazzo del vescovo, Willibaldsburg, che era stato costruito su una collina che domina la citt\u00e0. Gli orti furono impiantati nel 1596 su disegno di Joachim Camerarius il Giovane (1534-1598), medico e botanico. Alla morte di Camerarius, nel 1598, il farmacista e botanico Basilius Besler fece trasferire ad Eichst\u00e4tt le piante lasciate dal predecessore e ne prosegu\u00ec il lavoro di semina e di supervisione.\nLo stesso Besler realizz\u00f2 una monumentale opera di divulgazione, un erbario in cui descrisse con preziose incisioni in centinaia di tavole alcune delle specie ospitate, cui diede il titolo dello stesso orto botanico.\nI giardini sono stati saccheggiati nel 1633-1634 dalle truppe svedesi comandate da Bernardo di Sassonia-Weimar, ma sono stati ricostruiti ed aperti al pubblico nel 1998."}
{"id": "3638072", "revid": "599013", "url": "https://it.wikipedia.org/wiki?curid=3638072", "title": "Hortus Eystettensis", "text": ""}
{"id": "3638075", "revid": "107831", "url": "https://it.wikipedia.org/wiki?curid=3638075", "title": "4AM Forever", "text": ""}
{"id": "3638082", "revid": "112063252", "url": "https://it.wikipedia.org/wiki?curid=3638082", "title": "Hortus Eystettensis (erbario)", "text": "Lo Hortus Eystettensis \u00e8 un erbario realizzato da Basilius Besler nel 1613. Prende il nome dall'omonimo orto botanico di Eichst\u00e4tt, in Baviera, e consiste di centinaia di tavole in cui, incise su rame ed acquarellate a mano, sono descritte alcune delle specie vegetali ospitate in questo.\nIl progetto dell'erbario.\nJohann Konrad von Gemmingen, principe vescovo, proprietario del giardino in cui era stato impiantato l'orto, aveva affidato a Besler la supervisione del suo orto botanico; in seguito commission\u00f2 al medesimo un inventario delle piante che vi crescevano (ma secondo il Deutsches Museum l'idea fu proprio del farmacista)\nIl compito Besler lo complet\u00f2 in sedici anni, ma il vescovo mor\u00ec poco prima che il lavoro fosse pubblicato. Lo aveva composto con l'aiuto di suo fratello Hieronimus e di un gruppo di esperti disegnatori e incisori tedeschi, tra cui Sebastian Schedel, pittore, e Wolfgang Kilian, abile incisore di Augusta. Kilian ed il suo \"staff\" incisero le prime lastre di rame, ma dopo la morte del vescovo, le operazioni si trasferirono a Norimberga e se ne occup\u00f2 un nuovo gruppo di incisori, tra i quali Johannes Leypold, Georg G\u00e4rtner, Levin e Friedrich van Hulsen, Peter Isselburg, Heinrich Ulrich, Dominicus Custos e Servatius Raeven. Un nipote di Camerarius, Ludwig Jungermann (1572-1653), anch'egli botanico, scrisse la parte principale del testo descrittivo.\nDivulgazione in botanica.\nNei secoli precedenti la principale attenzione della botanica era rivolta verso erbe medicinali e spezie, e queste erano generalmente raffigurate in maniera rudimentale. Le immagini erano spesso inadeguate per l'identificazione, e non avevano molto senso estetico. Lo \"Hortus Eystettensis\" modific\u00f2 radicalmente l'arte botanica al suo solo apparire. Le raffigurazioni riproducevano giardini di fiori, erbe e verdure, piante esotiche come il ricino e le calle.\nI soggetti erano raffigurati quasi a grandezza naturale, con ricchezza di dettagli. Il modello grafico era artisticamente piacevole e di abbastanza moderna concezione, mentre la colorazione a mano arricchiva notevolmente l'effetto finale.\nLe descrizioni delle piante erano in latino e mostrarono una notevole anticipazione del sistema binomiale, in quanto le didascalie spesso consistevano delle prime due o tre parole della descrizione. Besler \u00e8 ritratto sul frontespizio con in mano un ciuffo di erbe, forse basilico (eventualmente un richiamo al suo nome proprio).\nL'erbario genericamente riguarda le quattro stagioni, mostrando prima la fioritura e le fasi di fruttificazione. L'inverno fu scarsamente rappresentato, con solo 7 tavole, mentre alla primavera erano dedicate 134 tavole riguardanti 454 piante. Per l'estate c'erano 505 piante in 184 tavole, mentre per l'autunno le tavole erano 42 e 98 erano le specie.\nEdizioni.\nIl lavoro fu pubblicato per la prima volta nel 1613 e consisteva di 367 incisioni in rame, con una media di tre piante per pagina, raffigurando in totale 1084 specie. La prima edizione a stampa fu tirata in 300 copie, che furono vendute in quattro anni. Il libro era stampato su fogli di grandi dimensioni, misurava infatti 57 x 45 x 13\u00a0cm e pesava 14\u00a0kg. Se ne realizzarono due versioni, una economica in bianco e nero per uso come manuale, l'altra, di lusso: senza testo, stampata su carta di qualit\u00e0 e riccamente colorata a mano. La versione di lusso era venduta per un prezzo allora esorbitante, 500 fiorini, mentre quella economica, incolore, costava 35 fiorini a copia. Con il ricavato delle vendite, Besler pot\u00e9 finalmente acquistare una casa confortevole in una zona alla moda di Norimberga, al prezzo di 2.500 fiorini (il prezzo di cinque copie a colori).\nLa moderna versione in francese dell'erbario \u00e8 intitolata \"[Le] Herbier des Quatre Saisons\", titolo ripetuto nella versione del 1998 dell'italiano \"L'Erbario delle quattro stagioni\".\nIl lavoro \u00e8 stato ripubblicato altre due volte a Norimberga, nel 1640 e nel 1713, utilizzando le stesse tavole, le cui matrici sono state distrutte dalla Zecca Reale di Monaco di Baviera nel 1817."}
{"id": "3638086", "revid": "14062", "url": "https://it.wikipedia.org/wiki?curid=3638086", "title": "Radni\u010dki Nogometni Klub Split", "text": ""}
{"id": "3638095", "revid": "767487", "url": "https://it.wikipedia.org/wiki?curid=3638095", "title": "Bobby Ferguson", "text": "Carriera.\nFormatosi nel Newcastle, dopo aver giocato gran parte della sua carriera in club di seconda divisione (Derby County e Cardiff City) inizi\u00f2 una carriera di allenatore-giocatore in alcuni club gallesi. Ritiratosi dal calcio giocato nel 1970, Ferguson entr\u00f2 nello staff dell'Ipswich Town come vice di Bobby Robson succedendogli alla guida tecnica nel luglio 1982. Dopo cinque stagioni di crisi tecnica, Ferguson si dimise in seguito al mancato obiettivo della promozione in First Division 1987-1988.\n\u00c8 morto il 28 marzo 2018."}
{"id": "3638096", "revid": "844563", "url": "https://it.wikipedia.org/wiki?curid=3638096", "title": "Kup Srbije i Crne Gore", "text": "Questo torneo \u00e8 nato nel 1991 come Kup Jugoslavije (in serbo \"\u041a\u0443\u043f \u0408\u0443\u0433\u043e\u0441\u043b\u0430\u0432\u0438\u0458\u0435 \u0443 \u0444\u0443\u0434\u0431\u0430\u043b\u0443\", Coppa della Jugoslavia) ed era gestito dalla Federazione calcistica della Jugoslavia (FSJ). \nIl 4 febbraio 2003 (ad edizione 2002-03 in corso) la Repubblica Federale di Jugoslavia divenne Unione Statale di Serbia e Montenegro e quindi la \"Kup Jugoslavije\" fu rinominata Kup Srbije i Crne Gore (in serbo \"\u041a\u0443\u043f \u0421\u0440\u0431\u0438\u0458\u0435 \u0438 \u0426\u0440\u043d\u0435 \u0413\u043e\u0440\u0435\", Coppa di Serbia e Montenegro). Anche la federazione cambi\u00f2 nome diventando Federazione calcistica della Serbia e Montenegro (FSSCG).\nA seguito del referendum del 21 maggio 2006 e con le dichiarazioni di indipendenza di Montenegro (3 giugno) e di Serbia (4 giugno), anche la FSSCG cessa di esistere e con essa la \"Kup Srbije i Crne Gore\". Nascono la Federazione calcistica della Serbia (FSS) con la Kup Srbije e la Federazione calcistica del Montenegro (FSCG) con la Crnogorski kup.\nFormula.\nLe partecipanti sono sempre state 32 e la formula era quella dell'eliminazione diretta. Nelle prime edizioni, fino al 1999, gli scontri erano ad andata e ritorno (eccetto il primo turno). Nel 1999, a causa della Operazione Allied Force, le competizioni sportive furono interrotte a marzo: alla fine della guerra (10 giugno) i campionati non furono ripresi mentre invece la coppa s\u00ec. Dato che rimaneva poco tempo alla fine della stagione calcistica, invece di disputare semifinali e finale ad andata e ritorno, la FSJ decise di farle giocare a gara singola. La formula piacque e da allora tutti i turni nelle edizioni successive furono a gara singola.\nLe squadre di prima divisione accedevano direttamente al primo turno; le altre provenivano dalle coppe provinciali. Per esempio, quando i posti disponibili erano 14 (prima divisione a 18 squadre) questa era la distribuzione: 4 dalla Voivodina, 7 dalla Serbia Centrale, 2 dal Montenegro ed 1 dal Kosovo.\nStoria.\nLa Kup Jugoslavije \u00e8 nata nel 1991 dopo che l'Hajduk Spalato, vincitore dell'edizione 1990-91 della Kup Mar\u0161ala Tita, non aveva restituito il trofeo alla FSJ (nell'estate 1991 la Croazia si \u00e8 staccata dalla Jugoslavia).\nNella prima edizione, ancora sotto la Jugoslavia socialista, non hanno partecipato le 7 squadre croate e l'unica slovena che si erano qualificate. \u00c8 stata l'ultima edizione con squadre bosniache e macedoni: l'unica macedone, il , \u00e8 stata eliminata al secondo turno, mentre l'ultima rimasta delle 7 bosniache, lo , si \u00e8 ritirato prima di disputare il ritorno della semifinale contro il (previsto per il 4 maggio 1992).\nIl 27 aprile 1992 la Repubblica Socialista Federale di Jugoslavia diviene Repubblica Federale di Jugoslavia ed \u00e8 composta da Serbia e Montenegro. La Kup Jugoslavije non cambia il format, le partecipanti rimangono sempre 32 anche dopo il 1999, quando, a seguito della Operazione Allied Force, Le squadre di etnia albanese del Kosovo abbandonano il sistema calcistico jugoslavo.\nNel febbraio 2003 la Repubblica Federale di Jugoslavia diviene Unione Statale di Serbia e Montenegro, la coppa diventa Kup Srbije i Crne Gore, ma, a parte il nome, nulla cambia per il torneo.\nIl torneo cessa di esistere nel 2006, quando Montenegro e Serbia si separano e nascono rispettivamente la Crnogorski kup e la Kup Srbije.\nFra le squadre di categoria inferiore che si sono distinte, il massimo risultato per una di seconda divisione (Druga liga SR Jugoslavije) \u00e8 stata la finale del 2000 raggiunta dal . Quelle di terza divisione (Srpska Liga) tre volte hanno raggiunto le semifinali: nel 2001, nel 2005 e nel 2006.\nLa coppa \u00e8 stata dominata dalle due protagoniste del ve\u010diti derbi: e . Su 15 edizioni, in finale c'\u00e8 stato il derby in 6 occasioni ed almeno una delle due ci \u00e8 sempre arrivata; le due contendenti si sono scontrate fra loro in 9 edizioni (6 volte ha prevalso la Stella Rossa, 3 il Partizan). Queste sono le 6 volte che una delle due big \u00e8 stata eliminata durante il torneo:"}
{"id": "3638110", "revid": "125979933", "url": "https://it.wikipedia.org/wiki?curid=3638110", "title": "Porsche 991", "text": "La Porsche 991 \u00e8 un'automobile sportiva prodotta dalla casa automobilistica tedesca Porsche come quinta generazione della 911, in sostituzione della 997. La presentazione ufficiale del modello \u00e8 avvenuta al Salone dell'automobile di Francoforte nel settembre 2011 con la commercializzazione a iniziata a partire dal 2012, venendo prodotta fino al 2018.\nDescrizione.\nLe linee riprendono il classico e puro stile Porsche, ma nettamente pi\u00f9 moderne rispetto al modello precedente. La linea \u00e8 inconfondibilmente Porsche con i classici fari anteriori tondi, luci di marcia diurna con tecnologia LED. Il posteriore \u00e8 stato cambiato solo in alcuni particolari, spiccano i nuovi fari dal profilo basso e allungato. Viene proposta in tre versioni distinte di carrozzeria: Coup\u00e9, Cabriolet e Targa.\nTramite l'impiego di alluminio, acciaio e materiali compositi, la vettura \u00e8 stata alleggerita mediamente di 45\u00a0kg rispetto alla precedente 997. Meccanicamente, la 991 \u00e8 equipaggiata con propulsori sei cilindri boxer da 3,4 o 3,8 litri di cilindrata abbinati a due diversi tipi di cambio: manuale a sette marce o in alternativa automatico a doppia frizione \"PDK\" a sette rapporti, la trazione \u00e8 posteriore o integrale.\nIl reparto sospensioni \u00e8 del tipo attivo, quindi sono gestite elettronicamente per migliorare la stabilit\u00e0 del mezzo, inoltre all'anteriore viene utilizzato uno schema a sospensioni MacPherson, mentre al posteriore si ha un multilink.\nVersioni.\n991 Club Coup\u00e9.\nPer commemorare i 60 anni del primo Club Porsche fondato nel 1952 in Germania, la Porsche ha messo in vendita una versione speciale della 991, denominata Club Coup\u00e9. Basata sulla meccanica della 991 Carrera S, \u00e8 stata prodotta in 13 esemplari di colore verde scuro e, rispetto al modello originale, \u00e8 dotata di un propulsore da 430 CV a 7500 giri/min, di cerchi in lega da 20 pollici e di un design ridisegnato. Per coprire lo scatto 0\u2013100\u00a0km/h impiega 4 secondi netti con il launch-control e raggiunge una velocit\u00e0 massima di 303\u00a0km/h.\n991 GT3.\nPresentata al Salone di Ginevra 2013, dispone di un allestimento pi\u00f9 sportivo, \u00e8 spinta dal classico motore 6 cilindri boxer da 3,8 litri di cilindrata, sviluppa una potenza massima di 475 CV a 8250 giri/min, il regime massimo di rotazione raggiunge i 9000 giri/min, \u00e8 disponibile unicamente in abbinamento al cambio automatico a doppia frizione PDK a 7 marce, con rapporti pi\u00f9 corti per privilegiare lo scatto e trazione posteriore. Raggiunge una velocit\u00e0 massima di 315\u00a0km/h e impiega 3,5 secondi nell'accelerazione da 0 a 100\u00a0km/h. Esternamente si caratterizza per delle prese d'aria di raffreddamento dei radiatori maggiorate, un piccolo sfogo d'aria vicino al cofano anteriore, uno spoiler pi\u00f9 profilato sul paraurti anteriore, diversi i supporti degli specchietti retrovisori, al posteriore \u00e8 presente un alettone fisso, un paraurti di diversa conformazione che include una griglia con doppio terminale di scarico centrale e diffusore per incrementare la deportanza.\n\u00c8 stato poi creato un modello ancora pi\u00f9 potente, la RS, da 3996 \u00a0cm\u00b3, capace di erogare 500 CV a 8250 giri/min, con coppia massima di 460 Nm a 6250 giri/min.\nPorsche 991 4S Personally built by 5 Million Porsche Fans.\nNel 2013, per festeggiare i 5.000.000 di fan acquisiti su Facebook, la Porsche ha realizzato una versione speciale della 991 basata sulla 4S. Il propulsore 3.8 \u00e8 stato potenziato a 430 CV grazie all'introduzione del Powerkit Carrera S. L'aerodinamica \u00e8 stata inoltre migliorata con l'inserimento dell'Aerokit Cup, il quale comprende uno scudo anteriore modificato e uno spoiler posteriore fisso. Sono stati inoltre aggiunti cerchi in lega da 20 pollici verniciati in bianco, battitacco luminoso personalizzato, profilo sul cruscotto dedicato ai 5 milioni di fans e colorazione Acquablaumetallic con decalcomanie dedicate.\nPorsche 991 Turbo S.\nLa versione Turbo S della 991 presenta nella sua dotazione un propulsore 6 cilindri boxer biturbo 3.8 da 560 CV, il quale permette un'accelerazione da 0 a 100\u00a0km/h in 3,1 secondi, con una punta massima di 318\u00a0km/h. La potenza viene inviata alle quattro ruote sterzanti tramite una trasmissione PDK a sette marce. Altre aggiunte sono costituite dai fari che usufruiscono della tecnologia LED, dai cerchi da 20' e dall'alettone posteriore regolabile in diverse configurazioni. Di questa vettura \u00e8 stata prodotta anche la versione Cabriolet.\nPorsche 991 Carrera S Martini Racing Edition.\nPer commemorare il ritorno della casa di Stoccarda alla 24 Ore di Le Mans nel 2014, la Porsche ha realizzato una versione speciale della 991. Denominata Carrera S Martini Racing Edition, era dotata di un nuovo body kit sportivo e di decalcomanie della Martini Racing ispirate alle Porsche 917 e 935 da competizione. Realizzata in 80 esemplari, condivideva la meccanica con la Carrera S di serie.\nPorsche 991 50th Anniversary Edition.\nPresso il salone automobilistico di Francoforte del 2013 la Porsche present\u00f2 la 991 50th Anniversary Edition, versione commemorativa dei 50 anni di produzione della vettura. Tale modello si caratterizzava per l'introduzione di cerchi in lega da 20\", alette cromate sulle prese d'aria anteriori, nuova griglia fra i gruppi ottici posteriori, sezione posteriore allargata e decalcomanie dedicate.\nRestyling del 2015.\nLa 991 \u00e8 stata rivista nel 2015, per essere poi commercializzata nel 2016. La Porsche 991 aggiornata (denominata internamente dalla Porsche col nome in codice \"991.2\") ha introdotto il nuovo design e una nuova gamma motori tutti nuovi e turbo.\nMotori.\nIl pi\u00f9 piccolo \u00e8 il nuovo 3.0 litri bi-turbo sei cilindri boxer. Questa unit\u00e0 equipaggia per la prima volta i modelli Carrera standard con un motore turbo, abbandonando quelli aspirati da 3.4 e 3.8 litri. La differenza di potenza tra Carrera (370 CV) e Carrera S (420 CV) \u00e8 causata dalla diversa pressione di sovralimentazione del turbo di 0,9 bar per la Carrera e 1,1 bar per la Carrera S e per il compressore di dimensioni diverse: da 49 millimetri per la Carrera mentre da 51 millimetri per la Carrera S, mentre le turbine a gas di scarico sono di 45 millimetri per entrambe. Gli iniettori iniettano ora verticalmente dall'alto a una pressione di 250 bar nelle camere di combustione a pi\u00f9 del doppio rispetto alla versione pre restyling. L'aggiornamento della Porsche 991 sono stati presentati in anteprima sul sito Porsche. Inizialmente i modelli disponibili includono la versione coup\u00e9 e versioni cabriolet di Carrera e Carrera S, con Carrera 4, Carrera 4S, Targa 4 e Targa 4S.\n991 R.\nPresentata al Salone di Ginevra il 1\u00ba marzo 2016, la 991 R riprende la base della GT3 RS, ma ne rimuove il rollbar, l'ala posteriore, e le appendici aerodinamiche consentendo un risparmio di peso di 50\u00a0kg. La 991 R ha solo un cambio manuale a 6 marce, e ha una velocit\u00e0 massima di 323\u00a0km/h, maggiore rispetto alla GT3 a causa di un coefficiente di resistenza aerodinamica inferiore grazie alla mancanza di appendici aerodinamiche come lo spoiler posteriore fisso. La produzione sar\u00e0 limitata a 991 esemplari.\nAttivit\u00e0 sportiva.\nNel marzo 2013 la Porsche ha presentato una versione da competizione denominata 991 GT3 Cup, destinata a competere nel campionato monomarca International Porsche Supercup. La vettura \u00e8 equipaggiata con un propulsore sei cilindri 3,8 litri di cilindrata da 460 CV di potenza massima. Esteticamente le prese d'aria anteriori sono state allargate per permettere un maggiore afflusso d'aria per il raffreddamento dei radiatori posti all'avantreno, mentre al posteriore \u00e8 stato inserito un alettone per stabilizzare la vettura. L'abitacolo \u00e8 stato dotato di sedili da corsa e di roll-bar necessari a superare l'omologazione FIA come vettura da competizione."}
{"id": "3638118", "revid": "1924342", "url": "https://it.wikipedia.org/wiki?curid=3638118", "title": "MTV Video Music Awards 2011", "text": "Gli MTV Music Awards 2011, giunti alla 28\u00aa edizione, si sono tenuti domenica 28 agosto 2011 a Nokia Theatre di Los Angeles, in California, negli Stati Uniti d'America. L'edizione \u00e8 presentata nel pre-show da Selena Gomez e nello show reale da Kevin Hart ed \u00e8 stata trasmessa in differita di pochi minuti in Italia su MTV. Adele e Katy Perry sono le cantanti che hanno portato a casa pi\u00f9 statuette (3 a testa) seguite da Lady Gaga (2) e Britney Spears (1 e il Video Vanguard Award). \nVincitori e candidati.\nLe nomination sono state pubblicate il 20 luglio 2011. I vincitori sono scritti in grassetto.\nVideo dell'Anno (Video of the Year).\nKaty Perry \u2014 \"Firework\"\nMiglior Video Maschile (Best Male Video).\nJustin Bieber \u2014 \"U Smile\"\nMiglior Video Femminile (Best Female Video).\nLady Gaga \u2014 \"Born This Way\"\nMiglior Nuovo Artista (Best New Artist).\nTyler, The Creator \u2014 \"Yonkers\"\nMiglior Video Pop (Best Pop Video).\nBritney Spears \u2014 \"Till the World Ends\"\nMiglior Video Rock (Best Rock Video).\nFoo Fighters \u2014 \"Walk\"\nMiglior Video Hip-Hop (Best Hip-Hop Video).\nNicki Minaj \u2014 \"Super Bass\"\nMiglior Collaborazione (Best Collaboration).\nKaty Perry (con Kanye West) \u2014 \"E.T.\"\nMiglior Regia (Best Direction in a Video).\nBeastie Boys \u2014 \"Make Some Noise\" (Regista: Adam Yauch)\nMiglior Coreografia (Best Choreography in a Video).\nBeyonc\u00e9 \u2014 \"Run the World (Girls)\" (Coreografi: Frank Gatson, Sheryl Murakami e Jeffrey Page)\nMigliori effetti speciali in un video (Best Special Effects in a Video).\nKaty Perry (featuring Kanye West) \u2014 \"E.T.\" (Special Effects: Jeff Dotson for Dot &amp; Effects)\nMigliore direzione artistica in un video (Best Art Direction in a Video).\nAdele \u2014 \"Rolling in the Deep\" (Art Director: Nathan Parker)\nBest Editing in a Video.\nAdele \u2014 \"Rolling in the Deep\" (Editor: Art Jones at Work)\nBest Cinematography in a Video.\nAdele \u2014 \"Rolling in the Deep\" (Director of Photography: Tom Townend)\nBest Video with a Message.\nLady Gaga \u2014 \"Born This Way\"\nBest Latino Artist of 2011.\nMan\u00e1 \u2014 \"Lluvia al Coraz\u00f3n\"\nMichael Jackson Video Vanguard Award.\nBritney Spears"}
{"id": "3638125", "revid": "110157", "url": "https://it.wikipedia.org/wiki?curid=3638125", "title": "Hrvatski nogometni kup 2011-2012", "text": "La Hrvatski nogometni kup 2011./12. (\"coppa croata di calcio 2011-12\") fu la ventunesima edizione della coppa nazionale croata, fu organizzata dalla Federazione calcistica della Croazia e fu disputata dal agosto 2011 al maggio 2012.\nIl detentore era la , che in questa edizione si ripet\u00e8: fu il suo dodicesimo titolo nella competizione, la sua diciannovesima coppa nazionale contando anche le sette della Coppa di Jugoslavia.\nDato che la Dinamo vinse anche il campionato, il posto in UEFA Europa League 2012-2013 and\u00f2 alla finalista sconfitta, l'.\nFormula e partecipanti.\nAlla competizione parteciparono le migliori squadre delle divisioni superiori, con la formula dell'eliminazione diretta. I primi turni erano a gara singola, mentre quarti, semifinali e finale erano ad andata e ritorno.\nAl turno preliminare accedono le squadre provenienti dalle \u017dupanijski kupovi (le coppe regionali): le 21 vincitrici pi\u00f9 le finaliste delle 11 coppe col maggior numero di partecipanti.\nLe prime 16 squadre del ranking quinquennale di coppa (63 punti alla vincitrice della coppa, 31 alla finalista, 15 alle semifinaliste, 7 a quelle che hanno raggiunto i quarti, 3 a quelle eliminate agli ottavi, 1 se eliminate ai sedicesimi) sono ammesse di diritto ai sedicesimi di finale.\nAmmesse di diritto ai sedicesimi di finale.\nLe prime 16 squadre (coi punti) del ranking 2005-2010 entrano di diritto nei sedicesimi della Coppa 2011-12 (il ha cessato l'attivit\u00e0 nel 2008):\nLe finali regionali.\nLe \u017dupanijski kupovi (le coppe regionali) 2010-2011 hanno qualificato le 32 squadre (segnate in giallo) che partecipano al turno preliminare della Coppa di Croazia 2011-12. Si qualificano le 21 vincitrici pi\u00f9 le finaliste delle 11 coppe col pi\u00f9 alto numero di partecipanti.\nTurno preliminare.\nIl sorteggio si \u00e8 tenuto il 2 agosto 2011.\nSedicesimi di finale.\nGli accoppiamenti vengono eseguiti automaticamente attraverso il ranking del momento (32\u00aa\u20131\u00aa, 31\u00aa\u20132\u00aa, 30\u00aa\u20133\u00aa, etc) e sono stati resi noti il 29 agosto 2011.. Curiosamente, il confronto fra e \u00e8 il \"remake\" della finale della \"Kup Nogometnog saveza \u017dupanije Istarske\" (la coppa della regione istriana), disputata il 9 agosto 2011 e terminata con la vittoria dei secondi dopo i tiri di rigore.\nOttavi di finale.\nIl sorteggio si \u00e8 tenuto il 28 settembre 2011.\nQuarti di finale.\nGli abbinamenti sono stati eseguiti tramite sorteggio il 28 ottobre 2011.\nLe gare fra e sono state rinviate a primavera per via degli impegni in UEFA Champions League 2011-2012 della Dinamo. Al momento della disputa delle gare, le condizioni meteorologiche a Zagabria erano pessime, quindi i due club si sono accordati per disputare la prima gara allo Stadio Aldo Drosina di Pola (con la Dinamo padrona di casa) e la seconda allo Stadio Maksimir (con la Dinamo come ospite) dato che, da regolamento, non era possibile l'inversione dei campi.\nFinale.\nRitorno.\nAll'85' Ivan Kelava para un calcio di rigore a Josip Luka\u010devi\u0107."}
{"id": "3638127", "revid": "913245", "url": "https://it.wikipedia.org/wiki?curid=3638127", "title": "Campionati del mondo di atletica leggera 2011 - Lancio del disco maschile", "text": "La competizione si \u00e8 svolta tra il luned\u00ec 29 agosto 2011, con le qualificazioni, ed il marted\u00ec 30 agosto con la finale.\nSituazione pre-gara.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, gli atleti con le migliori tre prestazioni dell'anno erano: \nA breve distanza seguiva Piotr Ma\u0142achowski, polacco, con la misura di 68,49 m. Altri sei atleti hanno lanciato sopra i 67,00 m.\nQualificazioni.\nLa qualificazione si \u00e8 svolta con gli atleti divisi in due gruppi (A e B), a partire rispettivamente dalle 10:10 e dalle 11:30 del 29 agosto 2011.\nSi qualificano per la finale i concorrenti che ottengono una misura di almeno 65,50 m; in mancanza di 12 qualificati, accedono alla finale i primi 12 atleti della qualificazione.\n\"Legenda\": \nFinale.\nLa finale si \u00e8 svolta a partire dalle 19:55 del 30 agosto 2011 ed \u00e8 terminata dopo un'ora circa.&lt;br&gt;\nLe migliori 8 classificate dopo i primi tre lanci accedono ai tre lanci di finale.\n\"Legenda\": "}
{"id": "3638130", "revid": "486946", "url": "https://it.wikipedia.org/wiki?curid=3638130", "title": "Omnibus Meteo", "text": ""}
{"id": "3638136", "revid": "111106675", "url": "https://it.wikipedia.org/wiki?curid=3638136", "title": "Giuseppe Rubini", "text": "Biografia.\nDocente di italiano presso l'Universit\u00e0 di Mosca, scrittore, discendente da famiglia nobile; trascorse i primi anni dell'infanzia a Tirano, in Valtellina, dove il padre era pubblico ufficiale. Ha studiato alla R. Collegio Gallico, a Como, e poi presso l'Universit\u00e0 di Pavia, dove si diplom\u00f2.\nNel 1822 si stabil\u00ec a Monaco di Baviera, su invito del generale Taushev, capo del corpo dei cadetti, come insegnante di lingua italiana nel Corpo e il 20 luglio 1824 \u00e8 andato in Russia, \"per vedere il paese, che, sotto la saggia gestione paterna e dei loro sovrani, ha fatto cos\u00ec rapidi progressi nel campo dell'educazione\"; il 7 agosto era a San Pietroburgo.\nNell'estate del 1825 fu a Carskoe Selo. Qui a casa del conte Giulio Renato Litta, si incontr\u00f2 con Karamzin, che gli don\u00f2 una copia in francese della propria \"Storia dell'Impero Russo\" (\"\u0418\u0441\u0442\u043e\u0440\u0438\u044f \u0433\u043e\u0441\u0443\u0434\u0430\u0440\u0441\u0442\u0432\u0430 \u0420\u043e\u0441\u0441\u0438\u0439\u0441\u043a\u043e\u0433\u043e\", cio\u00e8 \"Histoire de l'Empire de Russie\" tradotta da St. Thomas e Jauffret), e passando a San Pietroburgo fu presentato ad Alexander Shishkov (in russo \u0428\u0438\u0448\u043a\u043e\u0432, \u0410\u043b\u0435\u043a\u0441\u0430\u043d\u0434\u0440 \u0421\u0435\u043c\u0451\u043d\u043e\u0432\u0438\u0447), allora ministro della Pubblica Istruzione. Con il suo aiuto il 17 agosto 1826 fu accettato al servizio russo come insegnante di lingua italiana nel collegio universitario di Mosca e rapidamente (11 febbraio 1827) ricevette la cattedra di lingua e letteratura italiana presso l'Imperiale Universit\u00e0 Statale di Mosca.\nIl 13 marzo 1843 prese la cittadinanza russa, e il 17 agosto 1851, dopo 25 anni, fu approvato dal Consiglio dell'Universit\u00e0 come docente per altri 5 anni."}
{"id": "3638142", "revid": "43087580", "url": "https://it.wikipedia.org/wiki?curid=3638142", "title": "Redattore-capo", "text": ""}
{"id": "3638143", "revid": "43087583", "url": "https://it.wikipedia.org/wiki?curid=3638143", "title": "Capo-redattore", "text": ""}
{"id": "3638146", "revid": "648716", "url": "https://it.wikipedia.org/wiki?curid=3638146", "title": "Messina (pirofregata corazzata)", "text": "La Messina \u00e8 stata una pirofregata corazzata della Regia Marina.\nCaratteristiche e costruzione.\nImpostata nell'Arsenale di Castellammare di Stabia nel 1861 (si tratt\u00f2 della prima nave corazzata costruita nel cantiere stabiese), la nave era stata inizialmente progettata dal Generale Ispettore del Genio Navale ingegner Felice Mattei come pirofregata ad elica con scafo in legno. \nNel corso della costruzione si decise per\u00f2 di dotarla di corazzatura, mediante l'applicazione di piastre corazzate dello spessore di 22\u00a0cm sullo scafo in legno. La nave risent\u00ec comunque dei problemi derivati dalla conversione dal progetto originario.\nStoria operativa.\nLa vita operativa della Messina non fu particolarmente lunga (tredici anni), n\u00e9 ricca di eventi significativi. Varata nel 1864, la nave pot\u00e9 essere completata solo nel 1867, troppo tardi per partecipare alle operazioni della terza guerra d'indipendenza.\nNel 1870 l'armamento della pirofregata venne ridotto ad un minor numero di cannoni, ma molto pi\u00f9 potenti: due giganteschi pezzi da 350\u00a0mm, quattro da 200\u00a0mm ed otto da 164\u00a0mm.\nIl 14 gennaio 1871 la \"Messina\" fin\u00ec accidentalmente arenata su una spiaggia del Lazio: per poter essere disincagliata, la grande nave dovette essere trainata dalla ben pi\u00f9 piccola pirocorvetta \"Francesco Caracciolo\".\nRadiata nel 1880, la corazzata venne avviata alla demolizione."}
{"id": "3638153", "revid": "834", "url": "https://it.wikipedia.org/wiki?curid=3638153", "title": "Lazslo Kish", "text": ""}
{"id": "3638154", "revid": "834", "url": "https://it.wikipedia.org/wiki?curid=3638154", "title": "Lul\u00f9", "text": ""}
{"id": "3638155", "revid": "287204", "url": "https://it.wikipedia.org/wiki?curid=3638155", "title": "Lul\u00f9 (personaggio)", "text": ""}
{"id": "3638159", "revid": "247222", "url": "https://it.wikipedia.org/wiki?curid=3638159", "title": "Detroit Rock City (brano musicale)", "text": ""}
{"id": "3638160", "revid": "729019", "url": "https://it.wikipedia.org/wiki?curid=3638160", "title": "Michelle Wild", "text": "Biografia.\nHa lavorato principalmente per la Private Media Group e l'ungherese LUXx Video. Il suo primo film \u00e8 stato \"Sex Opera\", spesso diretta dall'ungherese Kovi ha lavorato anche con registi del calibro di John Leslie in \"Crack Her Jack 1\" e Rocco Siffredi in \"Animal Trainer 5\".\nHa vinto nel 2003 il premio di miglior attrice al Festival dell'erotismo di Bruxelles e nello stesso anno il premio Venus Awards, mentre un anno pi\u00f9 tardi, nel 2004, vinse l'AVN Awards.\nSi \u00e8 ritirata dal cinema porno nel 2005, dopo aver dato alla luce una bambina il 21 dicembre del 2004, dedicandosi in seguito a soap opera e serie televisive."}
{"id": "3638163", "revid": "810736", "url": "https://it.wikipedia.org/wiki?curid=3638163", "title": "Luciano Inga Pin", "text": "Biografia.\nConosciuti Curzio Malaparte e Filippo de Pisis, si appassion\u00f2 ancora giovanissimo all'arte e alla cultura contemporanea e frequentando il Bar Jamaica, la famosa osteria degli artisti nel quartiere di Brera, entr\u00f2 in contatto con le avanguardie culturali milanesi come Giovanni Testori, Gianni Colombo, Lucio Fontana, Nanda Vigo, Gabriele De Vecchi, Piero Manzoni, Dadamaino. Fece i primi passi come gallerista gestendo quelle di alcuni amici milanesi, fino a che riusc\u00ec ad averne una tutta per s\u00e9, \"Il Diagramma\", in via Pontaccio a Milano. Qui cominci\u00f2 la propria autonoma attivit\u00e0 dedicata soprattutto alle punte della \"Body art\". L'esibizione della nudit\u00e0 dei corpi, le performance spinte, le diversit\u00e0 nelle inclinazioni sessuali, provocarono scandalo e suscitarono scontri e polemiche nel dibattito un po' bigotto e conformista della citt\u00e0. Present\u00f2 per la prima volta in Italia Marina Abramovi\u0107, Gina Pane, Urs L\u00fcthi, G\u00fcnter Brus, Franko B e molti altri. Promosse il Nuovo Futurismo e moltissimi altri artisti contemporanei che con le loro provocazioni premiarono il suo coraggio e il suo rischio professionale con la celebrit\u00e0 del mito. Il suo nome e la sua galleria compaiono nelle attivit\u00e0 curriculari di centinaia di artisti tanti dei quali oggi godono di molte attenzioni da parte del mercato e della critica, e solo l'insieme di essi potrebbero forse ricostruire fedelmente parte della sua storia.\nProbabilmente l'ultimo suo scritto \u00e8 un testo sulla figura del padre, chiestogli come contributo da un'artista milanese, Meri Gorni, per un suo libro intitolato \"A mio padre\", che appunto raccoglie da molti artisti e intellettuali memorie e momenti emotivi sulla figura paterna, uno scritto che conserva per intero lo spirito umoristico e sarcastico del grande talent scout da poco scomparso."}
{"id": "3638164", "revid": "729019", "url": "https://it.wikipedia.org/wiki?curid=3638164", "title": "Coppa del Mondo di snowboard 2011 - Risultati uomini", "text": "Risultati delle gare maschili della Coppa del Mondo di snowboard 2011:\nLegenda:"}
{"id": "3638166", "revid": "287204", "url": "https://it.wikipedia.org/wiki?curid=3638166", "title": "Virtua Tennis 4", "text": "Virtua Tennis 4 \u00e8 il quinto gioco della serie di Virtua Tennis. \u00c8 stato pubblicato per PlayStation 3, Xbox 360, PC, Wii, Arcade e PlayStation Vita.\nModalit\u00e0 di gioco.\n\"Virtua Tennis 4\" permette al giocatore di controllare alcuni tra i migliori tennisti del mondo. Quando si usa il PlayStation Move, gli spostamenti del personaggio a destra e sinistra sono automatici. Il gioco presenta una visuale dinamica che segue la palla automaticamente in tutti i suoi spostamenti.\nQuando la palla \u00e8 in arrivo, passa a un punto di vista in prima persona, dove il giocatore pu\u00f2 vedere la sua racchetta di fronte a s\u00e9 e aggiustare il tiro di conseguenza.\nLa modalit\u00e0 Carriera \u00e8 stata completamente rinnovata, le vecchie stagioni strutturate sul classico calendario sono state infatti sostituite dal nuovo World Tour, nel quale bisogner\u00e0 seguire diversi itinerari per giungere ai tornei finali di Australia, Francia, Inghilterra e Stati Uniti.\nGiocatori.\nIl 1\u00ba gennaio 2011, sul canale di YouTube della Sega America \u00e8 approdato un trailer del gioco con una lista parziale dei giocatori, ampliata sul blog ufficiale.\nGiocatori ATP\nGiocatrici WTA\nLeggende\nCampi.\nGrand Slam\nTornei speciali\nTour mondiale\nSviluppo.\nIl primo gioco a essere nuovamente sviluppato dalla Sega AM3, autrice del primo nel 2006, \"Virtua Tennis 4\" \u00e8 stato annunciato alla convention della Sony inoltre ha sviluppato anche la versione arcade.\nIl 7 giugno 2011 la Sega ha confermato che il gioco \u00e8 disponibile per la console PlayStation Vita con giocabile solo il world tour.\nAccoglienza.\nLa rivista \"Play Generation\" diede alla versione per PlayStation 3 un punteggio di 79/100, apprezzando l'immediatezza della struttura di gioco e la buona risposta ai comandi anche con il Move e come contro la presenza di alcuni elementi grafici migliorabili e le modalit\u00e0 di gioco che non brillavano per originalit\u00e0, finendo per trovarlo un titolo adatto per chi voleva divertirsi senza troppo impegno mentre erano inqualificabili i controlli del Move.\nLa stessa testata diede alla versione per PlayStation Vita un punteggio di 90/100, apprezzando la struttura di gioco immediata, i nuovi controlli e le nuove modalit\u00e0 e come contro che gli incontri che mancavano leggermente di profondit\u00e0, difetto riscontrato anche nell'edizione per PlayStation 3, finendo per trovarla un'ottima conversione del titolo originale, con alcune novit\u00e0 studiate per sfruttare le caratteristiche peculiari della console portatile. La stessa testata lo classific\u00f2 in seguito come il sesto migliore titolo di sport del 2011."}
{"id": "3638172", "revid": "124432232", "url": "https://it.wikipedia.org/wiki?curid=3638172", "title": "Cometa periodica SOHO", "text": "Le comete periodiche Soho sono comete periodiche scoperte nelle immagini riprese dagli strumenti C2 e C3 della sonda SOHO.\nStoria della scoperta delle comete periodiche Soho.\nLa Soho dal suo lancio avvenuto il 2 dicembre 1995 al 31 dicembre 2010 ha scoperto ufficialmente 2002 comete, che sono diventate 3000 il 13 settembre 2015:: di queste comete 1730 appartengono alla famiglia delle comete di Kreutz, 183 appartengono alle famiglie Meyer, Marsden, Kracht e Kracht 2 e 89 comete chiamate Non gruppo in quanto non appartenenti alle cinque famiglie gi\u00e0 citate. Inizialmente si era ritenuto che le comete appartenenti alle famiglie Meyer, Marsden, Kracht e Kracht 2 fossero frammenti di comete non periodiche disgregatesi e anch'essi con orbite non periodiche. \nNel 2005 Sebastian Florian H\u00f6nig, allora studente di astronomia e astrofilo tedesco nonch\u00e9 scopritore di comete Soho, sulla base di suoi studi sulle orbite di comete Soho ipotizz\u00f2 che due comete, la C/1999 R1 SOHO e la C/2003 R5 SOHO fossero due passaggi di una stessa cometa periodica di cui calcol\u00f2 l'orbita e previde il ritorno, ed effettivamente nel 2007 la cometa fu riscoperta confermando cos\u00ec la sua periodicit\u00e0: oggi la cometa porta il nome di P/2007 R5 SOHO. \nA seguito di questa scoperta inaspettata altri astronomi e astrofili si misero a verificare le orbite gi\u00e0 calcolate delle comete Soho in cerca di altre comete periodiche; furono cos\u00ec scoperte altre comete periodiche. Tra gli scopritori si distinse l'astrofilo tedesco Rainer Kracht, scopritore di oltre 250 comete Soho nonch\u00e9 delle due famiglie di comete Soho che portano il suo nome.\nOrigine e legami con altri corpi celesti.\nAllo stato attuale della conoscenza non \u00e8 possibile stabilire con assoluta certezza l'origine primaria delle comete periodiche Soho, tuttavia i calcoli delle simulazioni orbitali indicano come altamente probabile che una cometa in un'epoca attorno al 2.000 A.C. abbia assunto un'orbita simile a quella delle attuali comete periodiche Soho, e che in seguito a passaggi ravvicinati fino a 0,5 UA al pianeta Giove abbia subito ripetute forti perturbazioni gravitazionali frammentandosi in pi\u00f9 oggetti, uno dei quali sarebbe la cometa periodica 96P/Machholz, altri frammenti potrebbero essere la cometa C/1490 Y1 e l'asteroide 5496: questi corpi avrebbero continuato a frammentarsi ed a cambiare orbita in seguito ad altre perturbazioni dando origine prima alla famiglia di comete Marsden, e allo sciame meteorico delle Arietidi diurne e poi alla famiglia di comete Kracht e allo sciame meteorico delle Delta Aquaridi Sud . Questo processo di frammentazione e dispersione \u00e8 tuttora in corso: sebbene non si sia mai assistito direttamente alla scissione in due o pi\u00f9 frammenti di una delle comete periodiche Soho, si sa che alcune di esse si sono scisse in due o pi\u00f9 comete. Il processo di frammentazione continua finch\u00e9 i frammenti derivanti raggiungono dimensioni cos\u00ec piccole da non poter pi\u00f9 essere osservati, lasciando come residui finali polveri che vanno ad alimentare i tori meteorici degli sciami meteorici correlati.\nOrdine di scoperta, MOID, note e fonti.\nComete periodiche SOHO in ordine di scoperta:\nOrdine di scoperta, successive denominazioni, MOID, note e fonti relative a comete periodiche SOHO non ancora numerate.\n\u00c8 opportuno precisare che alcune identificazioni di passaggi successivi potrebbero in futuro risultare errate e cambiate con altre."}
{"id": "3638173", "revid": "15756", "url": "https://it.wikipedia.org/wiki?curid=3638173", "title": "La storia de Il Naso di Nikolaj V. Gogol'", "text": "La storia de Il Naso di Nikolaj V. Gogol' \u00e8 un'opera di Andrea Camilleri pubblicata nel 2010 dal Gruppo Editoriale L'Espresso. Il libro riporta il testo della lettura pubblica tenuta da Camilleri il 26 settembre 2010 all'Auditorium Parco della Musica di Roma.\nTrama.\nCamilleri ripropone a suo modo la storia di un naso che dopo aver lasciato misteriosamente il viso del suo proprietario, ha acquistato vita propria e se ne va a passeggiare per la Prospettiva Nevskij di San Pietroburgo. Camilleri confessa inizialmente la sua insufficienza nell'affrontare un autore che pu\u00f2 essere considerato uno dei padri della letteratura russa e mondiale: egli \u00e8 come uno zoppo che voglia competere con un centometrista.\nIl racconto di Gogol \u00e8 un'occasione per Camilleri per accompagnare il lettore per le strade della citt\u00e0 russa nella ricerca del naso del suo disgraziato padrone e nello stesso tempo riflettere sulle sopraffazioni, il gretto servilismo, l'ignoranza di una classe borghese chiusa nel suo egoismo."}
{"id": "3638174", "revid": "767487", "url": "https://it.wikipedia.org/wiki?curid=3638174", "title": "Slovensk\u00fd Poh\u00e1r 2011-2012", "text": "La Coppa di Slovacchia 2011-12 (in slovacco \"Slovensk\u00fd Poh\u00e1r\") fu la 19\u00aa edizione del torneo.\nSi tenne tra il 23 agosto 2011 e l'8 maggio 2012.\nLo vinse il trofeo per la prima volta, battendo in finale il .\nPrimo turno.\nHanno partecipato a questo turno 12 squadre di 1. Slovensk\u00e1 Futbalov\u00e1 Liga, 25 di terza serie e 4 delle divisioni inferiori. Le partite si sono giocate il 23 agosto e il 24 agosto 2011.\nSecondo turno.\nPartecipano le 20 vincenti del primo turno e le 12 squadre di Corgo\u0148 Liga. Le partite si giocano tra il 13 e il 21 settembre 2011.\nOttavi di finale.\nLe partite si giocano tra il 27 settembre e il 26 ottobre 2011."}
{"id": "3638177", "revid": "287204", "url": "https://it.wikipedia.org/wiki?curid=3638177", "title": "School Days (brano musicale)", "text": ""}
{"id": "3638186", "revid": "3115", "url": "https://it.wikipedia.org/wiki?curid=3638186", "title": "Conte Verde (pirofregata corazzata)", "text": "La Conte Verde \u00e8 stata una pirofregata corazzata della Regia Marina.\nStoria e caratteristiche.\nUltima unit\u00e0 della propria classe, la nave, a differenza delle gemelle \"Principe di Carignano\" e \"Messina\", progettate come pirofregate in legno e trasformate durante la costruzione in pirofregate corazzate, pot\u00e9 essere riprogettata come unit\u00e0 corazzata dal generale ispettore del Genio Navale De Luca (le altre unit\u00e0 erano state progettate dal parigrado Felice Mattei) prima dell'inizio della costruzione. In conseguenza di ci\u00f2, la nave present\u00f2 alcune differenze e migliorie rispetto alle precedenti unit\u00e0 della stessa classe. \nStranamente, nonostante si dovesse trattare di un'unit\u00e0 corazzata, in realt\u00e0 la \"Conte Verde\", bench\u00e9 costruita posteriormente alla \"Principe di Carignano\" ed alla \"Messina\", interamente corazzate, fu protetta da piastre corazzate solo in alcune zone della prua e della poppa.\nLa \"Conte Verde\", impostata nel 1863, varata nel 1867 ed ultimata nel 1871, fu la prima nave ad essere costruita dal cantiere livornese dei Fratelli Orlando.\nNel corso della sua breve vita operativa, durata solo nove anni, la pirofregata non ebbe occasione di partecipare ad alcuna operazione di rilievo. Presto superata dal rapido evolversi della corazzata, la \"Conte Verde\" venne radiata nel 1880, dopo soli nove anni di servizio, e demolita."}
{"id": "3638193", "revid": "228587", "url": "https://it.wikipedia.org/wiki?curid=3638193", "title": "Club Sport Colombia", "text": "Il Club Sport Colombia, conosciuto come Sport Colombia \u00e8 una societ\u00e0 calcistica paraguayana, con sede a Fernando de la Mora. Milita nella Divisi\u00f3n Intermedia, seconda serie del calcio paraguaiano.\nStoria.\nLa squadra venne fondata il 1\u00ba novembre del 1924 come polisportiva da un gruppo di giovani della \"Ciudad joven y feliz\" di Fernando de la Mora. Deve il suo nome alla riconoscenza del popolo guaran\u00ed per l'appoggio e il denaro fornito al Paraguay dalla Colombia durante la Guerra della triplice alleanza contro Argentina, Uruguay e Brasile. Il presidente che fece di pi\u00f9 per lo Sport Colombia fu Don Alfonso Colm\u00e1n, che cre\u00f2 le maggiori infrastrutture della citt\u00e0 e diede forte impulso al settore giovanile della squadra. Nel 1987 gli viene dedicato lo stadio della cittadina. \nA partire dal 2010, lo Sport Colombia gioca nuovamente nella Primera Divisi\u00f3n paraguaiana; ma nel 2011 viene retrocessa in Divisi\u00f3n Intermedia.\nStatistiche di squadra.\nDivisi\u00f3n Intermedia (Segunda Divisi\u00f3n)\nTercera Divisi\u00f3n"}
{"id": "3638195", "revid": "1718925", "url": "https://it.wikipedia.org/wiki?curid=3638195", "title": "Viaggi di Cristoforo Colombo", "text": "Nella storia moderna, i viaggi di Cristoforo Colombo rappresentano i fondamentali della colonizzazione europea delle Americhe, nonch\u00e9 uno degli eventi pi\u00f9 significativi della storia dell'uomo. Il navigatore Cristoforo Colombo era un ammiraglio al soldo dei sovrani di Spagna, per i quali intraprese quattro viaggi verso il Nuovo Mondo: il primo nel 1492, in cui scopr\u00ec il continente americano, il secondo viaggio nel 1493, in cui scopr\u00ec nuove isole e il terzo nel 1498, che lo condusse nell'America Meridionale e che fu quindi il primo nel quale Colombo raggiunse la parte continentale. Nel quarto viaggio, nel 1502, raggiunse l'America Centrale.\nLa scoperta di Colombo permise alle potenze marinare europee dell'epoca di impostare un sistema di commerci con il \"Nuovo Mondo\", ad avviare la colonizzazione delle nuove terre, e dare inizio alla conversione dei nativi americani al Cristianesimo. Gli assetti economici e politici che si vennero a creare furono regolamentati dal trattato di Tordesillas del 1494, siglato dall'Impero spagnolo e dall'Impero portoghese.\nPremesse.\nRealizzazione del progetto.\nNel 1483 Cristoforo Colombo present\u00f2 i suoi piani al re Giovanni II del Portogallo, proponendogli di equipaggiare tre robuste navi con le quali, entro un anno, sarebbe salpato verso ovest, verso l'Atlantico, cercando una via per le Indie. Giovanni II espose la proposta ai suoi consiglieri, i quali espressero un parere negativo, principalmente perch\u00e9 convinti che la distanza da percorrere stimata da Colombo, circa , fosse troppo breve rispetto alla realt\u00e0.\nNel 1485, dopo la morte della sua fidanzata, Colombo si rec\u00f2 insieme al figlio, in Spagna a Palos, e quindi a Siviglia. Colombo era alla ricerca di qualcuno che potesse finanziare l'impresa: dapprima prov\u00f2 con Don Enrique de Guzm\u00e1n duca di Medina Sidonia, ma questi, non avendo Colombo ottenuto l'appoggio della Corona, si trov\u00f2 costretto a rifiutare. In seguito tent\u00f2 con Don Luis de la Cerda, duca di Medinaceli, che convinse parzialmente la regina Isabella di Castiglia, la quale decise quindi ad incontrare Colombo. Recatosi a Cordova, Colombo attese fino ai primi del maggio 1486 i regnanti di Spagna Isabella di Castiglia e Ferdinando II di Aragona, che decisero di incontrarlo. L'esploratore present\u00f2 il suo progetto di raggiungere per mare il Catai ed il Cipango. Una commissione si riun\u00ec per vagliare le effettive possibilit\u00e0 di riuscita del viaggio, ma la decisione, negativa, arriv\u00f2 solo alla fine del 1490.\nNel 1488 Colombo prov\u00f2 di nuovo ad appellarsi al re del Portogallo il quale, sebbene lo avesse invitato a corte, in seguito lo respinse a causa del ritorno di Bartolomeu Dias dalla circumnavigazione a sud dell'Africa. Negli anni seguenti cerc\u00f2 diverse volte di farsi ascoltare dalla corte castigliana decidendosi di rivolgersi pure, tramite il fratello Bartolomeo, sia ad Enrico VII d'Inghilterra che ai sovrani di Francia. Intanto conobbe Mart\u00edn Alonso Pinz\u00f3n. Nel 1492, col protrarsi dell'attesa, il navigatore era giunto oramai ai limiti della resistenza, e, dopo sette anni di soggiorno in Spagna, anche le sue risorse economiche si erano ridotte, al punto da non essere quasi pi\u00f9 in grado di provvedere alla sua famiglia.\nPadre Juan P\u00e9rez, confessore personale della regina, tramite Sebastiano Rodriguez fece recapitare una missiva alla stessa regina, la quale, due settimane dopo fece convocare il padre. Il tesoriere Luis de Santangel, Ferdinando Pinello e altri assicurarono la copertura finanziaria richiesta. Si riunirono nuovamente gli esperti, mentre Colombo ricevette tramite lettera la comunicazione di una nuova udienza. Decisivo fu altres\u00ec il contributo del vescovo Alessandro Geraldini, anche lui confessore della regina Isabella e amico personale di Colombo e del fratello Antonio; grazie alla sua insistenza, la regina si convinse definitivamente a consentire il viaggio del grande navigatore.\nColombo si rec\u00f2 a Siviglia, ma i reali, nel frattempo, si erano trasferiti a Santa Fe. Colombo li raggiunse, e, nell'incontro i reali furono propensi ad accettare di finanziare l'impresa. Colombo dett\u00f2 le sue condizioni: chiese il titolo di ammiraglio e la carica di vicer\u00e9 e \"governatore delle terre scoperte\", titolo che doveva essere ereditario, la possibilit\u00e0 di conferire ogni tipo di nomina nei territori conquistati e, inoltre, una rendita pari al 10% di tutti i traffici marittimi futuri. Le richieste furono considerate eccessive e non si fece alcun accordo. Successivamente le richieste vennero accettate a patto della buona riuscita del viaggio. Il contratto, definito, \"Capitolaciones,\" venne firmato il 17 aprile 1492. La somma necessaria per l'armamento della flotta, pari a 2.000.000 di maraved\u00ed, sarebbe stata versata met\u00e0 dalla corte e met\u00e0 da Colombo, finanziato da alcuni banchieri genovesi, tra cui il Banco di San Giorgio e il Berardi.\nDopo la firma, Colombo lasci\u00f2 la citt\u00e0 il 12 maggio 1492 , quando gi\u00e0 si era deciso il luogo di partenza, Palos, in quanto i porti maggiori erano occupati dal tribunale della Santa Inquisizione che prevedeva l'espulsione degli ebrei anche tramite mare.\nLe navi del primo viaggio.\nLe imbarcazioni della prima spedizione, definite caravelle erano:\nNel reclutare i marinai, 90 in tutto, Colombo fu aiutato da Martin Pinz\u00f3n che godeva di ottima fama nella citt\u00e0. Il pilota della flotta era il cantabrico Juan de la Cosa.\nConoscenze geografiche di Colombo.\nL'impresa navale di Colombo, motivata dal desiderio di raggiungere le Indie e commerciarvi direttamente e pi\u00f9 velocemente, fu resa possibile dalla determinazione del viaggiatore genovese, ma anche da un suo errore.\nSosteneva infatti che la Terra avesse un diametro pi\u00f9 piccolo di quello reale, e che il continente euroasiatico fosse pi\u00f9 esteso di quanto non lo sia in realt\u00e0: il combinato disposto di questi due errori, originati rispettivamente da Paolo Dal Pozzo Toscanelli e Marco Polo, ebbe come effetto la infondata convinzione di poter compiere la traversata dall'Europa all'Asia. A quell'epoca, in effetti, nessuna nave sarebbe stata in grado di compiere gli oltre che separano la Spagna dal Giappone, se non altro perch\u00e9 non esisteva una nave capace di stoccare a bordo un quantitativo di provviste sufficienti al compimento del viaggio, che avrebbe richiesto, in condizioni ottimali, pi\u00f9 di quattro mesi. I calcoli di Colombo erano sbagliati, mentre quelli dei suoi avversari erano sostanzialmente corretti: Colombo stimava in appena la distanza dalle isole Canarie alla costa asiatica, un valore cinque volte pi\u00f9 piccolo di quello reale. La grande fortuna di Colombo fu che il suo viaggio venne molto ridotto, perch\u00e9 sulla strada per le Indie trov\u00f2 le Americhe, altrimenti la sua spedizione sarebbe sicuramente perita in mezzo all'oceano, o sarebbe tornata indietro.\nLa forte opposizione incontrata da Colombo, derivava dal fatto che la traversata oceanica era considerata troppo lunga per essere fattibile, e non gi\u00e0 perch\u00e9 Colombo fosse il solo a sostenere che la Terra fosse sferica. Infatti, la consapevolezza della sfericit\u00e0 della Terra era opinione comune gi\u00e0 della gente colta del basso Medioevo. Gi\u00e0 dall'antichit\u00e0, le osservazioni degli astronomi e matematici ellenistici erano state riprese e perfezionate dagli scienziati musulmani, che avevano tradotto e studiato quei testi, e dagli studiosi occidentali. Oltretutto, all'epoca in cui Colombo effettu\u00f2 i suoi calcoli per il compimento del primo viaggio, il procedimento di Eratostene era disponibile e sarebbe potuto essere ripetuto.\nColombo stesso non si rese conto di essere su un continente diverso da quello che si aspettava: in seguito, come annot\u00f2 sui suoi diari, battezz\u00f2 le terre scoperte \"nuevo mundo\", e nel suo ultimo viaggio riconobbe le coste di ci\u00f2 che lui defin\u00ec \"il continente\"; questa \u00e8 la versione ufficiale, riportata dalla maggior parte dei libri di storia. Ci si potrebbe domandare a questo punto perch\u00e9 Colombo chiam\u00f2 questa terra \"nuevo mundo\" se era convinto di essere giunto o a Cipango o in Cina.\nLa leggenda che la Terra fosse considerata piatta deriva da un romanzo del 1828, \"La vita e i viaggi di Cristoforo Colombo\" di Washington Irving, che, in odio alla Chiesa cattolica, descriveva la falsa immagine di un Colombo unico sostenitore della teoria di una Terra rotonda contro la pretesa ignoranza medioevale imposta dal cattolicesimo. In realt\u00e0, come si \u00e8 scritto in precedenza, l'appoggio ecclesiastico a Colombo fu determinante nel vincere proprio le resistenze dei suoi avversari all'organizzazione e al finanziamento del primo viaggio.\nPrimo viaggio.\nPrima di salpare furono imbarcati viveri per un anno e mercanzia da scambiare con eventuali indigeni. Colombo volle Luis de Torres come interprete, e Diego de Arana come ufficiale di polizia della flotta. La partenza avvenne alle sei del mattino del 3 agosto 1492 da Palos de la Frontera. Il diario di bordo and\u00f2 perduto e le uniche informazioni ci provengono indirettamente dai testi di Las Casas. La flotta procedette verso le Isole Canarie. Il 6 agosto 1492 si ruppe il timone della Pinta e si credette ad un'opera di sabotaggio. Pinz\u00f2n lo ripar\u00f2, ma il giorno seguente un altro incidente costrinse le navi a trovare riparo per le riparazioni. Della Pinta si era persa traccia e si stava pensando ad un'altra nave in sostituzione, ma l'idea non venne attuata. La flotta fece dunque scalo di circa un mese a La Gomera, isola governata da Beatrice di Bobadilla (nipote di Beatriz de Bobadilla), per rifornimenti e modifiche alla velatura.\nLe due navi ripresero il largo il 6 settembre 1492, dal porto di San Sebasti\u00e1n. Spinte dagli alisei, dal 9 settembre 1492, le caravelle navigarono per un mese senza che i marinai riuscissero a scorgere alcuna terra.\nDurante quei giorni Colombo stesso osserv\u00f2 con stupore che le bussole indicavano il polo magnetico distaccandosi sempre di pi\u00f9 dal nord geografico, allontanando le navi dalla corretta via, ma riusc\u00ec a superare tale ostacolo. In quei giorni, dopo aver superato le onde lunghe dell'Atlantico Colombo confer\u00ec attraverso una misteriosa carta con Martin Pinz\u00f3n.\nGli uomini dell'equipaggio avevano iniziato a preoccuparsi gi\u00e0 pochi giorni dopo la partenza, temendo che il soffiare incessante dei venti verso ovest avrebbe reso impossibile il ritorno. Il 16 settembre 1492 le caravelle entrarono nel Mar dei Sargassi, e Colombo approfitt\u00f2 dell'evidenza di alghe affioranti sul pelo dell'acqua, un fenomeno caratteristico di questo mare, per sostenere che tali vegetali erano sicuramente indizi dell'esistenza di terre vicine, e quindi tranquillizzare temporaneamente i suoi uomini. Col trascorrere dei giorni la tensione a bordo delle caravelle cresceva. Il 7 ottobre 1492 dalla Ni\u00f1a ci fu un falso allarme, un marinaio afferm\u00f2 di aver visto terra in lontananza, come qualche giorno prima aveva fatto Martin Pinz\u00f3n; in entrambi i casi si trattava di miraggi.\nColombo decise di virare verso sud-ovest, avendo visto alcuni uccelli dirigersi verso quella direzione. Il 10 ottobre 1492 i marinai, che stanchi del lungo viaggio volevano tornare indietro, si lamentarono con il comandante, che riusc\u00ec a calmarli e forse ottenne, come si racconta, un accordo: se entro tre o quattro giorni le vedette non avessero scorto alcuna terra, le caravelle sarebbero tornate indietro, o si sarebbe deciso diversamente.\nL'11 ottobre 1492, gioved\u00ec, ci furono diversi segnali positivi: passarono accanto alle caravelle in mare diversi oggetti fra cui un giunco, un bastone, un ramoscello con un fiore fresco. Soltanto la vicinanza di una terra emersa poteva giustificare questi ritrovamenti.\nLa notte dell'11 ottobre 1492, come poi riport\u00f2 sul diario di bordo, Colombo si disse convinto d'avere intravisto nel buio, in lontananza, una luce, \u00abcome una piccola candela che si levava e si agitava\u00bb (\"como una candelilla que se levava y se adelantaba\"). Finalmente, alle due di notte del 12 ottobre 1492, venerd\u00ec, Rodrigo de Triana, a bordo della \"Pinta\", avvist\u00f2 la terra, ma il premio in denaro promesso al primo che avvistava la terra and\u00f2 a Colombo. Colombo decise di attendere il giorno; in questo modo le caravelle riuscirono a trovare un varco nella barriera corallina e a gettare l'ancora senza incidenti. All'alba si avvicinarono all'isola, ma trovarono un luogo adatto dove sbarcare solo verso mezzogiorno dello stesso 12 ottobre. Colombo sbarc\u00f2 su un'isola, nella baia di Fernandez, con lui i due Pinzon, ufficiali, funzionari, Rodrigo de Segovia e con il notaio Rodrigo de Escobedo, il cui documento da lui redatto nell'occasione venne firmato da tutti i testimoni, a prova della presa di possesso di quel luogo battezzato per l'occasione San Salvador, chiamata dagli indigeni \"Guanahani\".\nColombo e la sua ciurma furono accolti con grande cortesia e condiscendenza dai Taino, i nativi di etnia Arawak, abitanti dell'isola. Egli stesso, nella sua relazione, sottolinea pi\u00f9 volte la gentilezza e lo spirito pacifico dei suoi ospiti:\nL'esplorazione dell'isola non diede i risultati sperati, in quanto Colombo non trov\u00f2 le ricchezze descritte da Marco Polo. Ripreso il mare, con sei indigeni che svolsero attivit\u00e0 di interpreti e di guide, la sua spedizione esplor\u00f2 prima alcune isole prive di fiumi (fra cui Santa Mar\u00eda de la Concepci\u00f3n e Fernandina, scoperte rispettivamente il 15 ed il 17 ottobre e battezzate sempre da Colombo), poi la costa nord-orientale di Cuba, che Colombo pens\u00f2 fosse dapprima il Giappone e poi la Cina.\nLa sera del 27 ottobre 1492 le caravelle di Colombo arrivano alla fonda della baia di Bariay a Cuba, nell'attuale provincia di Holgu\u00edn. Il giorno successivo invi\u00f2 il suo ammiraglio ad esplorare la terraferma. Nel diario di bordo di domenica 28 ottobre 1492 troviamo scritto: \"\"Es la isla mas hermosa que ojos humanos hayan visto\". Sicuro di trovarsi in Cina invi\u00f2 un gruppo di uomini con l'interprete Luiz de Torres e Rodrigo de Xeres come ambasciatori; questi tornarono alcuni giorni dopo, il 5 novembre 1492, dopo aver trovato solo una povera citt\u00e0. \nCercando l'oro Pinzon ricevette informazioni su una fantomatica isola chiamata Babeque e decise, dopo qualche tentativo con Colombo, di partire da solo con la Pinta; per quasi due mesi scomparve, mentre Colombo giunse nella baia di Tanamo e Baracoa.\nSuccessivamente Colombo esplor\u00f2 la costa settentrionale di Haiti, raggiunta il 5 dicembre 1492, e la chiam\u00f2 Hispaniola; approd\u00f2 la sera del 6 dicembre chiamando il luogo, Puerto San Nicola. Di Pinzon non c'era ancora nessuna traccia. Cerc\u00f2 ancora l'oro giungendo in quella che chiam\u00f2 Bahia de los Mosquitos, altro nome che sopravvisse nei secoli. Si parl\u00f2 di un'isola a forma di tartaruga che il navigatore chiam\u00f2 Tortuga. In quei giorni seppe di Cibao che confuse per Cipango. Super\u00f2 quindi Capo d'Haiti.\nVolendo festeggiare il Natale sbarcando nella terra sognata, Colombo cerc\u00f2 di sfruttare le brezze di terra, con l'ordine a Juan de la Cosa di tenere la barra del timone. Questi, stanco per le peripezie dei giorni precedenti, la lasci\u00f2 ad un giovane mozzo per poi ritirarsi sottocoperta. Verso la mezzanotte del 25 dicembre 1492, a circa 250 metri di distanza dalla costa la \"Santa Maria\" and\u00f2 in secco da prua, e l'ammiraglio svegliatosi ordin\u00f2 di \"tonneggiare,\" gettando l'ancora che poi doveva essere trainata da un argano. Venne gettata in mare una lancia con tale scopo, su cui sal\u00ec Juan de la Cosa che decise invece di dirigersi verso la \"Ni\u00f1a\". La caravella dovette essere abbandonata: a nulla servirono gli ultimi sforzi di Colombo.\nL'ammiraglio, dovendo abbandonare parte della sua ciurma, 39 persone in tutto, fece costruire un forte, \"La Navidad\", costruito in parte con i relitti della Santa Maria a poche miglia dal luogo dell'incidente. I lavori vennero organizzati dal carpentiere Alonso Morales, e venne lasciata una lancia come mezzo di trasporto.\nGli indigeni lo avvisarono dell'avvistamento della Pinta il 27 dicembre 1492, a nulla serv\u00ec il messaggio che cerc\u00f2 di inviargli. Il 4 gennaio 1493 cerc\u00f2 di incontrare l'altra caravella dispersa; il 5 gennaio 1493 sbarcarono in un luogo chiamato dal navigatore Monte Christi; la sera incontr\u00f2 Martin Pinzon che si giustific\u00f2 dicendo di essersi perso nella nebbia. Il marinaio afferm\u00f2 di essere stato senza successo a Babeque, ma di aver fatto scambi proficui con Caonab\u00f2.\nPrima del ritorno decisero di trarre in secco le due caravelle, a Capo Saman\u00e0, per opere di manutenzione. Il 13 gennaio 1493 furono attaccati da una trib\u00f9 a loro ostile, che Colombo credette fossero i Caribe, armati di arco e frecce. In quegli scontri non ci furono morti ma soltanto feriti, per cui Colombo decise quindi di partire poche ore prima dell'alba del 16 gennaio 1493 da quella che chiam\u00f2 baia delle Frecce.\nIl 6 febbraio 1493 ci fu una discussione circa l'attuale posizione della nave. \nSino al 12 febbraio 1493, la navigazione procedette tranquilla, poi si registr\u00f2 una forte tempesta che dur\u00f2 tre giorni. Colombo scrisse su alcuni fogli l'accaduto per tramandare ai posteri, li rinchiuse in un barile e li gett\u00f2 in mare, ma non furono mai ritrovati. Nel suo giornale di bordo Colombo raccont\u00f2 come lui i suoi uomini fecero voto di recarsi in pellegrinaggio presso tre santuari mariani in cambio della protezione della Vergine: Colombo alla Madonna di Guadalupe, l'equipaggio in una chiesa dedicata alla Madonna e presso il Santuario di Loreto un marinaio estratto a sorte (Pedro de Villa). Nella cupola della basilica di Loreto la visita \u00e8 stata immaginata dal pittore Cesare Maccari.\nLa tempesta lo spinse ad attraccare alle Azzorre, sull'isola di Santa Maria, dove il governatore locale Joao de Castanheira inizialmente non credette alle parole del navigatore, temendo si trattasse di traffici illeciti sulle sue coste. Colombo riusc\u00ec a ripartire il 24 febbraio 1493 arrivando a Restelo, nei pressi di Lisbona, il 4 marzo 1493 dello stesso anno. Rui de Pina, umanista portoghese alla corte di Giovanni II, scrisse del suo arrivo in Portogallo: \nL'8 marzo 1493 Colombo venne invitato dal re alla corte portoghese. Durante il viaggio si ferm\u00f2 l'11 marzo 1493, per ordine della regina Eleonora, per visitarla ed informarla al Convento de Santo Ant\u00f3nio dos Capuchos, vicino Vila Franca de Xira. Dopo essere stato ricevuto dal re Giovanni II a Vale do Para\u00edso, vicino Azambuja. Martin Pinzon intanto era giunto a Baiona nel golfo di Biscaglia nei primi di marzo; giunto nella sua casa di campagna mor\u00ec dopo cinque giorni.\nSuccessivamente, il 15 marzo 1493, dopo aver doppiato il Capo di San Vincenzo, Colombo giunse via mare a Palos. Qui l'ammiraglio, che aveva portato con s\u00e9 un po' di oro, tabacco e alcuni pappagalli da offrire ai sovrani, quali segni tangibili delle potenzialit\u00e0 delle \"isole dell'India oltre il Gange\", condusse anche dieci indiani Taino catturati. Cos\u00ec l'ammiraglio annotava nella sua relazione, consegnata al tesoriere del Re il 30 aprile 1493:\nFurono giorni di festa, nella citt\u00e0 di Siviglia, Cordova, Barcellona, dove giunse il 20 aprile 1493. L'incontro con i reali, durato pi\u00f9 di un'ora, fu tutto un susseguirsi di domande. Al termine, entrarono nella cappella di Sant'Anna per celebrare il \"Te Deum\" e poi consumarono un pranzo con il rito della \"salva\", solitamente riservata alla stirpe di sangue reale. I sovrani, la regina di Castiglia ed il re di Aragona, che lo sollecitarono ad intraprendere un altro viaggio, credevano che egli fosse stato in Giappone. Uno dei nativi americani mor\u00ec poco dopo l'arrivo.\nSecondo viaggio.\nAlessandro VI Borgia, fra il maggio ed il settembre del 1493, eman\u00f2 cinque bolle papali per la divisione degli spazi dell'oceano fra Portogallo e Spagna stabilendo inizialmente il limite dei possedimenti portoghesi a 100 leghe oltre le Azzorre; le proteste trovarono in parte riscontro il 26 settembre 1493, nella bolla papale, \"Dudum siquidem\", e si giunse infine nel Trattato di Tordesillas. Juan de Fonseca, arcidiacono di Siviglia organizz\u00f2 la spedizione con l'aiuto di Francisco Pinello e Juan de Sor\u00eca.\nL'ammiraglio Colombo salp\u00f2 per il suo secondo viaggio da Cadice il 25 settembre 1493 con 17 navi, fra cui la Ni\u00f1a ora denominata \"Santa Clara\", con un equipaggio di circa 1200 uomini, tra i quali vi erano il figlio Diego, il fratello Giacomo e il padre di Las Casas. I documenti relativi al viaggio provengono dalle memorie di Diego Alvarez Chanca e di Michele da Cuneo. Il diario di bordo and\u00f2 perduto. Colombo sal\u00ec al comando della nuova nave ammiraglia: Santa Maria, denominata in seguito \"Mariagalante\".\nIn sette giorni giunse alle isole Canarie. Approdarono a Gomera come nel primo viaggio e ne ripartirono il 13 ottobre 1493. La rotta scelta da Colombo era pi\u00f9 a sud rispetto al primo viaggio. Dopo 21 giorni di viaggio, il 3 novembre 1493 la flotta raggiunse Dominica, chiamata in tal modo perch\u00e9 la raggiunse nel giorno di domenica. Veleggi\u00f2 tra le piccole e le grandi Antille, cont\u00f2 46 isole compresa Santa Cruz, dove perse uno dei suoi uomini, il primo morto nei viaggi.\nIl 19 novembre 1493 arrivarono a Porto Rico ed il 23 giunsero nella baia di Saman\u00e0. Colombo torn\u00f2 ad Hispaniola, dove scopr\u00ec che gli uomini dell'equipaggio che aveva lasciato erano stati uccisi.\nDopo aver fondato un nuovo avamposto, La Isabela, sorta sulle rive del fiume \"Rio Bahonito\", nei primi giorni dell'anno 1494, il 5 gennaio 1494, organizz\u00f2 una spedizione guidata da Alonso de Ojeda al comando di una ventina di uomini. Colombo scrisse ai reali di Spagna promettendo a breve molto oro. Le condizioni del luogo e il cibo indigesto fecero ammalare centinaia di uomini entro la fine del mese. L'ammiraglio preoccupato fece partire Antonio de Torres con dodici navi verso la Spagna, cariche di pochissimo oro, part\u00ec il 2 febbraio 1494, con la richiesta di ritornare con poche navi cariche di medicine e viveri freschi.\nColombo trascorse alcuni mesi nell'esplorazione dell'entroterra alla ricerca di oro, e cre\u00f2 un nuovo forte, \"San Tom\u00e0s\".\nDopo aver raccolto oro per circa duemila castellani gli indigeni fuggirono venendo a sapere dell'imminente arrivo di Canab\u00f2, e decise quindi di partire dopo aver nominato un consiglio di reggenza dell'isola. Il 24 aprile 1494 lasci\u00f2 l'isola ed il 30 aprile 1494 giunse a Cuba, raggiunse Puerto Grande, in seguito la baia di Guant\u00e1namo, il 3 maggio 1494, Cabo de Cruz e pochi giorni dopo arriv\u00f2 in Giamaica. Continu\u00f2 a navigare fra centinaia di isole, in quelle acque la \"Ni\u00f1a\" rimase in secca per diverso tempo nel fango.\nColombo si chiedeva se quelle fossero isole o parte di un continente, ma gli indigeni pensavano che tutto il mondo fosse composto da piccole isole. Alla fine l'ammiraglio si convinse infine che Cuba fosse un continente. Il 12 giugno 1494 si trov\u00f2 di fronte all'isola di San Giovanni evangelista, a 100 miglia dalla fine dell'isola. Colombo fece firmare ad ognuno dei componenti delle caravelle un giuramento con il quale si affermava che si era giunti nelle Indie, nel continente. Colombo si ammal\u00f2, quando torn\u00f2 a Isabela il 29 settembre 1494. Intanto era giunto con tre caravelle suo fratello Bartolomeo, giusto in tempo per essere nominato dal fratello, incapace al momento, \"adelantado\" della colonia, ovvero deleg\u00f2 ogni potere a lui. Gli spagnoli non furono contenti di tale gesto: Margarit con padre Buyl al seguito, decisero di ammutinarsi e prendere le tre caravelle di Bartolomeo per tornare in Europa, e molti li seguirono. Nel 1495 torn\u00f2 de Torres con navi e i viveri promessi. Iniziarono delle battaglie con gli indigeni, che videro alla fine la vittoria spagnola. Colombo invi\u00f2 in Europa 500 schiavi con de Torres. Colombo impose una tassa ai nativi, che non poterono pagare, scegliendo di rifugiarsi sui monti.\nNell'ottobre del 1495 Giunse Juan Aguardo, inviato dai reali spagnoli, maggiordomo di corte. Il suo compito consisteva nell'osservare ed informarsi, registrando le testimonianze dei coloni. Colombo decise quindi di ritornare in Europa, ma prima della partenza un violento uragano si abbatt\u00e9 su Isabela distruggendo tutte le caravelle, tranne la Ni\u00f1a, insufficiente per tornare con tutti gli uomini rimasti. Colombo fece costruire un'altra caravella, pronta nel marzo del 1496, a cui venne dato il nome di \"India\". Duecento uomini salirono su quelle navi a cui si aggiunsero trenta schiavi fra cui Canab\u00f2, catturato in precedenza, che mor\u00ec durante il viaggio. Partirono il 10 marzo del 1496 e giunsero l'11 giugno del 1496 a Cadice.\nTerzo viaggio.\nDopo due anni trascorsi in Castiglia, dove viveva con padre Bernaldez, divent\u00f2 amico di padre Gorricho, incontr\u00f2 a Burgos i re spagnoli, e cerc\u00f2 di distrarre i reali del mancato profitto promesso dell'oro con gli schiavi offerti, argomento assai discusso. In suo aiuto giunse il cartografo Jaume Ferrer de Blanes, preoccupato del destino del possibile continente ancora da scoprire: se fosse stato a sud delle terre sinora scoperte poteva toccare al Portogallo. Quindi, convinti i reali della necessit\u00e0 di una nuova spedizione e a reperire la somma necessaria per il viaggio, Colombo riusc\u00ec ad armare sei navi, con un equipaggio di circa 300 marinai.\nLa flotta, partita il 30 maggio 1498, si diresse verso Gomera, dove le sei navi si divisero, tre proseguirono con Colombo, altre tre verso le rotte ormai consolidate, verso Dominica. L'ammiraglio prosegu\u00ec con la flotta ridotta verso le isole di Capo Verde da dove raggiunse Trinidad, il 31 luglio 1498.\nNell'agosto dello stesso anno Colombo esplor\u00f2 il Golfo di Paria ed il delta dell'Orinoco, nell'attuale Venezuela, non accorgendosi che si trattava di un continente e non di piccole isole. Decise di non sbarcare, ma invi\u00f2 dei marinai che incontrarono terre ricche di perle. Il golfo era pieno d'acqua dolce per via del fiume; in una nota del 14 agosto del diario, trascritto da Las Casas si legge che il dubbio che fosse un nuovo continente era affiorato nella mente di Colombo.\nGiunse ad Hispaniola l'11 agosto del 1498, cerc\u00f2 la nuova citt\u00e0 fondata dal fratello Bartolomeo Colombo, Santo Domingo. Vi giunse alla fine del mese, e vi trov\u00f2 un altro fratello, Giacomo.\nFrancisco Rold\u00e1n, l'alcade di Isabela, nel 1499, con molti uomini al seguito si ribell\u00f2 ai tre fratelli. Bartolomeo inutilmente cerc\u00f2 una tregua, cos\u00ec Rold\u00e0n e i disertori lasciarono Santo Domingo per Xaragu\u00e0.\nI sovrani cattolici, avvertiti dai reduci dei disordini sull'isola, e leggendo delle strane pretese avanzate da Colombo nella sua missiva, inviarono nel 1500, Francisco de Bobadilla, in risposta in parte alle sue richieste per far luce sull'accaduto. Questi, appena giunto vide il cadavere di due spagnoli. Intanto Adrian de Muxica, uno dei secondi di Rold\u00e0n venne ucciso.\nBobadilla, resosi conto della situazione, arrest\u00f2 prima Diego, l'unico rimasto in citt\u00e0, poi Colombo e Bartolomeo, e li ricondusse in patria nel mese di ottobre 1500, sulla Gorda, una caravella. Giunsero nello stesso mese a Cadice. All'arrivo, Colombo ancora incatenato consegn\u00f2 una lettera ad un ufficiale che doveva consegnare a Donna Juana, sorella di Antonio de Torres, confidente della regina. Saputo delle condizioni dell'ammiraglio i reali si arrabbiarono con Bobadilla, e Colombo venne liberato, ma dovette rinunciare al titolo di vicer\u00e9.\nQuarto viaggio.\nL'incontro con i reali avvenne nel dicembre del 1500 a Granada. In quell'occasione ci furono altre esplorazioni, la scoperta del Rio delle Amazzoni da parte di Peralonso Ni\u00f1o e i viaggi di Alonso de Hojeda, ma nessuno si era spinto oltre quella che poi divenne Cuba. Il 3 settembre del 1501 i reali esternarono il loro pensiero: fu tolta la carica di vicer\u00e9 a Colombo, governatore e giudice supremo delle isole e della terraferma delle Indie fu proclamato Nicol\u00e1s de Ovando, mentre a Colombo fu concesso di riprendere i beni persi nell'ultimo viaggio, per recuperare i quali invi\u00f2 un uomo di sua fiducia, Alfonso de Carvajal.\nL'ammiraglio organizz\u00f2 un altro viaggio e su insistenti richieste il 14 marzo 1502 i reali accettarono la proposta, ma in cambio non avrebbe portato altri schiavi e non avrebbe dovuto fare scalo a Hispaniola, almeno all'andata. Intanto Ovando part\u00ec con 32 navi e 2.500 uomini diretti verso Hispaniola.\nColombo intraprese un quarto viaggio, accompagnato dal fratello Bartolomeo e dal figlio tredicenne Fernando. Le quattro navi concesse, di tre di esse conosciamo il nome: Santiago, Gallega, pilotata da Pedro de Terreros, e Vizcaina, comandata da Bartolomeo Fieschi, salparono da Cadice il 9 maggio 1502.\nIl pilota era Juan Sanchez, posto sotto gli ordini di Diego Trist\u00e1n. Colombo era invecchiato tanto da non poter prenderne il comando. Evitarono Gomera e si rifornirono nell'isola di Gran Canaria il 20 maggio 1502. Ripresa la traversata, impiegarono 20 giorni per giungere a Martinica. Dopo una sosta di qualche giorno si diresse verso Hispaniola, citt\u00e0 che gli era stato vietato raggiungere.\nColombo aveva previsto il sopraggiungere di un uragano, e chiese rifugio per le imbarcazioni a Ovando che rifiut\u00f2. L'ammiraglio trov\u00f2 un altro luogo dove ripararsi. Altre venti navi dirette in Spagna su cui erano imbarcati de Torres, Francisco de Bobadilla e Francisco Roldan, e circa 500 coloni, affondarono. Le navi di Colombo si salvarono, anche se la notte del 30 agosto 1502 le ancore stavano per essere divelte dal forte vento Colombo ripart\u00ec verso l'America centrale continentale con l'intenzione di trovare un passaggio per le Indie.\nTra il luglio e l'ottobre di quell'anno Colombo costeggi\u00f2 l'Honduras, il Nicaragua e la Costa Rica. Fra piogge continue di giorno, in 28 giorni viaggiarono per 170 miglia. Il 5 ottobre 1502, giunse in quello che gli indigeni chiamavano Ciguara, dove sarebbe stato scavato il canale di Panama, e saputo che a poche miglia vi era un altro mare abbandon\u00f2 l'idea di raggiungerlo. Il 16 ottobre 1502 giunse a Panama, dove si ferm\u00f2 per l'inverno.\nAveva saputo di una regione ricca di oro, Veragua, ma lo sfruttamento era impossibile a causa del clima e della morfologia del terreno. Qui pens\u00f2 di fondare una colonia, presso il R\u00edo Bel\u00e9n, dove inizi\u00f2 ad erigere una fortezza, che per\u00f2 fu abbandonata a causa dell'abbassamento improvviso del fiume. Gli indigeni locali ostili, armati con mazze in durissimo legno di palma, e in uno scontro uccisero Diego Tristan e alcuni marinai che erano andati con lui in perlustrazione e ne ferirono molti, fra cui lo stesso Bartolomeo. Colombo malato da tempo decise di abbandonare tutto, Gallega compresa, grazie all'aiuto di Diego Mendez, promosso poi al posto del defunto Tristan. Le perdite furono limitate.\nIl 16 aprile 1503 Colombo lasci\u00f2 quei luoghi, ripartendo per Hispaniola, scopr\u00ec le Isole Cayman e le battezz\u00f2 Las Tortugas, grazie alle numerose tartarughe marine presenti. Durante la navigazione gli scafi risultavano infestati da parassiti, le teredini, comuni nelle acque caraibiche che indebolirono la struttura delle tre navi rimaste. La prima a cedere fu la Vizcaina, poi abbandonata in un'insenatura. Vi fu una violenta tempesta che danneggi\u00f2 entrambe le navi rimaste. Il 24 giugno 1503 giunsero a Puerto Bueno, il 25 giugno 1503, nella baia di Santa Gloria. Gli equipaggi furono costretti a sbarcare sulla costa settentrionale della Giamaica. Le navi infatti avevano imbarcato troppa acqua e la spedizione era giunta in Giamaica svuotandole con le pompe ed i secchi di bordo. Poco dopo l'arrivo trascinarono le navi in riva e le puntellarono per creare un riparo e una difesa contro gli indigeni. Si trovavano vicini ad un villaggio, Maima.\nColombo viet\u00f2 a chiunque di scendere dalle navi e invi\u00f2 Diego Mendez con tre uomini, ottenendo dagli indigeni permessi per la caccia e la pesca. Nel pensare al modo per far ritorno, l'ammiraglio ebbe l'idea di creare una canoa permettendo a un uomo di giungere a Hispaniola. L'incarico fu affidato a Mendez.\nAlla fine le canoe furono due, e l'esempio di Mendez fu seguito da Bartolomeo Fieschi. Con loro salirono diversi indigeni, di cui uno mor\u00ec per la sete e fu gettato in mare. Dopo tre giorni di navigazione giunsero a Navassa, a settembre del 1503 furono a Santo Domingo. Durante le lunghe trattative, Francisco Porras e Diego Porras, seguiti da 48 uomini si ribellarono a Colombo, tentando l'attraversata in canoa, ma non ebbero fortuna per cui si arresero.\nGli indigeni stavano per ribellarsi, ma Colombo riusc\u00ec poco dopo a prevedere un'eclissi lunare del 29 febbraio e mand\u00f2 quindi a chiamare gli indigeni sostenendo che il suo dio era in collera con loro e avrebbe oscurato il cielo. La sera la luna divenne rossa e il giorno dopo gli indigeni spaventati ripresero a fornire cibo ai superstiti.\nNel mese di giugno 1504 giunse Diego de Salcedo con una nave da lui pagata con al seguito una piccola imbarcazione. Il 28 giugno ripartirono per Hispaniola, il 12 settembre alla volta della Spagna, pagando di tasca propria il viaggio di rientro. Colombo arriv\u00f2 in Spagna il 7 novembre."}
{"id": "3638199", "revid": "123009027", "url": "https://it.wikipedia.org/wiki?curid=3638199", "title": "Pokal Nogometne zveze Slovenije 2011-2012", "text": "La Pokal Nogometne zveze Slovenije 2011-2012 \u00e8 stata la 21\u00aa edizione del torneo. \u00c8 iniziata il 23 agosto 2011 ed \u00e8 terminata il 23 maggio 2012. La squadra vincitrice \u00e8 ammessa al terzo turno di qualificazione della Europa League 2012-2013.\nIl Maribor ha vinto il trofeo per la settima volta.\nRisultati.\nPrimo turno.\nLe partite si sono giocate il 23 agosto e il 24 agosto 2011.\nSecondo turno.\nLe partite si sono giocate tra il 6 settembre e l'8 ottobre 2011."}
{"id": "3638203", "revid": "661182", "url": "https://it.wikipedia.org/wiki?curid=3638203", "title": "Barbara Seidenfeld", "text": ""}
{"id": "3638204", "revid": "661182", "url": "https://it.wikipedia.org/wiki?curid=3638204", "title": "Serena Seidenfeld", "text": ""}
{"id": "3638208", "revid": "84184", "url": "https://it.wikipedia.org/wiki?curid=3638208", "title": "Appel (disambigua)", "text": ""}
{"id": "3638209", "revid": "3115", "url": "https://it.wikipedia.org/wiki?curid=3638209", "title": "Paul Connett", "text": "Professore di chimica e tossicologia (St. Lawrence University) ed un attivista ambientale tra i fondatori della strategia Rifiuti Zero.\nBiografia.\nLaureato alla Cambridge University, ha conseguito un Ph.D. presso il Dartmouth College, professore alla St. Lawrence University dal 1983 al 2006 ed oggi professore Emerito. Si \u00e8 impegnato sulle indagini scientifiche contro la pratica della fluorizzazione dell'acqua.\nConnett si \u00e8 opposto all'incenerimento come metodo di gestione dei rifiuti solidi urbani, basandosi sull'analisi chimica dei sottoprodotti del processo: la sua attivit\u00e0 di attivista lo ha condotto a fare oltre 1700 presentazioni pubbliche in 49 Stati degli Stati Uniti, cinque province canadesi e in 44 altri paesi del mondo. Sul tema ha scritto molti articoli sulla diossina.\nIn Italia \u00e8 presidente del comitato scientifico della commissione Rifiuti Zero di Capannori, primo comune in Italia ad adottare tale strategia di gestione del servizio. Direttore esecutivo della Fluoride Action Network e del progetto American Environmental Health Studies, \u00e8 autore con James Beck e H. Spedding Micklem del libro \"The case against fluoride\".\n\u00c8 stato ospitato da Beppe Grillo per il terzo Vday svolto a Genova il 1\u00ba dicembre 2013 per parlare ed informare di sostenibilit\u00e0 e Rifiuti Zero."}
{"id": "3638211", "revid": "287204", "url": "https://it.wikipedia.org/wiki?curid=3638211", "title": "Estigarribia", "text": ""}
{"id": "3638212", "revid": "1305772", "url": "https://it.wikipedia.org/wiki?curid=3638212", "title": "Osposidda", "text": ""}
{"id": "3638219", "revid": "729019", "url": "https://it.wikipedia.org/wiki?curid=3638219", "title": "Polonskogo", "text": "Polonskogo (in russo: \u041f\u043e\u043b\u043e\u043d\u0441\u043a\u043e\u0433\u043e; in giapponese: \u591a\u697d\u5cf6 \"\u0422\u0430\u0440\u0430\u043a\u0443-\u0442\u043e\") \u00e8 un'isola del gruppo delle isole Chabomai nella parte meridionale delle isole Curili che amministrativamente appartengono al Ju\u017eno-Kuril'skij rajon dell'oblast' di Sachalin, in Russia, ma sono, insieme a Iturup, Kuna\u0161ir e \u0160ikotan, rivendicate dal Giappone. L'isola ha preso il suo nome dall'esploratore e geografo russo Aleksandr Sem\u00ebnovi\u010d Polonskij (\u0410\u043b\u0435\u043a\u0441\u0430\u043d\u0434\u0440 \u0421\u0435\u043c\u0451\u043d\u043e\u0432\u0438\u0447 \u041f\u043e\u043b\u043e\u043d\u0441\u043a\u0438\u0439).\nGeografia.\nL'isola ha una superficie di 12\u00a0km\u00b2, \u00e8 pianeggiante, con un'altezza massima di 16\u00a0m; \u00e8 verde e paludosa. Le sue acque sono ricche di pesci: alcune specie di salmoni, merluzzi e granchi e fa parte del territorio della Riserva naturale delle Curili (\u041a\u0443\u0440\u0438\u043b\u044c\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u043f\u0440\u0438\u0440\u043e\u0434\u043d\u044b\u0439 \u0437\u0430\u043f\u043e\u0432\u0435\u0434\u043d\u0438\u043a).\nPolonskogo \u00e8 separato dall'isola di \u0160ikotan dallo stretto di Spanberg (\u043f\u0440\u043e\u043b\u0438\u0432 \u0428\u043f\u0430\u043d\u0431\u0435\u0440\u0433\u0430), a sud-est si trovano le isolette Oskolki, mentre Zel\u00ebnyj, 11\u00a0km a sud-ovest, \u00e8 separata dallo stretto Polonskogo (\u043f\u0440\u043e\u043b\u0438\u0432 \u041f\u043e\u043b\u043e\u043d\u0441\u043a\u043e\u0433\u043e)."}
{"id": "3638222", "revid": "287204", "url": "https://it.wikipedia.org/wiki?curid=3638222", "title": "Mari Djata II", "text": "Biografia.\nMari Djata II fu imperatore del Impero Mali dal 1360 all'1374. \nFiglio di Mansa Maghan, egli sal\u00ec al trono dopo il breve regno di Mansa Kankan Musa I nipote di Kassa.\nQuello di Mari Djata II fu un nuovo periodo di malgoverno, in cui l'economia dell'impero entr\u00f2 in uno stato di crisi; lo storico tunisino Ibn Khaldun ricorda che Mari Djata II era un tiranno, che aument\u00f2 le tasse sul suo popolo per finanziare follie di ogni genere.\nL'imperatore si ammal\u00f2 gravemente nel 1372, e il potere pass\u00f2 nelle mani dei suoi ministri fino alla sua morte, nel 1374.\nA Mari Diata successe il figlio Musa II (1374-1387) e Magha II (1387-1389)."}
{"id": "3638224", "revid": "599013", "url": "https://it.wikipedia.org/wiki?curid=3638224", "title": "Toni Nhleko", "text": "Carriera.\nClub.\nNhleko cominci\u00f2 la carriera con la maglia dello Jomo Cosmos, dove gioc\u00f2 dal 1998 al 2002. Si trasfer\u00ec poi ai norvegesi del Brann, per cui debutt\u00f2 nella Tippeligaen il 2 giugno, nella sconfitta per 4-1 sul campo del Viking. Il 30 giugno segn\u00f2 la prima rete, nel 4-1 inflitto al Molde. Il calciatore ebbe per\u00f2 dei problemi di ambientamento in questo paese e fu cos\u00ec prestato agli statunitensi del Dallas Burn.\nNhleko realizz\u00f2 2 gol e forn\u00ec 4 assist, in 11 partite, costituendo un buon tandem assieme a Eddie Johnson. Il trasferimento del calciatore divenne poi a titolo definitivo. Nhleko, nel campionato successivo, ricopr\u00ec il ruolo di sostituto di Jason Kreis oppure di titolare, in coppa con Johnson. A fine stagione, lasci\u00f2 la squadra e torn\u00f2 nel Jomo Cosmos.\nDopo una breve esperienza in patria, fu ingaggiato da Roy Hodgson al Viking. Il sudafricano torn\u00f2 cos\u00ec in Norvegia ed esord\u00ec in squadra il 3 luglio 2005, fornendo anche un assist per Trygve Nygaard nella vittoria per 2-1 sullo Aalesund. Il 24 luglio sigl\u00f2 la prima marcatura, nel 3-0 inflitto al Bod\u00f8/Glimt.\nL'anno successivo si trasfer\u00ec nella vicina Svezia, per giocare nello Hammarby. Il debutto fu datato 22 agosto 2006, quando subentr\u00f2 a Erkan Zengin nella sconfitta per 3-1 contro lo Helsingborg. Nel 2007 fu prestato al Sandefjord, per cui gioc\u00f2 il primo incontro il 12 agosto, sostituendo Andreas Tegstr\u00f6m nella sconfitta per 2-1 in casa del Troms\u00f8. Il 27 agosto segn\u00f2 la prima rete, nella sconfitta per 3-2 contro lo Stab\u00e6k.\nTorn\u00f2 poi allo Jomo Cosmos e successivamente gioc\u00f2 per il Thanda Royal Zulu. Dal 2009 pass\u00f2 ai Kaizer Chiefs.\nNazionale.\nNhleko partecip\u00f2 alla Coppa d'Africa 2004 e alla Coppa d'Africa 2006, con la Nazionale sudafricana. Nel 2000, fu convocato per i Giochi della XXVII Olimpiade."}
{"id": "3638225", "revid": "57872", "url": "https://it.wikipedia.org/wiki?curid=3638225", "title": "Santo Stefano Magra", "text": ""}
{"id": "3638229", "revid": "757396", "url": "https://it.wikipedia.org/wiki?curid=3638229", "title": "Virtus Pallacanestro Bologna 2010-2011", "text": "Questa voce raccoglie le informazioni riguardanti la Virtus Pallacanestro Bologna nelle competizioni ufficiali della stagione 2010-2011.\nStagione.\nLa stagione 2010-2011 della Virtus Pallacanestro Bologna, sponsorizzata Canadian Solar, \u00e8 la 73\u00aa nel massimo campionato italiano di pallacanestro.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si decise cos\u00ec di optare per la scelta della formula con 6 giocatori stranieri di cui massimo 2 non appartenenti a Paesi appartenenti alla FIBA Europe.\nDurante l'estate lasciano Bologna Michele Maggioli, David Moss, Diego Fajardo, LeRoy Hurd, Alex Righetti, Andre Collins, Kristjan Kangur e Aaron Jackson. Lascia inoltre il capitano Du\u0161an Vuk\u010devi\u0107.\nVengono confermati Petteri Koponen, promosso capitano, Vikt'or Sanik'idze e Riccardo Moraschini. A formare il roster per la nuova stagione arrivano a Bologna Valerio Amoroso, Giuseppe Poeta, Marcelus Kemp, Jared Homan, Kennedy Winston, Niccol\u00f2 Martinoni e Deividas Gailius.\nLa nuova stagione inizia con una sconfitta per 82-64 nella finale di Supercoppa Italiana sul parquet della Montepaschi Siena.\nIn campionato, dopo un buon avvio gli infortuni di Sanikidze e Winston frenano la squadra.\nIl girone d'andata si chiude per\u00f2 con una buona quinta posizione (che vale l'accesso alle final eight di Coppa Italia) con otto vittorie sette sconfitte.\nIl girone di ritorno si apre con le sconfitte a Cant\u00f9 e Avellino intervallate dalla vittoria casalinga contro l'Enel Brindisi.\nSul mercato dopo il prestito di Marcelus Kemp ai turchi del Be\u015fikta\u015f Istanbul e di Riccardo Moraschini all'Angelico Biella, alla Virtus arriva K.C. Rivers.\nIl punto pi\u00f9 basso della stagione \u00e8 a Torino, nelle Final Eight di Coppa Italia dove la squadra viene sconfitta 73-82 dalla Sutor Montegranaro. I bianconeri conquistano comunque l'accesso ai playoff anche se in ottava posizione (che vale la sfida contro i campioni d'Italia di Siena).\nDopo le prime due partite la Virtus \u00e8 sotto 2-0 (gara1 persa malamente, gara2 combattuta) ma si riscatta in gara3 sconfiggendo per 74-68 la corazzata del Montepaschi Siena. In gara4 comunque arriva la sconfitta per 62-81 con conseguente eliminazione."}
{"id": "3638232", "revid": "12458", "url": "https://it.wikipedia.org/wiki?curid=3638232", "title": "Nazionale di pallacanestro femminile della Cina", "text": "La nazionale di pallacanestro femminile della Cina rappresenta la Cina nelle manifestazioni internazionali femminili di pallacanestro organizzate dalla FIBA. \u00c8 gestita dalla Federazione cestistica della Cina."}
{"id": "3638233", "revid": "287204", "url": "https://it.wikipedia.org/wiki?curid=3638233", "title": "Il vaso di Pandora (film)", "text": ""}
{"id": "3638234", "revid": "1305772", "url": "https://it.wikipedia.org/wiki?curid=3638234", "title": "L\u00fctzow (disambigua)", "text": ""}
{"id": "3638235", "revid": "228587", "url": "https://it.wikipedia.org/wiki?curid=3638235", "title": "Canale 11", "text": ""}
{"id": "3638237", "revid": "599013", "url": "https://it.wikipedia.org/wiki?curid=3638237", "title": "Jean-Baptiste Pierazzi", "text": ""}
{"id": "3638242", "revid": "834", "url": "https://it.wikipedia.org/wiki?curid=3638242", "title": "Aeroporto General Lucio Blanco", "text": ""}
{"id": "3638243", "revid": "834", "url": "https://it.wikipedia.org/wiki?curid=3638243", "title": "Aeroporto General Mitchell International", "text": ""}
{"id": "3638245", "revid": "22475", "url": "https://it.wikipedia.org/wiki?curid=3638245", "title": "BMW E63 e E64", "text": "La sigla BMW E63 identifica la seconda generazione della Serie 6, un'autovettura coup\u00e9 di lusso prodotta dal 2003 al 2010 dalla casa automobilistica tedesca BMW. La versione cabriolet \u00e8 contrassegnata dalla sigla E64.\nProfilo e storia.\nGenesi del modello.\nNel 1999 termin\u00f2 la produzione della Serie 8 E31, ossia la grossa coup\u00e9 di lusso rimasta a listino per dieci anni e che di fatto non riscosse un gran successo commerciale. Per questo motivo, prima di riproporre una nuova coup\u00e9 alto di gamma, alla BMW si cerc\u00f2 prima di vagliare il gradimento del pubblico verso tale settore di mercato. Fu cos\u00ec che nello stesso anno, al Salone di Francoforte, la casa dell'elica present\u00f2 a sorpresa una concept del tutto nuova ed inaspettata, denominata \"BMW Z9\": si trattava di una grossa coup\u00e9 dalle linee insolite e sviluppate dal team del centro stile BMW, all'epoca diretto da Chris Bangle. Nonostante le linee ardite che potevano dividere tra entusiasti e detrattori, specie nel frontale, tipico dello stile di Bangle del periodo strettamente a cavallo tra il 1999 ed i primissimi anni del decennio successivo, la Z9 venne accolta positivamente e anche il design interno, assai moderno, non manc\u00f2 di suscitare consensi. Alla BMW si decise cos\u00ec di avviare il progetto \"E63\" che avrebbe portato alla produzione del nuovo modello.\nGi\u00e0 al salone di Detroit tenutosi nel gennaio del 2000, venne presentata un'ulteriore concept, la \"Z9 Convertible\", stilisticamente derivata dalla Z9 coup\u00e9, ma equipaggiata con un V8 da 4,4 litri (la coup\u00e9 montava invece un V8 turbodiesel da 3,9 litri). Da questa ulteriore concept venne originato il progetto \"E64\", finalizzato invece alla produzione di una cabriolet di fascia alta, settore in cui BMW era assente da quasi cinquant'anni.\nDebutto.\nGli esemplari di pre-serie vennero realizzati nell'estate del 2003, giusto in tempo per la presentazione ufficiale. Nella cornice del Salone di Francoforte del 2003 avvenne il debutto del nuovo modello, per il quale la casa bavarese rispolver\u00f2 la denominazione commerciale di \"Serie 6\", con la quale venne ripresa la dinastia di coup\u00e9 alto di gamma interrotta nel 1989 con la lunga parentesi della Serie 8. Inizialmente venne prevista la produzione della versione coup\u00e9, seguita dopo pochi mesi dalla cabriolet.\nStile esterno ed interno.\nIl corpo vettura della \"E63\" riprendeva molto della concept Z9 coup\u00e9 di quattro anni prima. Il frontale riproponeva i fari con il lato inferiore \"a S\" e tagliati superiormente dagli indicatori di direzione a sviluppo orizzontale e sul lato interno da uno spigolo che andava a raccordarsi con la linea di chiusura laterale del cofano motore. La calandra era simile a quella della berlina E60 introdotta poco prima e con la quale la nuova coup\u00e9 era meccanicamente imparentata. Anche la linea di chiusura del cofano motore, che formava uno scalino rispetto alla linea dei parafanghi anteriori, ricordava da vicino la berlina (ma anche la sua derivata station, la E61).\nLa vista laterale mostrava la nervatura laterale che percorreva la fiancata sotto le maniglie della porta. Qui per\u00f2 erano visibili anche le principali differenze con la concept originaria, prima fra tutte l'impostazione dei volumi della carrozzeria, meno estrema, con un abitacolo meno arretrato per far spazio ai passeggeri posteriori e anche alla possibilit\u00e0 di avere un bagagliaio un po' pi\u00f9 ampio e non sacrificare del tutto la praticit\u00e0 di utilizzo. Il tetto arcuato si raccordava con la coda: con lo spoiler integrato nel portellone bagagli e che sporge anche dalla vista laterale. Il portellone del vano bagagli formava anch'esso uno scalino con i parafanghi posteriori, e andava a tagliare il disegno dei gruppi ottici posteriori.\nGli interni erano caratterizzati da una plancia che riprendeva contenuti della berlina E60, ma anche dell'ammiraglia E65/66. Plancia e cruscotto erano sovrastati da due palpebre antiriflesso. Sul tunnel centrale risaltava la manopola dell'iDrive, lo strumento multimediale che consente di accedere al navigatore, all'impianto hi-fi e ad altri dispositivi. Tale strumento, che aveva esordito solo due anni prima sulla Serie 7, \u00e8 stato via via diffuso anche sui modelli di fascia inferiore della casa dell'elica.\nStruttura e meccanica.\nLa scocca portante della E63 era in acciaio, ma con alcune parti del telaio e della carrozzeria realizzate in lega di alluminio (cofano motore e portiere) e materiale termoplastico (coperchio bagagliaio e parafanghi anteriori). L'utilizzo di materiali leggeri, oltre a permettere di contenere il peso, ha contribuito al bilanciamento dei pesi tra avantreno e retrotreno, al 50% su ogni asse.\nL'architettura tecnica della vettura era di tipo tradizionale, con motore anteriore longitudinale, trazione posteriore, freni a disco autoventilanti, sospensioni a ruote indipendenti (avantreno tipo MacPherson e retrotreno multilink) e sterzo a cremagliera (con servocomando idraulico). L'avantreno era sostenuto da un telaietto ausiliario in lega di alluminio.\nAl suo debutto, la gamma E63 \u00e8 stata proposta in un'unica versione, denominata \"645 Ci\" e spinta dal V8 N62 da 4398 cm\u00b3, in grado di erogare 333 CV di potenza massima.\nEra invece possibile scegliere fra tre tipi differenti di cambio, tutti a 6 rapporti: manuale classico (di serie), automatico con convertitore di coppia (Steptronic) oppure sequenziale robotizzato con levette dietro al volante (SMG).\nDotazioni ed optional.\nL'equipaggiamento di serie della \"645 Ci\" comprendeva: doppio airbag frontale, airbag laterali e per la testa, ABS, ESP, controllo di trazione, chiusura centralizzata, antifurto, poggiatesta posteriori, impianto hi-fi, climatizzatore automatico bizona, sedili anteriori regolabili elettricamente con memoria, interni in pelle, navigatore satellitare, lavatergifari, cerchi in lega da 18\", fari allo xeno adattativi in curva, fendinebbia, retrovisori esterni elettrici termici e auto-oscuranti, volante regolabile in altezza e profondit\u00e0, servosterzo a demoltiplicazione variabile, sensore di pioggia e accensione automatica dei fari.\nLa lista optional comprendeva invece: cambio automatico Steptronic o sequenziale SMG, sistema Dynamic Drive (sospensioni attive), sintonizzatore TV, inserti in radica, sensori di parcheggio, predisposizione per il telefono, sedili anteriori riscaldabili, sedili anteriori sportivi a regolazione elettrica, sedili anteriori con supporto lombare, tetto apribile in cristallo e vernice metallizzata. Il livello di allestimento era unico.\nEvoluzione.\nSerie 6 Cabrio E64.\nLa produzione della \"645 Ci\" cominci\u00f2 subito dopo la presentazione a Francoforte, mentre la commercializzazione venne avviata nel gennaio 2004; contemporaneamente, al Salone di Detroit fu presentata la cabriolet \"E64\", la cui commercializzazione venne avviata cinque mesi dopo, a giugno, anch'essa proposta nella stessa unica motorizzazione della coup\u00e9.\nLa \"645 Ci Cabriolet\" disponeva di una lista optional comprendente anche accessori specifici come il frangivento. La vettura montava ancora la tradizionale capote in tela, che in questo caso era a triplo strato con lunotto in vetro. Nel corso dello stesso anno, la gamma E63-64 si arricch\u00ec del modello di base, ossia la \"630 Ci\", equipaggiata con il 6 cilindri da 2996\u00a0cm\u00b3 gi\u00e0 montato su numerosi altri modelli dell'azienda ed in grado di erogare una potenza massima di 258 CV.\nNuove versioni e versione M6.\nNel 2005 si ebbero due novit\u00e0: da una parte, la \"645 Ci\" venne sostituita dalla \"650i\" (la denominazione \"Ci\" spar\u00ec proprio in quell'occasione e il fatto interess\u00f2 anche il modello di base), spinta da un V8 da 4799\u00a0cm\u00b3 della potenza di 367 CV. L'altra novit\u00e0 fu l'arrivo della versione di punta, la pi\u00f9 sportiva M6, che riprese il motore della nuova generazione della M5, vale a dire il V10 S85, un 5 litri aspirato da 507\u00a0CV di potenza massima (ha vinto l'edizione 2005 dell'International Engine of the Year) in grado di girare ad alti regimi di rotazione e di garantire prestazioni di rilievo alla coup\u00e9 tedesca.\nL'unica significativa novit\u00e0 del 2006 fu l'introduzione della \"M6 Cabrio\", mentre il 24 settembre del 2007 la gamma E63-64 venne aggiornata: l'aggiornamento, esteticamente appena percettibile, fu pi\u00f9 sostanzioso sottopelle, poich\u00e9 la \"630i\" fu rivisitata e il suo motore venne portato da 258 a 272 CV, mentre fu introdotta una novit\u00e0 assoluta: la \"635d\", prima Serie 6 a gasolio. Il suo motore bi-turbodiesel common rail da 2993\u00a0cm\u00b3 erogava 286\u00a0CV di potenza massima.\nLa gamma composta a questo punto di quattro modelli, tre a benzina ed uno a gasolio, rimase immutata fino al termine della produzione, avvenuta l'8 luglio 2010. La commercializzazione degli ultimi esemplari prodotti, per\u00f2, and\u00f2 avanti fino alla fine dello stesso anno.\nNel frattempo, al Salone di Parigi venne presentata la concept relativa alla versione coup\u00e9 del modello che avrebbe sostituito la gamma E63-64. La nuova serie 6, nata all'inizio del 2011, sar\u00e0 indicata con le sigle F12 e F13, ma sostituir\u00e0 inizialmente solo la cabriolet (F12), mentre la coup\u00e9 E63 viene ancora commercializzata fino al mese di agosto, anche se non pi\u00f9 prodotta.\nVersioni speciali.\nModelli Alpina B6.\nLa Alpina ha costruito diversi modelli speciali basati sulla E63 e la E64.\nNel 2006 venne messa in commercio la B6 Cabriolet: era dotata di un propulsore V8 da 500 CV di potenza e 700 Nm di coppia gestito da un cambio automatico ZF a sei rapporti. Ci\u00f2 permetteva alla vettura un'accelerazione da 0 a 100\u00a0km/h in 4,9 secondi, con punta massima di 300\u00a0km/h. Gli interni erano realizzati in cuoio e legno pregiato. I cerchi da 20' sono montati all'interno di pneumatici Michelin 255/35 ZR20 (anteriore) e 285/30 ZR20 (posteriore). L'impianto di scarico \u00e8 dotato di quattro terminali.\nL'anno successivo, viene costruita la B6 S coup\u00e9. Tra gli aggiornamenti aerodinamici spiccano delle nuove prese d'aria per il raffreddamento del motore sul cofano. Quest'ultimo \u00e8 un V8 4,4 da 530 CV e 730 Nm di coppia dotato di compressore radiale. Grazie all'introduzione di un cambio ZF 6HP26, la vettura \u00e8 in grado di accelerare da 0 a 100\u00a0km/h in 4,5 secondi, con velocit\u00e0 massima di 318\u00a0km/h. Ci\u00f2 \u00e8 possibile anche grazie al coefficiente aerodinamico di 0,32 ottenuto con l'affinamento del design generale. Per la gestione degli ammortizzatori, la casa tedesca, in collaborazione con la SACHS Race Engineering, ha sviluppato un nuovo sistema denominato EDC. La S \u00e8 stata costruita anche in versione cabriol\u00e8t.\nBasandosi sulla meccanica della B6, l'Alpina ha costruito nel 2009 una versione adatta a competere nelle gare della categoria FIA GT3."}
{"id": "3638246", "revid": "599013", "url": "https://it.wikipedia.org/wiki?curid=3638246", "title": "Yoann Poulard", "text": ""}
{"id": "3638247", "revid": "339392", "url": "https://it.wikipedia.org/wiki?curid=3638247", "title": "Aeroporto Gran Canaria - Gando", "text": ""}
{"id": "3638248", "revid": "834", "url": "https://it.wikipedia.org/wiki?curid=3638248", "title": "Aeropuerto Internacional Gregorio Luper\u00f3n", "text": ""}
{"id": "3638249", "revid": "307923", "url": "https://it.wikipedia.org/wiki?curid=3638249", "title": "The Sunset Limited", "text": ""}
{"id": "3638250", "revid": "122376121", "url": "https://it.wikipedia.org/wiki?curid=3638250", "title": "Sunset Limited (film)", "text": "Sunset Limited (\"The Sunset Limited\") \u00e8 un film per la televisione del 2011 diretto da Tommy Lee Jones, tratto dall'omonima opera teatrale di Cormac McCarthy, adattata per il piccolo schermo dallo stesso autore.\nNegli Stati Uniti \u00e8 andato in onda il 12 febbraio 2011 su HBO mentre in Italia \u00e8 andato in onda il 2 ottobre 2011 su Cult.\nTrama.\nIl film espone, in tempo reale, un fitto dibattito tra due soli personaggi, entrambi anziani: un uomo di colore, ex detenuto per omicidio ed ora operaio, e un uomo bianco, professore ed aspirante suicida.\nIl dialogo tra questi due personaggi si sviluppa nelle ore subito precedenti l'alba, in una stanza del modesto appartamento cittadino in cui vive l'uomo di colore. Inizialmente i due si fronteggiano in silenzio, seduti ad un tavolo collocato al centro della stanza. Apprendiamo dai loro primi scambi di parole, che fino a poche ore prima i due non si conoscevano, e quindi sono fondamentalmente degli estranei l'uno per l'altro. Si intuisce anche che l'anziano professore ha cercato di buttarsi sotto un treno, ma \u00e8 stato salvato \"in extremis\" dall'intervento dell'ex detenuto, apparso come dal nulla all'ultimo momento per strappare il professore da morte certa.\nIl padrone di casa cerca di trattenere il pi\u00f9 a lungo possibile con s\u00e9 il suo infelice ospite, convinto che nelle condizioni di estrema depressione e di disperazione in cui si trova il professore, una volta lasciato solo, tenter\u00e0 di nuovo il suicidio. Oltre a condividere con lui la sua modesta mensa, l'uomo inizia un'intensa attivit\u00e0 di indottrinamento religioso, cercando di persuadere il suo restio interlocutore a condividere le sue radicate convinzioni religiose, sviluppate nei lunghi anni di espiazione carceraria, dopo aver commesso numerosi atti di violenza a danno dei propri simili.\nSenza nascondere fastidio e disilluso cinismo, il professore ascolta con attenzione il lungo tentativo del suo salvatore di convertirlo, di persuaderlo che esistono una vita dopo la morte, un Dio misericordioso e un'anima destinata a vita eterna, e che l'esistenza umana ha un significato assai pi\u00f9 profondo rispetto alla visione miserabile e triste che appare a lui, uomo talmente amareggiato e privo di risorse da essere ormai determinato a commettere peccato mortale mediante il suicidio.\nMa nonostante il serrato dibattito che si sviluppa tra i due uomini, ad un tratto il professore si lascia andare e rivela al suo ospite attonito tutta l'aspra e spaventosa aridit\u00e0 che alberga nel suo pensiero disincantato, la sua certezza che la vita sia soltanto un percorso amaro e privo di significati, che la religione sia l'effetto della suggestione provocata dalla sofferenza del vivere. Senza mezzi termini lascia insomma trasparire le ragioni del suo radicato ateismo e la sua precisa aspirazione alla fine di un'esistenza vissuta ormai solo come un tormento inaccettabile. Dopo questa confessione, l'uomo si alza e lascia bruscamente l'appartamento.\nL'ex detenuto \u00e8 ammutolito e traumatizzato dalle ultime parole del suo ospite e sembra convinto che tutto il suo sforzo (nell'aver salvato l'uomo, prima, e nell'aver cercato di risvegliare la sua fede, dopo) sia stato qualcosa di completamente inutile. Rimasto solo e apparentemente contagiato dalla depressione del suo interlocutore, immagina di parlare con Dio chiedendosi perch\u00e9 ha dato al professore le parole giuste che invece lui non ha avuto."}
{"id": "3638259", "revid": "3115", "url": "https://it.wikipedia.org/wiki?curid=3638259", "title": "Carburo-\u03b5", "text": "Il carburo-\u03b5 \u00e8 un precipitato a reticolo esagonale compatto che si forma all'interno della bainite. La sua stechiometria \u00e8 Fe2-3C ed \u00e8 estremamente pi\u00f9 duro (ma pi\u00f9 fragile) della cementite.\nCampo di stabilit\u00e0.\nDurante il rinvenimento, il carburo-\u03b5 inizia a formarsi intorno agli 80-160 \u00b0C, subisce coalescenza tra i 200 e i 260 \u00b0C. e si dissolve intorno ai 260-360 \u00b0C, dando origine alla cementite (Fe3C)."}
{"id": "3638265", "revid": "834", "url": "https://it.wikipedia.org/wiki?curid=3638265", "title": "Aeroporto Quaid-e-Azam International", "text": ""}
{"id": "3638271", "revid": "834", "url": "https://it.wikipedia.org/wiki?curid=3638271", "title": "Aeroporto Jomo Kenyatta International", "text": ""}
{"id": "3638279", "revid": "1543377", "url": "https://it.wikipedia.org/wiki?curid=3638279", "title": "Paris Saint-Germain Football Club 2011-2012", "text": "Questa voce raccoglie le informazioni riguardanti il Paris Saint-Germain Football Club nelle competizioni ufficiali della stagione 2011-2012.\nStagione.\nNell'estate 2011, la societ\u00e0 diviene propriet\u00e0 della Qatar Investment Authority. Il calciomercato segna l'arrivo di vari talenti dalla Serie A: Sirigu, Sissoko, M\u00e9nez, Pastore. Durante la sosta natalizia, malgrado il primo posto in Ligue 1, l'allenatore Kombouar\u00e9 viene sostituito da Ancelotti. Nel girone di ritorno, i parigini subiscono la rimonta del Montpellier che si aggiudica il titolo a loro danno.\nMaglie e sponsor.\nVengono confermati sia lo sponsor tecnico (Nike), in uso dal 1989, sia quello ufficiale (Fly Emirates).\nRosa.\n \n \n \n \n \nCalciomercato.\nSessione estiva \"(dall'1/7 al 31/8)\".\nAlla fine della stagione 2010-2011 la \"Qatar Investment Authority\" ha acquistato il club parigino, permettendo l'aumento del budget in vista della finestra estiva del calciomercato. Al contempo il ritiro di Coupet e di Makelele e la cessione al di Giuly sanciscono la fine del progetto portato avanti nell'era \"Colony Capital\" che prevedeva di basare la squadra su giocatori molto esperti.\nTra le prime mosse della nuova dirigenza c'\u00e8 stata l'ingaggio di Leonardo come direttore sportivo. L'ex allenatore interista, gi\u00e0 giocatore, dirigente e allenatore del Milan, \u00e8 riuscito a portare con s\u00e9 in Francia diversi giocatori del campionato italiano come il trequartista francese J\u00e9r\u00e9my M\u00e9nez dalla per 8 milioni di euro, il portiere Salvatore Sirigu dal per quasi 4 milioni, il centrocampista maliano Mohamed Sissoko dalla per 7 milioni ed il fantasista argentino Javier Pastore, sempre dal Palermo, che \u00e8 stato pagato 43 milioni di euro, rendendolo cos\u00ec il trasferimento pi\u00f9 costoso della storia della squadra, dell'intero calcio francese e il quindicesimo in assoluto. Altri acquisti operati dalla nuova dirigenza sono stati il capitano della Nazionale uruguaiana, il difensore Diego Lugano, dal Fenerbah\u00e7e per 3 milioni, l'attaccante Kevin Gameiro del Lorient, pagato 11 milioni di euro, il difensore serbo Milan Bi\u0161evac dal Valenciennes a 3,2 milioni di euro e il centrocampista francese Blaise Matuidi dal Saint-\u00c9tienne a 8 milioni di euro.\nSessione invernale (dal 3/1 al 31/1).\nLe spese del club francese atte a rinforzare la rosa continuano anche nella sessione invernale di mercato: oltre al portiere francese svincolato Ronan Le Crom, vengono acquistati i due difensori brasiliani Maxwell e Alex, rispettivamente dal per 3,5 milioni di euro e dal per 5 milioni, e il centrocampista italo-brasiliano Thiago Motta dall' per 11 milioni e mezzo di euro. L'unica entrata di denaro \u00e8 relativa alla cessione per 7 milioni e mezzo di euro dell'attaccante turco Mevl\u00fct Erdin\u00e7 al ."}
{"id": "3638282", "revid": "1798099", "url": "https://it.wikipedia.org/wiki?curid=3638282", "title": "Moronidae", "text": "I Moronidae sono una famiglia di pesci ossei appartenenti all'ordine Perciformes.\nDistribuzione e habitat.\nQuesta famiglia \u00e8 limitata all'Oceano Atlantico settentrionale: il genere \"Dicentrarchus\" \u00e8 presente sulle coste europee dalla Norvegia al Senegal, nel mar Mediterraneo e nel mar Nero mentre \"Morone\" \u00e8 distribuito lungo le coste americane dal Canada al Texas e nei fiumi nordamericani tributari dei Grandi laghi, dell'Atlantico e del Golfo del Messico.\nNel mar Mediterraneo sono presenti entrambe le specie del genere \"Dicentrarchus\":\nDi recente nelle acque interne di molti paesi d'Europa tra cui l'Italia si \u00e8 introdotta una forma ibrida tra \"Morone chrysops\" e \"M. saxatilis\", che \u00e8 anche oggetto di acquacoltura.\nLe specie marine sono tutte caratterizzate da una certa eurialinit\u00e0, sono demersali, strettamente costiere e penetrano frequentemente nelle lagune salmastre e negli estuari. Spesso anche le specie marine si possono trovare in acque completamente dolci. Le specie d'acqua dolce frequentano laghi, stagni ed altri ambienti a scarsa corrente.\nDescrizione.\n\u00c8 una famiglia assai affine ai Serranidae, a cui \u00e8 stata per molto tempo unita. Si tratta di pesci slanciati (i \"Morone\", soprattutto quelli d'acqua dolce, sono pi\u00f9 tozzi), con bocca piuttosto grande e labbra sviluppate. Le pinne dorsali sono due, la prima formata da raggi spinosi. La pinna anale ha tre raggi spiniformi. L'opercolo branchiale porta due spine acute. La linea laterale continua anche sulla pinna caudale.\nLa colorazione di questi pesci \u00e8 argentea (con riflessi giallastri in \"Morone mississippiensis\") con linee scure longitudinali nei \"Morone\" o punti scuri in \"Dicentrarchus punctatus\" e nei giovanili di \"D. labrax\".\nSono animali di taglia mediamente abbastanza grande, \"Dicentrarchus labrax\" e \"Morone saxatilis\" possono superare ampiamente il metro di lunghezza e la decina di chilogrammi di peso.\nBiologia.\nCome gi\u00e0 detto sono specie demersali e costiere, sono piuttosto attivi e nuotano instancabilmente in cerca di prede. Alcune specie hanno abitudini parzialmente notturne.\nAlimentazione.\nSono tutti predatori, gli adulti hanno dieta a base di pesci e grandi invertebrati, i giovani di crostacei, vermi ed altri invertebrati.\nRiproduzione.\nHanno uova pelagiche. Alcuni \"Morone\" sono parzialmente anadrome e in certe situazioni locali possono risalire i fiumi per la riproduzione.\nPesca.\nSi tratta di pesci dalle carni pregiatissime, preda ambita di pescatori sportivi e professionisti. I pescasportivi li insidiano con varie tecniche sia con esche artificiali, ad esempio la traina o la spinning che naturali come pesci vivi o morti, gamberetti o vermi marini. La pesca commerciale li cattura soprattutto con reti da posta o talvolta con palamiti.\nAlcune specie sono importantissime per l'aquacoltura."}
{"id": "3638284", "revid": "339392", "url": "https://it.wikipedia.org/wiki?curid=3638284", "title": "Aeroporto Jos\u00e9 Maria Cordova International / La Playas", "text": ""}
{"id": "3638286", "revid": "1442080", "url": "https://it.wikipedia.org/wiki?curid=3638286", "title": "South Australian Open 1981 - Doppio", "text": "Il doppio del torneo di tennis South Australian Open 1981, facente parte della categoria Grand Prix, ha avuto come vincitori Colin Dibley e John James che hanno battuto in finale Craig Edwards e Eddie Edwards 6-3, 6-4."}
{"id": "3638287", "revid": "69794", "url": "https://it.wikipedia.org/wiki?curid=3638287", "title": "Noli Francisco", "text": "Ha lavorato in qualit\u00e0 di importatore, architetto e imprenditore immobiliare. \nBiografia.\nAlle WSOP 1992 \u00e8 finito secondo nel $2.500 Pot Limit Hold'em. Alle WSOP 1993, Francisco \u00e8 finito secondo nel $2.500 No Limit Hold'em perdendo contro Phil Hellmuth.\nNel settembre 2003 ha vinto il $5.000 No Limit Hold'em Championship del World Poker Tour, vincendo $470.000. Il tavolo finale includeva giocatori del calibro di Carlos Mortensen e David Oppenheim.\nNell'agosto dell'anno seguente, \u00e8 finito secondoles of Champion del WPT, con buy-in di $25.000. Al 2013 le sue vincite totali nei tornei live ammontano a circa $1.400.000."}
{"id": "3638288", "revid": "281779", "url": "https://it.wikipedia.org/wiki?curid=3638288", "title": "Mattio Rampollini", "text": "Lavorava per i Medici, ed era collega del pi\u00f9 famoso Francesco Corteccia; era noto per i suoi madrigali, alcuni composti per il divertimento dell'opulenta corte dei Medici.\nLe pi\u00f9 importanti opere rimaste sono un ciclo di sette canzoni del Petrarca, pubblicato nel 1554 a Lione da Jacques Moderne."}
{"id": "3638291", "revid": "584834", "url": "https://it.wikipedia.org/wiki?curid=3638291", "title": "Aeroporto internazionale Kindley", "text": ""}
{"id": "3638294", "revid": "80598", "url": "https://it.wikipedia.org/wiki?curid=3638294", "title": "It Ain't Me Babe", "text": "It Ain't Me, Babe \u00e8 un brano musicale del 1964 scritto ed interpretato da Bob Dylan, incluso per la prima volta nell'album \"Another Side of Bob Dylan\".\nIl brano.\nLa frase iniziale della canzone (\"Go away from my window...\") \u00e8 una citazione di una composizione del cantante folk John Jacob Niles, \"Go 'Way From My Window\". Niles \u00e8 indicato da Dylan come una delle sue influenze primarie all'inizio di carriera nella sua autobiografia \"Chronicles - Volume 1\". Il giornalista musicale biografo di Dylan Clinton Heylin afferma che un giornalista del \"Times\" presente nel maggio 1964 al concerto di Dylan alla Royal Festival Hall che segn\u00f2 il debutto sul palco della canzone, fraintese la frase del testo nel ritornello che recita: \"\u00abno, no, no, it ain't me babe\u00bb\" come una parodia della \"She Loves You\" dei Beatles con i loro \"\u00abyeah, yeah, yeah\u00bb\". Quando Bob Dylan esegu\u00ec i suoi primi concerti elettrici al Forest Hills Tennis Stadium, alla Carnegie Hall, all'Hollywood Bowl, e a Monterey nel 1965, rifece \"It Ain't Me, Babe\" con un arrangiamento elettrico.\nSecondo alcune interpretazioni il soggetto della canzone sarebbe la rottura della relazione sentimentale di Dylan con Suze Rotolo (che rievocher\u00e0 a suo modo anche nella lunga e velenosa \"Ballad In Plain D\" presente sempre sullo stesso album), alla quale il cantautore rivolgerebbe il suo caustico: \"\u00abIt Ain't Me Babe\u00bb\" (\"Quello non sono io, bambina\") indicandole con amarezza che non \u00e8 lui l'uomo della sua vita."}
{"id": "3638295", "revid": "7969", "url": "https://it.wikipedia.org/wiki?curid=3638295", "title": "Theodore M. Davis", "text": ""}
{"id": "3638296", "revid": "599013", "url": "https://it.wikipedia.org/wiki?curid=3638296", "title": "Emin Sulimani", "text": "Biografia.\nSuo fratello minore \u00e8 Benjamin Sulimani, suo compagno di squadra.\nCarriera.\nClub.\nIl 19 agosto 2010 firma per il LASK Linz, ma un anno dopo rescinde il suo contratto."}
{"id": "3638297", "revid": "287204", "url": "https://it.wikipedia.org/wiki?curid=3638297", "title": "Aeroporto Internazionale Las Americas", "text": ""}
{"id": "3638298", "revid": "834", "url": "https://it.wikipedia.org/wiki?curid=3638298", "title": "Aeroporto Lic. Gustavo D. Ordaz", "text": ""}
{"id": "3638302", "revid": "287204", "url": "https://it.wikipedia.org/wiki?curid=3638302", "title": "Bonilla", "text": ""}
{"id": "3638308", "revid": "834", "url": "https://it.wikipedia.org/wiki?curid=3638308", "title": "Aeroporto Mariscal Sucre", "text": ""}
{"id": "3638311", "revid": "834", "url": "https://it.wikipedia.org/wiki?curid=3638311", "title": "Unione italiana ornitofili", "text": ""}
{"id": "3638315", "revid": "247222", "url": "https://it.wikipedia.org/wiki?curid=3638315", "title": "B-Nario", "text": ""}
{"id": "3638316", "revid": "339392", "url": "https://it.wikipedia.org/wiki?curid=3638316", "title": "Aeroporto MOHAMMED V International", "text": ""}
{"id": "3638322", "revid": "1684799", "url": "https://it.wikipedia.org/wiki?curid=3638322", "title": "La raccolta", "text": ""}
{"id": "3638323", "revid": "599013", "url": "https://it.wikipedia.org/wiki?curid=3638323", "title": "Benjamin Sulimani", "text": "Biografia.\nSuo fratello maggiore \u00e8 Emin Sulimani, calciatore professionista."}
{"id": "3638324", "revid": "486946", "url": "https://it.wikipedia.org/wiki?curid=3638324", "title": "Hoang Van Horn", "text": ""}
{"id": "3638327", "revid": "834", "url": "https://it.wikipedia.org/wiki?curid=3638327", "title": "Aeroporto Murtala Muhammed International", "text": ""}
{"id": "3638328", "revid": "300067", "url": "https://it.wikipedia.org/wiki?curid=3638328", "title": "Campionato africano femminile di pallacanestro 2011", "text": "Il 20\u00ba Campionato africano femminile di pallacanestro FIBA (noto anche come FIBA AfroBasket Women 2011) si \u00e8 svolto in Mali dal 23 settembre al 2 ottobre 2011.\nI Campionati africani femminili di pallacanestro sono una manifestazione biennale tra le squadre nazionali, organizzata dalla FIBA Africa. L'edizione 2011, organizzata a Bamako, garantisce alla nazionale vincitrice l'accesso diretto al Torneo olimpico 2012; la competizione \u00e8 stata vinta dall'Angola."}
{"id": "3638330", "revid": "287204", "url": "https://it.wikipedia.org/wiki?curid=3638330", "title": "Andre Schwarz-Bart", "text": ""}
{"id": "3638331", "revid": "43090749", "url": "https://it.wikipedia.org/wiki?curid=3638331", "title": "Andr\u00e9 Schwarz Bart", "text": ""}
{"id": "3638332", "revid": "61051", "url": "https://it.wikipedia.org/wiki?curid=3638332", "title": "Aeroporto DUM DUM", "text": ""}
{"id": "3638335", "revid": "767487", "url": "https://it.wikipedia.org/wiki?curid=3638335", "title": "Il popolo della Luna", "text": "Il popolo della Luna (\"The Moon Maid\") \u00e8 un romanzo di fantascienza in tre parti dello scrittore statunitense Edgar Rice Burroughs, pubblicato originariamente tra il 1923 e il 1925 a puntate sulla rivista pulp \"Argosy All-Story Weekly\" e nel 1926 in volume (in versione ridotta). La storia rientra nei filoni avventurosi del mondo perduto e del planetary romance. Il romanzo \u00e8 stato pubblicato in italiano nel 1997.\nLe tre parti che formano il romanzo sono:\nLa prima parte fu iniziata nel giugno del 1922 con il titolo \"The Moon Maid\", la seconda nel 1919 con il titolo \"Under the Red Flag\", poi rititolata \"The Moon Men\", mentre la terza venne intitolata \"The Red Hawk\". Come risulta evidente dal titolo, \"Under the Red Flag\" (sotto la bandiera rossa) era originariamente ambientata nella Russia sovietica del tempo, con i bolscevichi come cattivi, ma dal momento che non fu popolare tra gli editori Burroughs la convert\u00ec in un'ambientazione fantascientifica, con il cattivo Kalkars simil-comunista che assume il potere sulla Luna (nella prima parte) e poi sulla Terra (nella seconda parte, con l'aiuto di un terrestre rinnegato), per essere infine rovesciato nella terza parte.\nTrama.\nPartita dalla Terra con destinazione Marte, l'astronave \"Barsoom\" \u00e8 in avaria a causa di un sabotaggio ed \u00e8 costretta a un atterraggio di fortuna sulla superficie inospitale della Luna. Ma sotto la polvere e i crateri del satellite, l'incredulo equipaggio scopre un mondo fantastico, rimasto per millenni celato agli sguardi umani. Qui mostri e creature barbariche combattono guerre estenuanti fra le rovine di antiche civilt\u00e0, splendide fanciulle alate spiccano il volo sotto la luce perenne di un cielo artificiale. \u00c8 questo lo spettacolo che si presenta allo sgomento capitano Julian 5 dopo il naufragio: un mondo pieno di insidie ma anche di avventure, fra strane razze, torreggianti citt\u00e0, una principessa aliena."}
{"id": "3638338", "revid": "671029", "url": "https://it.wikipedia.org/wiki?curid=3638338", "title": "Molde Fotballklubb 2007", "text": "Questa voce raccoglie le informazioni riguardanti il Molde Fotballklubb nelle competizioni ufficiali della stagione 2007."}
{"id": "3638339", "revid": "196390", "url": "https://it.wikipedia.org/wiki?curid=3638339", "title": "Aeroporto Ninoy Aquino International", "text": ""}
{"id": "3638342", "revid": "834", "url": "https://it.wikipedia.org/wiki?curid=3638342", "title": "Aeroporto Norman Manley International", "text": ""}
{"id": "3638343", "revid": "767487", "url": "https://it.wikipedia.org/wiki?curid=3638343", "title": "Patrick Tischler", "text": ""}
{"id": "3638353", "revid": "287204", "url": "https://it.wikipedia.org/wiki?curid=3638353", "title": "Unione Calcio Sampdoria 1949-1950", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1949-1950.\nStagione.\nLa Sampdoria nel campionato di Serie A 1949-1950 si classifica al tredicesimo posto con 33 punti, a pari merito con il Palermo.\nOrganigramma societario.\nArea direttiva\nArea tecnica"}
{"id": "3638360", "revid": "617444", "url": "https://it.wikipedia.org/wiki?curid=3638360", "title": "Duomo di Policastro Bussentino", "text": ""}
{"id": "3638364", "revid": "617444", "url": "https://it.wikipedia.org/wiki?curid=3638364", "title": "Duomo di Ariano Irpino", "text": ""}
{"id": "3638366", "revid": "599013", "url": "https://it.wikipedia.org/wiki?curid=3638366", "title": "Andreas Schrott", "text": ""}
{"id": "3638367", "revid": "599013", "url": "https://it.wikipedia.org/wiki?curid=3638367", "title": "Benson &amp; Hedges Centennial Open 1981 - Doppio", "text": "Il doppio del torneo di tennis Heineken Open 1981, facente parte della categoria Grand Prix, ha avuto come vincitori Ferdi Taygan e Tim Wilkison che hanno battuto in finale Tony Graham e Bill Scanlon 7-5, 6-1"}
{"id": "3638370", "revid": "110157", "url": "https://it.wikipedia.org/wiki?curid=3638370", "title": "Nea Koutali", "text": "Nea Koutali () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lemno) con 2.880 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lemno.\nFaceva parte della Prefettura di Lesbo\nLocalit\u00e0.\nNea Koutali \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "3638371", "revid": "617444", "url": "https://it.wikipedia.org/wiki?curid=3638371", "title": "Duomo di Lacedonia", "text": ""}
{"id": "3638372", "revid": "767487", "url": "https://it.wikipedia.org/wiki?curid=3638372", "title": "Tempesta Erwin", "text": "Erwin \u00e8 stata una potente tempesta che ha colpito Danimarca e Svezia l'8 gennaio 2005. Il nome Erwin \u00e8 stato scelto dal Servizio Meteorologico Tedesco, mentre la tempesta \u00e8 stata nominata \"Gudrun\" dall'Istituto Meteorologico Norvegese, che \u00e8 anche stato il nome utilizzato in Svezia. I venti hanno raggiunto i 126\u00a0km/h, con raffiche di 165\u00a0km/h, la stessa forza di un uragano di categoria 1. Almeno 22 persone sono morte a causa della tempesta.\nErwin ha causato notevoli danni finanziari in Svezia, dove l'industria forestale ha sofferto per gli alberi danneggiati, come pi\u00f9 di 75.000.000 metri cubi di alberi abbattuti nel sud del paese.\nCirca 341.000 case sono state danneggiate in Svezia e diverse migliaia di queste sono rimaste senza corrente elettrica per molti giorni e anche settimane, come circa 10.000 abitazioni sono rimaste senza elettricit\u00e0 per tre settimane. Il numero delle vittime in Svezia \u00e8 stato di 18 vittime. Ci\u00f2 rende Erwin uno dei pi\u00f9 grandi disastri ambientali della storia svedese, mentre quattro persone sono morte in Danimarca."}
{"id": "3638376", "revid": "1048993", "url": "https://it.wikipedia.org/wiki?curid=3638376", "title": "Gun H\u00e4gglund", "text": "Dopo aver iniziato la sua carriera presso la stazione radiofonica nazionale \"Sveriges Radio AB\", nel 1955, dove lavorava come segretaria ed annunciatrice radiofonica per le notizie dall'estero, si trasfer\u00ec nel 1958 presso la compagnia televisiva pubblica svedese, dove divenne la prima conduttrice televisiva donna nella trasmissione mattutina \"Aktuellt\", spesso accompagnata dall'annunciatore Olle Bj\u00f6rklund. La H\u00e4gglund era anche traduttrice di pellicole e serie televisive straniere.\n\u00c8 morta nel 2011 all'et\u00e0 di 79 anni."}
{"id": "3638378", "revid": "1543377", "url": "https://it.wikipedia.org/wiki?curid=3638378", "title": "Mohamed Elyounoussi", "text": "Biografia.\n\u00c8 il cugino di Tarik Elyounoussi. Pur essendo di nazionalit\u00e0 norvegese, \u00e8 nato in Marocco.\nCarriera.\nClub.\nSarpsborg 08.\nElyounoussi ha giocato, a livello giovanile, per il Sarpsborg. Il 15 giugno 2009 ha firmato un contratto con il Fredrikstad. Il 23 novembre dello stesso anno, si \u00e8 accordato con il Sarpsborg 08, a cui si \u00e8 legato con un accordo valido a partire dal 1\u00ba gennaio successivo.\nHa debuttato in squadra il 13 maggio 2010, sostituendo Morten Gi\u00e6ver nella vittoria per 3-1 sul Dr\u00f8bak/Frogn, in un match valido per l'edizione stagionale del Norgesmesterskapet. Non ha giocato alcun incontro del campionato 2010, che si \u00e8 concluso con la promozione del suo club nella massima divisione locale.\nL'8 maggio 2011 ha esordito allora nell'Eliteserien, subentrando a Michael R\u00f8n nella sconfitta per 1-0 sul campo dell'Odd Grenland. Ha giocato 9 partite nella stessa stagione, ma al termine del campionato il Sarpsborg 08 \u00e8 tornato in 1. divisjon.\nNella stagione successiva, il Sarpsborg 08 \u00e8 tornato in Eliteserien. Il 17 marzo 2013, Elyounoussi ha segnato le prime reti in massima divisione, con una doppietta nel pareggio per 2-2 maturato sul campo del Lillestr\u00f8m. Al termine dell'annata, la sua squadra ha raggiunto la salvezza attraverso le qualificazioni all'Eliteserien, battendo il Ranheim nel doppio confronto; a livello personale, Elyounoussi ha 32 presenze e 8 reti tra tutte le competizioni. Il 10 dicembre 2013 ha rinnovato il contratto che lo legava al Sarpsborg 08 per altre due stagioni.\nMolde.\nIl 15 marzo 2014, il Molde ha reso noto sul proprio sito internet d'aver trovato un'intesa col Sarpsborg 08 per il trasferimento di Elyounoussi. Il 17 marzo, il giocatore ha firmato un contratto quadriennale con il nuovo club. Ha esordito in squadra il 28 marzo, schierato titolare nella vittoria per 2-0 sul V\u00e5lerenga. Il 21 aprile sono arrivate le prime reti, con una doppietta ai danni della sua ex squadra del Sarpsborg 08, mediante cui ha contribuito al successo del Molde per 5-1. Il 4 ottobre 2014 ha vinto il campionato 2014 con questa squadra, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 17 ottobre seguente, il suo nome \u00e8 stato inserito tra i candidati per la vittoria del premio Kniksen per il miglior centrocampista del campionato. Il riconoscimento \u00e8 andato per\u00f2 a Jone Samuelsen. Il 23 novembre successivo, il Molde ha centrato il successo finale nel Norgesmesterskapet 2014, ottenendo cos\u00ec il \"double\".\nBasilea.\nIl 6 luglio 2016 gli svizzeri del Basilea hanno ufficializzato l'ingaggio del calciatore, che si \u00e8 legato al nuovo club con un contratto quadriennale. Elyounoussi ha scelto la maglia numero 24, che gi\u00e0 portava al Molde.\nSouthampton.\nDopo due stagioni in Svizzera, il 29 giugno 2018 Elyounoussi passa al per 16 milioni di sterline, firmando un contratto per cinque anni.\nNazionale.\nA livello giovanile, Elyounoussi ha rappresentato le selezioni Under-15, Under-17, Under-18, Under-19, Under-21 ed Under-23 della Norvegia. Per quanto concerne l'Under-21, ha esordito il 10 ottobre 2013, subentrando ad Elbasan Rashani nella sconfitta interna per 1-3 contro l'Azerbaigian. Il 9 ottobre 2014 ha realizzato la prima rete, nella vittoria per 4-1 sull'Irlanda, in amichevole.\nHa debuttato in nazionale maggiore il 18 gennaio 2014, sostituendo Erik Huseklepp nell'amichevole persa per 3-0 contro la Polonia ad Abu Dhabi.\nStatistiche.\nPresenze e reti nei club.\n\"Statistiche aggiornate al 6 agosto 2021 .\""}
{"id": "3638380", "revid": "287204", "url": "https://it.wikipedia.org/wiki?curid=3638380", "title": "Petra (Egeo Settentrionale)", "text": "Petra () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lesbo) con 3.749 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lesbo."}
{"id": "3638381", "revid": "3115", "url": "https://it.wikipedia.org/wiki?curid=3638381", "title": "De Koog", "text": "De Koog (pron.: /de ko:x/; 1.300 ab. ca.) \u00e8 una localit\u00e0 balneare sul Mare del Nord dell'Olanda Settentrionale, situata all'interno del \"Nationaal Park Duinen van Texel\", nell'isola di Texel (e omonimo comune), la pi\u00f9 estesa tra le isole che compongono l'arcipelago delle Isole Frisone Occidentali.\nIn origine un villaggio di pescatori, ora si pu\u00f2 considerare, di fatto, l'unica vera e propria stazione balneare dell'isola.\nEtimologia.\nIl nome del villaggio deriva da \"cooghen\", termine con cui, nel XIV secolo, si indicavano i polder.\nGeografia fisica.\nCollocazione.\nDe Koog si trova nel tratto centrale della costa occidentale dell'isola di Texel, a nord-ovest di Den Burg, il capoluogo dell'isola.\nStoria.\nNel XVI secolo, De Koog cess\u00f2 di essere un villaggio dedito alla pesca, a causa degli insabbiamenti della costa.\nSempre nel corso del XVI secolo, tra il 1559 e il 1570, la localit\u00e0 fu colpita da due grandi alluvioni, con la conseguenza che molti degli abitanti si trasferirono a Den Hoorn.\nNel 1622, la localit\u00e0 contava appena 649 abitanti.\nNel corso degli anni trenta del XX secolo, De Koog era - secondo un rapporto della Camera di Commercio di Alkmaar - gi\u00e0 annoverata tra le pi\u00f9 amate localit\u00e0 balneari dei Paesi Bassi.\nIn quel periodo, la via principale di De Koog, la \"Dorpstraat\", inizi\u00f2 a popolarsi di ristoranti, bar e locali da ballo, mentre nelle spiagge della localit\u00e0 comparirono numerosi padiglioni.\nLuoghi d'interesse.\nEcomare.\nA De Koog si trova \"Ecomare\", un centro di documentazione sul Waddenzee con annesso un museo di storia naturale ed acquario con foche e leoni marini."}
{"id": "3638383", "revid": "767487", "url": "https://it.wikipedia.org/wiki?curid=3638383", "title": "Tempesta Martin", "text": "Martin \u00e8 il nome assegnato ad una violenta tempesta di vento che ha attraversato l'Europa meridionale (Francia, Spagna, Svizzera e Italia) il 27-28 dicembre 1999.\nLa velocit\u00e0 del vento ha raggiunto i 200 km/h nel dipartimento francese di Charente-Maritime. Venti sostenuti di oltre 140 km/h sono stati osservati a Gironda, Vend\u00e9e, Haute-Vienne e Haute-Garonne. La tempesta ha causato 30 incidenti mortali. Edifici e infrastrutture hanno subito gravi danni. Il 27 dicembre 1999 la tempesta ha provocato un'inondazione di una parte della centrale nucleare del Blayais, i reattori 1, 2 e 4 sono arrestati d'urgenza (il reattore 3 era fermo per manutenzione); secondo la scala INES l'evento dovrebbe essere classificato al livello 2 di \"guasto\"."}
{"id": "3638388", "revid": "599013", "url": "https://it.wikipedia.org/wiki?curid=3638388", "title": "Monterrey Grand Prix 1981 - Doppio", "text": "Il doppio del torneo di tennis Monterrey Grand Prix 1981, facente parte della categoria Grand Prix, ha avuto come vincitori Kevin Curren e Steve Denton che hanno battuto in finale Johan Kriek e Russell Simpson 7-6, 6-3."}
{"id": "3638389", "revid": "110157", "url": "https://it.wikipedia.org/wiki?curid=3638389", "title": "Plomari", "text": "Plomari () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lesbo) con 6.698 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lesbo."}
{"id": "3638391", "revid": "287204", "url": "https://it.wikipedia.org/wiki?curid=3638391", "title": "Piz de Groven", "text": "Il Piz de Groven (2.694\u00a0) \u00e8 una montagna delle Alpi dell'Adula nelle Alpi Lepontine.\nCaratteristiche.\nSi trova nella regione Moesa (Canton Grigioni). La montagna \u00e8 collocata tra i comuni di Calanca (frazione Cauco), Lostallo e la frazione di Verdabbio del comune di Grono tra la Val Calanca e la Val Mesolcina.\nCollegamenti esterni.\nIl Piz de Groven su geofinder.ch"}
{"id": "3638394", "revid": "1937998", "url": "https://it.wikipedia.org/wiki?curid=3638394", "title": "Polichnitos", "text": "Polichnitos () \u00e8 un ex comune della Grecia nella periferia dell'Egeo Settentrionale (unit\u00e0 periferica di Lesbo) con 5.288 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Lesbo."}
{"id": "3638395", "revid": "729019", "url": "https://it.wikipedia.org/wiki?curid=3638395", "title": "Societ\u00e0 Trazione Elettrica Lombarda", "text": "La Societ\u00e0 Trazione Elettrica Lombarda (STEL) era una societ\u00e0 italiana che fra le due guerre mondiali gest\u00ec numerose linee della rete tranviaria interurbana di Milano.\nStoria.\nLa STEL fu costituita a Milano il 2 ottobre 1919 e subentr\u00f2 alla Edison nella gestione delle sue linee interurbane a trazione elettrica. La societ\u00e0 elettrica milanese era uscita dall'esercizio della rete urbana milanese tre anni prima e volle procedere ad una ristrutturazione aziendale che separasse il ramo tranviario da quello elettrico, per cui essa mantenne la maggioranza del capitale sociale della nuova azienda con la possibilit\u00e0 teorica di poter cedere il pacchetto azionario in un momento successivo.\nNegli anni successivi la rete STEL si ampli\u00f2, incorporando le tranvie a vapore della Lombardy (1924) e le linee a maggior traffico della TIP (1926), allo scopo di potenziarle ed elettrificarle.\nNel 1937, la STEL port\u00f2 a termine il processo di elettrificazione totale della rete che aveva permesso il potenziamento di molti tratti con la costruzione di sedi riservate e di raddoppi dei binari. Anche il materiale rotabile fu integralmente rinnovato.\nNel 1939, al fine di eliminare i conflitti di gestione con la rete urbana gestita dall'ATM, alle concessioni STEL subentr\u00f2 il Comune di Milano, che affid\u00f2 l'esercizio delle linee interurbane alla stessa ATM.\nRete.\nAll'atto della costituzione (1919) la STEL eredit\u00f2 dalla Edison le seguenti linee, tutte elettrificate a 600 volt in corrente continua:\nNel 1924, all'incorporazione della rete Lombardy, pervennero alla STEL le seguenti linee, tutte esercite a vapore:\nNel 1926, infine, la STEL acquis\u00ec dalla TIP le seguenti linee, anch'esse esercite a vapore:\nLa STEL elettrific\u00f2 le linee ex-Lombardy a 600 volt in corrente continua mentre a quelle ex-TIP, caratterizzate da un maggiore traffico a lunga distanza, fu applicata quella in continua con tensione da 1200 volt. La tratta Cassano-Treviglio venne tuttavia abbandonata (1931), mentre nel 1922 la Milano-Monza era stata potenziata con la costruzione di un nuovo tronco Sesto-Monza via San Fruttuoso."}
{"id": "3638396", "revid": "767487", "url": "https://it.wikipedia.org/wiki?curid=3638396", "title": "Christopher Dibon", "text": ""}
{"id": "3638397", "revid": "729019", "url": "https://it.wikipedia.org/wiki?curid=3638397", "title": "Tanfil'eva", "text": "Tanfil'eva (in russo: \u0422\u0430\u043d\u0444\u0438\u043b\u044c\u0435\u0432\u0430; in giapponese: \u6c34\u6676\u5cf6 \"Sujs\u00eb-dzima\") \u00e8 un'isola del gruppo delle isole Chabomai nella parte meridionale delle isole Curili che amministrativamente appartengono al Ju\u017eno-Kuril'skij rajon dell'oblast' di Sachalin, in Russia, ma sono, insieme a Iturup, Kuna\u0161ir e \u0160ikotan, rivendicate dal Giappone. L'isola ha preso il suo nome dal geografo e botanico russo G. I. Tanfil'ev (\u0422\u0430\u043d\u0444\u0438\u043b\u044c\u0435\u0432, \u0413\u0430\u0432\u0440\u0438\u0438\u043b \u0418\u0432\u0430\u043d\u043e\u0432\u0438\u0447).\nGeografia.\nL'isola ha una superficie di 15\u00a0km\u00b2, \u00e8 pianeggiante, con un'altezza massima di 15\u00a0m; \u00e8 verde e paludosa. Fa parte del territorio della Riserva naturale delle Curili (\u041a\u0443\u0440\u0438\u043b\u044c\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u043f\u0440\u0438\u0440\u043e\u0434\u043d\u044b\u0439 \u0437\u0430\u043f\u043e\u0432\u0435\u0434\u043d\u0438\u043a).\nTanfil'eva si trova 11,5\u00a0km a sud-ovest dell'isola di Zel\u00ebnyj; 6\u00a0km ad est, si trova l'isola Jurij e 6\u00a0km a sud-est Anu\u010dina, entrambe separate dallo stretto di Tanfil'ev. A sud-sud-ovest, nello stretto Sovetskij si trova la \"Banka Opasnaja\" con gli isolotti Signal'nyj, Rifovyj e Storo\u017eevoj. "}
{"id": "3638410", "revid": "827882", "url": "https://it.wikipedia.org/wiki?curid=3638410", "title": "Distretto della Lapponia Orientale", "text": "Il distretto della Lapponia Orientale (\"It\u00e4-Lapin seutukunta\") \u00e8 uno dei distretti della Finlandia. \u00c8 geograficamente locato nella provincia di provincia della Lapponia, e nella regione della Lapponia. Il distretto \u00e8 composto da cinque comuni e il numero della classificazione NUTS (NUTS-4) e LAU (LAU-1) \u00e8 194.\nLa superficie del distretto \u00e8 di 21.727,9 km\u00b2.\nNel 2008 la popolazione del distretto era di 19.248 abitanti, con una densit\u00e0 0,885 ab./km\u00b2."}
{"id": "3638416", "revid": "834", "url": "https://it.wikipedia.org/wiki?curid=3638416", "title": "San Juan Open 1981 - Doppio", "text": "Il doppio del torneo di tennis San Juan Open 1981, facente parte della categoria Grand Prix, ha avuto come vincitori Nel doppio maschile del San Juan Open 1981 tenutosi a San Juan, in Porto Rico, Tim Mayotte e Chris Mayotte che hanno battuto in finale Tim Gullikson ed Eliot Teltscher 6\u20134, 7\u20136."}
{"id": "3638420", "revid": "1442080", "url": "https://it.wikipedia.org/wiki?curid=3638420", "title": "Vi\u00f1a del Mar Open 1981 - Doppio", "text": "Il doppio del torneo di tennis Vi\u00f1a del Mar Open 1981, facente parte della categoria Grand Prix, ha avuto come vincitori David Carter e Paul Kronk che hanno battuto in finale Andr\u00e9s G\u00f3mez e Belus Prajoux 6-1, 6-2."}
{"id": "3638421", "revid": "1086846", "url": "https://it.wikipedia.org/wiki?curid=3638421", "title": "Unione Calcio Sampdoria 1950-1951", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1950-1951.\nStagione.\nLa Sampdoria nella stagione 1950-1951 ha partecipato al campionato di Serie A e si \u00e8 classificata al dodicesimo posto con 33 punti, a pari merito del Novara.\nOrganigramma societario.\nArea direttiva\nArea tecnica"}
{"id": "3638426", "revid": "768068", "url": "https://it.wikipedia.org/wiki?curid=3638426", "title": "Amelia Peabody e il serpente sacro", "text": "Amelia Peabody e il serpente sacro, pubblicato in Italia anche con il titolo \"Il faraone assassino\", \u00e8 il secondo romanzo in cui appare Amelia Peabody, personaggio che fa parte di un ciclo di 17 episodi, tutti ambientati in Egitto tra la fine del 1800 e l'inizio del 1900.\nL'autrice Elizabeth Peters (pseudonimo di Barbara Louise Gross Mertz) \u00e8 anche egittologa e i suoi romanzi narrano le vicende di Amelia, ereditiera appassionata di archeologia, e di altri personaggi che la circondano anche nei romanzi successivi.\nTrama.\nIn questo secondo episodio delle avventure di Amelia, la protagonista \u00e8 ormai sposata con Radcliffe Emerson (conosciuto nel primo romanzo \"Amelia Peabody e la mummia\") da cinque anni ed \u00e8 madre del piccolo Walter Peabody Emerson, soprannominato Ramses.\nDopo qualche anno di allontanamento dagli scavi archeologici per dedicarsi alla famiglia, Amelia e Radcliffe scoprono dai giornali della sensazionale scoperta di una nuova tomba nella Valle dei Re, in Egitto. A rendere sensazionale la notizia \u00e8 anche la misteriosa morte dell'archeologo scopritore, Lord Baskerville, proprio il giorno prima dell'apertura ufficiale della tomba.\nRadcliffe viene quindi ingaggiato dalla vedova di Lord Baskerville per proseguire gli scavi. Il piccolo Ramses viene affidato alle cure degli zii Evelyn e Walter (conosciuti nel primo romanzo) e la coppia Peabody-Emerson parte alla volta dell'Egitto.\nSul luogo, Radcliffe subir\u00e0 alcuni attentati, altre persone verranno uccise o ferite e la minaccia della maledizione dei faraoni, caduta sui profanatori delle tombe, inizier\u00e0 ad aleggiare su tutto il gruppo di archeologi.\nAnche questa volta sar\u00e0 la determinata Amelia a dare una svolta alle indagini!"}
{"id": "3638427", "revid": "125531434", "url": "https://it.wikipedia.org/wiki?curid=3638427", "title": "V Circoscrizione (Trieste)", "text": "Barriera Vecchia-San Giacomo (ufficialmente V Circoscrizione) \u00e8 una delle sette circoscrizioni del comune di Trieste.\nPosta a sud-est dal centro cittadino, comprende i borghi storici di Barriera Vecchia, San Giacomo e Santa Maria Maddalena Superiore.\n\u00c8 la circoscrizione pi\u00f9 popolosa della citt\u00e0, con quasi un quarto degli abitanti totali del comune. Si registrano anche la pi\u00f9 alta densit\u00e0 e la massima concentrazione di residenti stranieri.\nSuddivisione amministrativa.\nNel territorio circoscrizionale si trovano 7 rioni storici di Trieste. Tuttavia, dati i numerosi cambiamenti amministrativi (dai 28 comuni censuari, alle 12 circoscrizioni, alle attuali 7 circoscrizioni comunali) i confini dei rioni non confinano con quelli della circoscrizione; sicch\u00e9 la popolazione totale sar\u00e0 diversa della somma cumulativa dei rioni.\nConsiglio circoscrizionale.\nIl consiglio circoscrizionale \u00e8 composto da 20 membri e viene rinnovato ogni 5 anni, parallelamente alle elezioni comunali."}
{"id": "3638429", "revid": "38120", "url": "https://it.wikipedia.org/wiki?curid=3638429", "title": "Li\u00f3s\u00e1lfar", "text": "I Li\u00f3s\u00e1lfar, o Elfi della Luce, sono una tipologia di elfo della mitologia norrena, in contrasto con gli Svart\u00e1lfar, gli elfi delle Tenebre.\nTale suddivisione \u00e8 riscontrabile solo nella \"Edda in prosa\" e nei testi basati su di essa; inoltre \u00e8 ora concordato che tale opera rifletta quel frammisto di miti sia pagani che cristiani sui nani, demoni e angeli che convivevano della societ\u00e0 islandese del XIII secolo, nonch\u00e9 una sorta di \"paganizzazione\" della cosmologia cristiana che Snorri Sturluson probabilmente riprendeva dal \"Elucidario\" di Onorio Augustodunense. Pertanto diversi autori, osservando anche l'elusivo utilizzo del termine D\u00f8kk\u00e1lfar (o Svart\u00e1lfar), considerano i Li\u00f3s\u00e1lfar come sinonimo di Elfi, mentre D\u00f8kk\u00e1lfar come sinonimo di nani."}
{"id": "3638430", "revid": "287204", "url": "https://it.wikipedia.org/wiki?curid=3638430", "title": "Antonio Lobo Antunes", "text": ""}
{"id": "3638431", "revid": "1442080", "url": "https://it.wikipedia.org/wiki?curid=3638431", "title": "Mar del Plata Open 1981 - Doppio", "text": "Il doppio del torneo di tennis Mar del Plata Open 1981, facente parte della categoria Grand Prix, ha avuto come vincitori David Carter e Paul Kronk che hanno battuto in finale \u00c1ngel Gim\u00e9nez e Jairo Velasco, Sr. 6\u20137, 6\u20134, 6\u20130."}
{"id": "3638433", "revid": "617444", "url": "https://it.wikipedia.org/wiki?curid=3638433", "title": "Duomo di Teggiano", "text": ""}
{"id": "3638434", "revid": "767487", "url": "https://it.wikipedia.org/wiki?curid=3638434", "title": "Instabile (Virginio)", "text": "Instabile \u00e8 il secondo singolo del cantautore Virginio Simonelli, estratto dall'album Virginio e pubblicato il 29 maggio 2006 dall'Universal Music.\nIl brano \u00e8 stato scritto e arrangiato interamente dal cantante stesso.\nIl video.\nIl videoclip del brano \u00e8 stato diretto da Riccardo Bernasconi e prodotto dall'agenzia Naba."}
{"id": "3638435", "revid": "1442080", "url": "https://it.wikipedia.org/wiki?curid=3638435", "title": "Richmond WCT 1981 - Doppio", "text": "Il doppio del torneo di tennis Richmond WCT 1981, facente parte della categoria Grand Prix, ha avuto come vincitori Tim Gullikson e Bernard Mitton che hanno battuto in finale Brian Gottfried e Ra\u00fal Ram\u00edrez 3\u20136, 6\u20132, 6\u20133."}
{"id": "3638438", "revid": "1318658", "url": "https://it.wikipedia.org/wiki?curid=3638438", "title": "Errore (filologia)", "text": "In filologia, lerrore \u00e8 una deviazione dalla lezione dell'originale di un'opera.\nSi distinguono l'errore d'autore (da segnalare e conservare) e l'errore di tradizione (da correggere tramite la \"recensio\" o la \"emendatio\").\nTipi di errore.\nTrappole per copisti.\nFrasi che risultano oscure al copista, spesso nella tradizione manoscritta del testo, sono modificate, o cercate di essere rese pi\u00f9 comprensibili, con correzioni, creando ulteriori confusioni. Un esempio che il Braccini offre \u00e8 il fr. 163 Usener di Epicuro, tramandato da Diogene Laerzio. In quattro esemplari conservati a Napoli nella Biblioteca nazionale, a Parigi, nella Laurenziana di Firenze, ci sono diverse modifiche di termini e verbi, che alterano completamente il significato dell'originale, proponendone di nuovi.\nErrore diretto e indiretto.\nIl primo \u00e8 un errore del copista, che interviene in un testo guasto o confuso per sanarlo, danneggiandolo maggiormente; se non riesce a risanare il testo creando una nuova variante della lezione, allora \u00e8 detto errore indiretto o critico.\nErrori direttivi e separativi.\nLa prima categoria, nota anche come \"errores coniunctivi\", nell'arte dell'emendatio, riguarda quegli errori che si sono creati da manoscritto a manoscritto, ossia le varie lezioni, di un testo archetipo o dal ramo di una famiglia, e sono detti anche errori guida per l'editore che intende fare l'edizione critica. Questi errori possono originarsi in un determinato ramo della famiglia di manoscritti dello stemma codicum, sono considerati errores coniunctivi anche quei manoscritti che presentano lacune volontarie, perch\u00e9 derivano da manoscritti primari che presentano una parte mancante del testo, perch\u00e9 strappati o perch\u00e9 quella parte non era stata copiata. L'editore quando far\u00e0 la collazione dei manoscritti, segner\u00e0 con delle lettere precise il nome del codice A per Ambrosianus ad esempio, in pi\u00f9 le varianti confrontate con altre lettere minuscole.\nGli errori separativi sono quelli che non si possono ricollegare a una specifica parentela con un codice capofamiglia dello stemma, e che si sono originati da un manoscritto il cui copista non ha corretto un determinato errore o per congettura (ope codicum) o per conoscenza dello stile dell'autore (ope ingenii o divinatio)."}
{"id": "3638440", "revid": "6923", "url": "https://it.wikipedia.org/wiki?curid=3638440", "title": "Isola Hilbre", "text": "Hilbre Island \u00e8 un'isola tidale situata alla foce del fiume Dee, nel Galles. \u00c8 la pi\u00f9 grande di un gruppo di tre isole. Sull'isola si trova un fanale noto come \"Hilbre Island lighthouse\" (in inglese)."}
{"id": "3638441", "revid": "729019", "url": "https://it.wikipedia.org/wiki?curid=3638441", "title": "English Premiership 1999-2000", "text": "La Allied Dunbar Premiership 1999/2000 \u00e8 stato il 13\u00ba campionato inglese di vertice di rugby XV, la \"English Premiership\".\nLa squadra dei Leicester Tigers fin\u00ec in cima alla classifica laureandosi per la quarta volta campione d'Inghilterra. Non era previsto un meccanismo di retrocessione automatica, ma un playoff tra l'ultima classificata della Premiership e la prima classificata della seconda divisione. Il Bedford fu retrocesso e il suo posto nella stagione successiva venne preso dalla neopromossa Rotherham."}
{"id": "3638442", "revid": "465169", "url": "https://it.wikipedia.org/wiki?curid=3638442", "title": "Storia della Sicilia preellenica", "text": "La Sicilia, prima dell'arrivo della colonizzazione ellenica, fu abitata da diverse popolazioni come Sicani, Elimi e Siculi: gli antichi popoli di Sicilia.\nQueste furono le popolazioni preelleniche della Sicilia che i Greci trovarono quando arrivarono sull'isola nel 756 a.C..\nMolto incerto \u00e8 invece se i Fenici siano arrivati prima dei Greci o all'incirca nello stesso periodo (nell'VIII secolo a.C.).\nControversa \u00e8 infine la presenza nell'isola di una popolazione denominata Morgeti.\nSicani.\nI Sicani erano un popolo della Sicilia che, secondo la tradizione, era stanziato anticamente su gran parte dell'isola. In seguito, l'area ad est del fiume Salso, fu occupata dai Siculi, che soppiantarono i primitivi popolatori. Le poche e frammentarie notizie storiche sui Sicani giunte fino a noi provengono dai Greci che, quando iniziarono ad insediarsi in Sicilia (VIII secolo a.C.), trovarono tre diversi popoli: i Sicani a occidente, i Siculi nella parte orientale e gli Elimi nella regione nord-occidentale. Secondo una visione invasionista tradizionale, i Sicani sarebbero di origine pre-indoeuropea.\nQuasi tutti gli storici greci e latini concordano col fatto che i Sicani fossero di origine iberica; solo Timeo (riportato da Diodoro V,6,1-3) indica i Sicani come popolazione autoctona, insediati in origine su tutta l'isola, dediti all'agricoltura, furono sospinti nelle parti occidentali a seguito di una forte eruzione dell'Etna che ricopr\u00ec vaste zone dell'isola.\nElimi.\nIntorno al XII secolo a.C. una mescolanza di esuli si fusero con gli insediamenti sicani presenti in quella parte del territorio. Questa nuova mescolanza di genti costitu\u00ec il popolo degli Elimi, fondatori delle citt\u00e0 di Elima, Erice, Entella ed Egesta (Segesta). Le origini degli Elimi sono sconosciute, probabilmente derivano dalla mescolanza di genti autoctone con popolazione di tipo egeo e, forse, gruppi liguri. Sembra certa la loro origine non greca.\nSi deve ritenere che dovette esistere una colonia di troiani anteriormente all'arrivo di Elimo e Egesto, volendo mettere d'accordo questo anche con quanto riportato da Ellanico potremmo dire che presso Erice nella Sicilia occidentale vi era gi\u00e0 un popolo che abitava a fianco ai Sicani in armonia, come si deduce da Dionisio di Alicarnasso: \nTucidide scrive che gli Elimi erano fuggiti da Troia dopo che la citt\u00e0 venne distrutta. Per evitare di essere catturati dagli Achei un gruppo di Troiani scapp\u00f2 e dopo un lungo viaggio attraverso il Mar Mediterraneo, approd\u00f2 in Sicilia nei pressi di Trapani (Drepana). Anche Plutarco riferisce delle origini Troiane dei Segestani (gli abitanti di Segesta), una delle maggiori citt\u00e0 Elime.\nAltre fonti parlano comunque di una possibile origine Anatolica.\nLe citt\u00e0 principali fondate dagli Elimi furono Erice (\"Erix\") la pi\u00f9 antica, che ospitava il centro religioso sul Monte Erice della Venere Erycina), Entella, situata nell'entroterra palermitano, Iaitias su uno promontorio che domina la odierna San Giuseppe Iato, e Segesta la citt\u00e0 dalla storia pi\u00f9 rilevante e tumultuosa.\nAlcuni studiosi hanno indagato la possibile origine ligure a partire dalla presenza di toponomi comuni alle due aree geografiche (Lerici, Segesta, Entella) e ritengono dunque gli Elimi una derivazione dell'espansione verso sud, per via terrestre o marittima, di una popolazione ligure. Tale tesi assocerebbe i resti della civilt\u00e0 rintracciata in alcune grotte del trapanese a quelli tipici dell'eneolitico ligure. L'ipotesi troiana viene dunque intesa come un'assimilazione storiografica di matrice ellenica dei nuovi nemici della Grecia con i suoi avversari tradizionali.\nRecenti studi sulla lingua degli Elimi restituirebbero forti affinit\u00e0 con le lingue Italiche.\nSiculi.\nI Siculi (\"\"Sikeloi\" dal nome del presunto re siculo \"Sikel\u00f2s\"\"), appartenenti a un popolo indoeuropeo , raggiunsero la Sicilia attorno al XV secolo a.C.\nAttorno al 1000 a.C., fecero ritirare le popolazioni dei Sicani nella parte sud-occidentale della Sicilia. Diodoro Siculo riporta che le aree lasciate libere dai Sicani a seguito dell'eruzione dell'Etna furono occupate dai Siculi provenienti dalla penisola italiana e che dopo una serie di conflitti con i Sicani si giunse alla stipulazione di trattati che definivano le frontiere dei reciproci territori. Dionigi di Alicarnasso nella sua storia delle antichit\u00e0 romane parla dei Siculi come della prima popolazione che abit\u00f2 la zona di Albalonga, dove poi sorse Roma.\nIl nuovo confine territoriale fu il fiume Salso dove rimase fino all'arrivo dei Greci.\nSiculo (o \"Sikel\u00f2s\" o \"Siculos\"), \u00e8 il presunto Re siculo che avrebbe dato il nome al popolo Siculo e alla Sicilia (Sikelia).\nLa sua figura nella tradizione storiografica rimane costantemente legata alla storia del popolo Siculo che dalla penisola italiana pass\u00f2 in Sicilia, anche nei casi in cui si suppone che il popolo non fosse di Siculi, ma di Ausoni o di Liguri, sempre dello stesso popolo, e dello stesso re si parla. Antioco Senofaneo parla di un \"Siculo\" indistinto che sembra comparire dal nulla per dividere le genti, i Siculi dai Morgeti e dagli Itali-Enotri. \nFilisto di Siracusa, riportato da Dionigi di Alicarnasso dice che le genti le quali passarono dalla penisola italiana in Sicilia sarebbero state in realt\u00e0 dei Liguri condotti da \"Sikel\u00f2s\" figlio di Italos. Servio dice che la citt\u00e0 da lui chiamata \"Laurolavinia\" sorse dove gi\u00e0 abitava \"Siculos\".\nFenici.\nSi erano stanziati inoltre su tutta la costa occidentale, i Fenici che si riservarono i promontori sul mare e le isolette adiacenti, per il loro commercio con i Siculi.\nI primi mercanti-navigatori fenici si spinsero nel Mar Mediterraneo occidentale a partire dalla fine del XII secolo a.C..\nIl primo insediamento fu la fondazione di \"Mtw\", cio\u00e8 Mozia, che si ingrand\u00ec molto ospitando i Fenici espulsi dai Greci. Archeologicamente \u00e8 testimoniato un insediamento della fine dell'VIII secolo a.C..\nNel 734 a.C. coloni Fenici di Tiro avevano fondato Mabbonath, l'odierna Palermo, gi\u00e0 abitata dai Sicani. Kfra (Solunto) fu il terzo polo delle colonie fenice in Sicilia, fondato intorno al 700 a.C. Le tre citt\u00e0 rivestirono un ruolo di primaria importanza nei commerci con le zone circostanti e validi porti amici per le navi degli alleati Elimi.\nMa in seguito al successivo approdo degli Elleni, abbandonate quasi tutte le coste e raccoltisi in vicinanza degli alleati Elimi, si tennero \"Mtw\" (Mozia), \"Kfr\" (Solunto) e \"Zyz\" (Panormo). Il luogo scelto dai Fenici per le loro citt\u00e0 era favorevole, sia per la vicinanza degli alleati Elimi, sia per la brevit\u00e0 della traversata tra Cartagine e la Sicilia da quel punto. Oltre Tucidide anche Pausania fa riferimento a queste stesse popolazioni (Fenici, Sicani, Siculi, Elimi e sostituisce per\u00f2 il nome \"Frigi\" a \"Elimi\").\nMorgeti.\nOltre ai Fenici, ai Sicani, ai Siculi ed agli Elimi, la tradizione storica ci ricorda la popolazione dei \"Morgeti\" di cui Strabone ci parla senza per\u00f2 precisare l'epoca della loro immigrazione in Sicilia coi Siculi e senza darci particolari di sorta; l'unica citt\u00e0 importante di questa popolazione sarebbe quella di \"Morgantion\" il cui fondatore sarebbe stato l'eroe eponimo Morgete, si parla inoltre di una citt\u00e0 chiamata Murganzio presso l'attuale villaggio di Agnone Bagni."}
{"id": "3638444", "revid": "1543377", "url": "https://it.wikipedia.org/wiki?curid=3638444", "title": "Kultuk", "text": "Kultuk () \u00e8 un insediamento di tipo urbano della Russia, situato nell'Oblast' di Irkutsk sulla riva sud occidentale del lago Bajkal."}
{"id": "3638447", "revid": "1442080", "url": "https://it.wikipedia.org/wiki?curid=3638447", "title": "Mexico City Open 1981 - Doppio", "text": "Il doppio del torneo di tennis Mexico City Open 1981, facente parte della categoria Grand Prix, ha avuto come vincitori Marty Davis e Chris Dunk che hanno battuto in finale John Alexander e Ross Case 6-3, 6-4."}
{"id": "3638450", "revid": "72396", "url": "https://it.wikipedia.org/wiki?curid=3638450", "title": "Antonio Preto", "text": "Biografia.\nHa ricoperto la carica di Commissario dell'Autorit\u00e0 per le garanzie nelle comunicazioni (Agcom) e membro della Commissione per le Infrastrutture e le Reti. \u00c8 stato funzionario del Parlamento Europeo e si \u00e8 occupato, in particolare, di regolazione e politiche europee in materia di libera prestazione dei servizi e libert\u00e0 di stabilimento, concorrenza, comunicazioni elettroniche, commercio elettronico, diritto d'autore nella societ\u00e0 dell'informazione, protezione dei consumatori, industria e innovazione tecnologica.\nHa inoltre seguito casi di privatizzazioni ed acquisizioni di primarie societ\u00e0 europee e di contenzioso comunitario.\nDurante la sua carriera ha partecipato al dibattito sui temi dell'integrazione europea e sul futuro dell'Unione. Ha seguito da vicino gli sviluppi della Convenzione per il Trattato Costituzionale, il processo d'allargamento, le problematiche del mercato interno, il dibattito sulla governance economica, l'evoluzione delle libere professioni in Italia e in Europa ed il rapporto fra il libero mercato e la costruzione europea.\nHa svolto l'attivit\u00e0 accademica presso Universit\u00e0 italiane e straniere, tra cui l'Universit\u00e0 Bocconi, l'Universit\u00e0 statale di Milano e l'Universit\u00e0 di Padova. \u00c8 stato supplente di diritto commerciale europeo presso l'Universit\u00e0 di Roma Tor Vergata e nel 2000 visiting professor di diritto comunitario e diritto internazionale dell'economia presso l'Universit\u00e0 Malaya di Kuala Lumpur. Tiene lezioni in materia di aiuti di Stato e politica industriale presso l'Universit\u00e0 di Bologna, Facolt\u00e0 di Economia, nel Master in Law and Economics. Dal 2015, presso la Facolt\u00e0 di Economia, Management e Statistica dell'Ateneo di Bologna, \u00e8 professore a contratto di diritto commerciale internazionale.\n\u00c8 autore di libri sull'Unione europea e di articoli e interventi sul diritto europeo pubblicati su giornali e riviste, quali la Rivista Italiana di Diritto Pubblico Comunitario, Diritto Pubblico Comparato ed Europeo, Contratto e Impresa/Europa, Il Sole 24 Ore e Il Riformista.\n\u00c8 autore di numerose pubblicazioni in materia di diritto europeo dell'economia e diritto istituzionale. Nel 2000 si \u00e8 aggiudicato due prestigiosi premi di saggistica per il volume \"Il Nordest in Europa. Le nuove sfide di un successo storico\" edito da Marsilio (1999), quali il Premio \u201cSalotto veneto\u201d, promosso dall'Associazione Salotto Veneto di Padova (2\u00ba classificato), e il premio \u201cIglesias\u201d, promosso dall'Associazione culturale \u201cLao Silesu\u201d di Iglesias (1\u00ba classificato).\nStudi e carriera giuridica.\nLaureato in giurisprudenza all'Universit\u00e0 di Bologna nel 1988, nel 1992 si abilita alla professione di avvocato.\nDal 2002 al 2003 \u00e8 membro della Commissione del Ministero della giustizia italiano per la riforma delle professioni liberali, \"Commissione Vietti\".\nMilitanza politica.\nNel 1983 si iscrive alla Democrazia Cristiana. \u00c8 stato vice-Segretario regionale dei giovani DC del Veneto a cavallo tra la fine degli anni '80 ed i primi '90. Nel 1990 viene eletto al Consiglio Comunale di Valdagno, dove diventa capogruppo della DC. In seguito (1992) viene nominato Assessore alla Cultura e alla Pubblica istruzione del Comune di Valdagno.\nCarriera nelle istituzioni europee.\nNel 1992 Antonio Preto arriva a Bruxelles, dove comincia la sua carriera presso le istituzioni europee.\nDal 1992 al 2007 lavora al Parlamento europeo per il gruppo PPE/DE.\nDal 1992 al 1994 \u00e8 consigliere del gruppo PPE/DE, responsabile della commissione Agricoltura. Successivamente dal 1994 al 2007 diventa consigliere responsabile della commissione Giuridica e per il Mercato interno. Nello stesso periodo svolge le funzioni di consigliere del presidente della commissione, rispettivamente Carlo Casini, Ana Palacio e Giuseppe Gargani. Contemporaneamente dal 2006 al 2007 lavora come amministratore principale presso la direzione generale per le relazioni con i gruppi politici del Parlamento europeo.\nIn seguito e fino al suo arrivo in Commissione europea, \u00e8 membro del Gabinetto del Presidente del Parlamento europeo Hans Gert P\u00f6ttering dove svolge le funzioni di team leader per le politiche interne dell'Unione e consigliere per gli affari giuridici e legislativi del Presidente.\nDa maggio 2008 al 2009 \u00e8 Capo di Gabinetto di Antonio Tajani, Vicepresidente della Commissione europea, responsabile per i trasporti nella Commissione Barroso I.\nDal febbraio 2010 al febbraio 2012 \u00e8 Capo di Gabinetto di Antonio Tajani, Vicepresidente della Commissione europea, responsabile per l'industria e l'imprenditoria, nella Commissione Barroso II.\nDa marzo 2012 a luglio 2012 riveste la carica di Consigliere del Segretario Generale del Parlamento Europeo Klaus Welle.\nNel corso della sua carriera ha collaborato con l'ex Ministro per la Pubblica Amministrazione e l'Innovazione Renato Brunetta, con il quale \u00e8 nata una fiorente pubblicistica.\nIl 6 giugno 2012 \u00e8 stato eletto dal Senato della Repubblica Commissario dell'Autorit\u00e0 per le garanzie nelle comunicazioni con 94 voti.\nAGCOM.\nNel 2016 \u00e8 stato relatore del documento \"Indagine conoscitiva concernente lo sviluppo delle piattaforme digitali e dei servizi di comunicazione elettronica - I consumer communications services\", pubblicato da AGCOM. Tra le conclusioni di tale indagine vi \u00e8 la proposta di rimodulazione della definizione di ECS (\"Electronic Communication Services\"), con l'equiparazione tra applicazioni che forniscono servizi di messaggistica istantanea e/o VOIP (definiti \u00aboperatori OTT\u00bb, \"Over the Top\") e aziende di telecomunicazione, definite \u00aboperatori di rete\u00bb: ne consegue l'ipotesi che i primi siano remunerati per l\u2019utilizzo delle proprie infrastrutture da parte dei secondi, al fine di promuovere gli investimenti nelle reti e cos\u00ec sostenere l\u2019ingente quantit\u00e0 di traffico che i servizi a valore aggiunto generano e il suggerimento di una regolamentazione pi\u00f9 stringente per gli operatori OTT (gestione dei dati personali, garanzia dell'accesso ai servizi di emergenza).\nNonostante le conclusioni dell'indagine siano state criticate da pi\u00f9 fonti esse appaiono in linea con l'orientamento della Commissione europea che presenter\u00e0 a settembre una proposta per riformare le norme che regolano le telecomunicazioni, con l\u2019obiettivo da un lato di aumentare la protezione del consumatore, con una maggiore tutela della privacy e della sicurezza, ma anche di assicurare che la legislazione non porti a \u00abuna distorsione della concorrenza\u00bb.\nCollegamenti esterni.\nSiti ufficiali"}
{"id": "3638460", "revid": "1573940", "url": "https://it.wikipedia.org/wiki?curid=3638460", "title": "Palazzo Amoretti", "text": "Il palazzo Amoretti \u00e8 un edificio storico di Portici, sito in via Amoretti, ed appartenente al novero delle ville vesuviane del Miglio d'oro.\nStoria.\nL'area dove l'edificio sorge \u00e8 stata di propriet\u00e0 della famiglia Amoretti, ed in particolare del barone Francesco Antonio, fin dal 1701. Il legame della zona con la famiglia \u00e8 testimoniato dal fatto che anche nella celebre \"Mappa del Duca di Noja\" essa era identificata come \"luogo Amoretti\".\nL'origine del palazzo va fatta risalire al canonico Giovanni Vincenzo Amoretti, figlio di Francesco Antonio, e custode della cimelioteca del duomo di Napoli. L'area dove l'edificio sarebbe sorto era caratterizzata dalla presenza di lastre di lava solidificata e di vegetazione selvatica, e dovette essere quindi bonificata. Dopo tale intervento, si diede luogo alla costruzione di una serie di casali agricoli, collegati da diverse strade di nuova costruzione, i quali servirono da centro di piantumazione e gestione di vigneti.\nIl palazzo fu realizzato nel 1744 ad opera dell'architetto Giovanni del Gaizo. L'edificio divenne il centro focale della zona, inserendosi a pieno titolo tra le dimore scelte dai numerosi viaggiatori stranieri che si recavano al Palazzo Reale di Portici e a villa d'Elboeuf per visitare le collezioni di reperti provenienti dagli scavi di Ercolano e di Pompei. In questo contesto si colloca la presenza nel palazzo dell'imperatore d'Austria Giuseppe II, il quale vi dimor\u00f2 nel 1769 per quindici giorni, nell'ambito di una visita alla sorella Maria Carolina, sposa di Ferdinando IV delle Due Sicilie. L'amenit\u00e0 e le nobili frequentazioni dei luoghi sono inoltre testimoniate dalla presenza nella stessa strada delle settecentesche villa de Riso e villa Carrelli, nonch\u00e9 della villa dei Duchi di Vergara di Craco, luogo di morte dell'eminente fisico Macedonio Melloni, fondatore dell'Osservatorio vesuviano.\nAlla morte di Giovanni Vincenzo Amoretti, avvenuta nel 1764, il palazzo divenne propriet\u00e0 del fratello, e quindi, in mancanza di eredi, pass\u00f2 alla Congregazione delle Conferenze Spirituali di Napoli, che si serv\u00ec delle sue rendite per Opere Pie. L'edificio divenne successivamente propriet\u00e0 del cardinale Gustav Adolf von Hohenlohe-Schillingsf\u00fcrst, prima di essere destinato in tempi pi\u00f9 recenti a edificio scolastico. Palazzo Amoretti \u00e8 attualmente di propriet\u00e0 del Comune di Portici, ed \u00e8 stato recentemente restaurato.\nArchitettura.\nL'edificio si sviluppa attorno a due cortili, ed \u00e8 caratterizzato da una facciata decorata sobriamente a stucco in modo da mettere in risalto la parte centrale e il portale d'ingresso. Sono presenti due edicole votive, rispettivamente dedicate a San Nicola e alla Madonna Immacolata, nonch\u00e9 una cappella dedicata alla Concezione.\nIl Nocerino riporta in particolare che la cappella sia stata costruita nel 1750, e che in origine avesse tre altari di cui per\u00f2 si \u00e8 persa traccia. Del pari non vi \u00e8 attualmente alcuna traccia della \"sontuosissima farmacia\" citata dalla grande lapide presente sulla facciata del palazzo. Quest'ultima, di valore celebrativo nei confronti di Giovanni Vincenzo Amoretti, elenca i vari interventi effettuati nella zona, che ne valsero la trasformazione da luogo selvatico ed inospitale ad una delle contrade pi\u00f9 rinomate del Regno delle Due Sicilie.\nIl palazzo ha subito nel corso del tempo numerosi rimaneggiamenti in risposta ai vari cambiamenti d'uso, che ne hanno in parte cancellata l'originaria configurazione. Resta per\u00f2 visibile lo scalone d'onore, anch'esso decorato a stucco, la cui funzione era quella di consentire l'accesso al piano nobile. Dall'altra parte della strada dove sorge il palazzo \u00e8 tuttora visibile il corpo rustico, anticamente destinato all'alloggio dei contadini al servizio del canonico.\nLapide commemorativa.\nCome accennato, sulla facciata del palazzo \u00e8 visibile un'ampia lapide marmorea, che celebra le opere del canonico Giovanni Vincenzo Amoretti. Si riporta di seguito il testo:"}
{"id": "3638462", "revid": "1086846", "url": "https://it.wikipedia.org/wiki?curid=3638462", "title": "Unione Calcio Sampdoria 1951-1952", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1951-1952.\nStagione.\nLa Sampdoria nella Serie A 1951-1952 si classifica al settimo posto con 41 punti, frutto di 16 vittorie, 9 pareggi e 13 sconfitte, con 48 reti segnate e 40 subite, terza migliore difesa del campionato dopo Juventus (34) e Fiorentina (38).\nOrganigramma societario.\nArea direttiva\nArea tecnica"}
{"id": "3638469", "revid": "46931", "url": "https://it.wikipedia.org/wiki?curid=3638469", "title": "The Fixer Uppers", "text": ""}
{"id": "3638470", "revid": "46931", "url": "https://it.wikipedia.org/wiki?curid=3638470", "title": "The Live Ghost", "text": ""}
{"id": "3638473", "revid": "1186766", "url": "https://it.wikipedia.org/wiki?curid=3638473", "title": "Chromebook", "text": ""}
{"id": "3638478", "revid": "570768", "url": "https://it.wikipedia.org/wiki?curid=3638478", "title": "Carmelo Sardo", "text": " Caporedattore cronache del TG5.\nBiografia.\nIntraprende la carriera come cronista nel 1983 al \"Giornale di Sicilia\" e alla televisione \"Teleacras\" di Agrigento, dove conduce le principali edizioni del telegiornale e dove diviene nel 1992 . Collabora per sei anni (1987-1992) al quotidiano \"L'Ora\" di Palermo, occupandosi anche di inchieste sulla mafia agrigentina. Negli ultimi due anni a Teleacras, (1995-1997), \u00e8 stato direttore del telegiornale succedendo a Giovanni Taglialavoro. Nel 1997 si trasferisce a Roma e diventa inviato della trasmissione di Rai Due \"Cronaca in diretta\" per due stagioni. Il primo luglio 1998 il passaggio al TG5 assunto da Enrico Mentana. Dopo sette anni alla redazione del TG5 di Milano, passa alla sede di Roma; conduce per tre anni l'edizione della notte del TG e oggi \u00e8 caporedattore delle cronache."}
{"id": "3638479", "revid": "1543377", "url": "https://it.wikipedia.org/wiki?curid=3638479", "title": "Mama (citt\u00e0)", "text": "Mama () \u00e8 un insediamento di tipo urbano della Russia, situato nell'Oblast' di Irkutsk nei pressi della confluenza del fiume omonimo con il Vitim; \u00e8 capoluogo del Mamsko-\u010cujskij rajon.\nStoria.\nMama venne fondata nel 1928 in concomitanza con l'inizio dello sfruttamento industriale dei giacimenti di muscovite (scoperti nel XVII secolo). La crisi economica russa dei primi anni novanta ha portato alla quasi completa cessazione dell'attivit\u00e0 estrattiva ed al fallimento dell'impresa mineraria \"Mamsljudy\", che la gestiva; da allora \u00e8 iniziato un fenomeno di emigrazione dall'area."}
{"id": "3638485", "revid": "287204", "url": "https://it.wikipedia.org/wiki?curid=3638485", "title": "Barbus tyberinus", "text": "Barbus tyberinus, noto comunemente come barbo tiberino o barbo etrusco \u00e8 un pesce d'acqua dolce della famiglia Cyprinidae.\nDistribuzione e habitat.\n\u00c8 endemico del versante tirrenico della Penisola Italiana tra il fiume Magra e il Sele. \u00c8 stato introdotto anche in altri bacini del nord e del sud Italia.\nVive preferibilmente in corsi d'acqua corrente, nel corso medio alto dei fiumi, anche in torrenti molto piccoli con fondo di ciottoli. \u00c8 una specie tipica della Zona dei Ciprinidi litofili. Molto raro nei laghi.\nDescrizione.\nMolto simile al barbo padano ed al barbo europeo da cui si pu\u00f2 distinguere dai seguenti caratteri:\nMisura fino a 50\u00a0cm di lunghezza.\nBiologia.\nD'inverno si rifugia nelle profonde buche del letto dei fiumi.\nAlimentazione.\nSi nutre di piccoli invertebrati come larve di insetti, crostacei e talvolta piccoli pesci.\nRiproduzione.\nAvviene in primavera in zone dei fiumi dotate di forte corrente e fondo sassoso. La frega avviene di notte e le uova aderiscono alle pietre.\nPesca.\nViene catturato dai pescatori sportivi di solito con la tecnica della passata utilizzando esche naturali come lombrichi, bigattini o impasti di pane e formaggio.\nLe carni sono buone ma molto ricche di lische.\nConservazione.\nLe popolazioni di questa specie si stanno riducendo in maniera abbastanza rapida a causa delle alterazioni del fondo dei fiumi, la costruzione di dighe e dell'introduzione di specie aliene come il barbo europeo e quello padano che esercitano una forte competizione e si ibridano con il barbo tiberino."}
{"id": "3638486", "revid": "1971581", "url": "https://it.wikipedia.org/wiki?curid=3638486", "title": "Suzanne Schmitt", "text": "Biografia.\nDurante la sua carriera giunse in finale al doppio al Roland Garros nel 1954 perdendo contro la coppia composta da Maureen Connolly Brinker e Nell Hall Hopman in tre set (7-5, 4-6, 6-0), la sua compagna nell'occasione era la compatriota Maud Galtier.\nNel singolo nel 1954 giunse al terzo turno alle Internazionali di Francia, arrendendosi all'italiana Silvana Lazzarino in due set (6-1 6-4)."}
{"id": "3638487", "revid": "110157", "url": "https://it.wikipedia.org/wiki?curid=3638487", "title": "Chelsea (nome)", "text": "Origine e diffusione.\n\u00c8 una ripresa dell'omonimo distretto di Londra. Il toponimo \u00e8 derivato dall'antico inglese \"Caelichyth\" (poi mutato in \"Celchyth\", poi \"Chelchede\" e infine in \"Chelchuthe\"), ed \u00e8 composto da \"cealc\" (\"gesso\" o calcare) e \"hyth\" (\"luogo di scarico\", riferito ad una zona portuale): il significato letterale \u00e8 quindi \"luogo di scarico del gesso\".\nCominci\u00f2 ad essere usato come nome proprio di persona fra gli anni cinquanta e gli anni settanta, forse grazie anche al fatto che in quel periodo Chelsea era divenuto un quartiere molto vivibile. Negli Stati Uniti, dove non rientrava nemmeno tra i mille nomi pi\u00f9 usati fino al 1969, tra il 1984 e il 1998 sal\u00ec fra i primi cento, raggiungendo il quindicesimo posto nel 1992.\nOnomastico.\nIl nome \u00e8 adespota, non essendo portato da alcuna santa. L'onomastico ricade quindi il 1\u00ba novembre, giorno di Ognissanti."}
{"id": "3638489", "revid": "281901", "url": "https://it.wikipedia.org/wiki?curid=3638489", "title": "Barbo tiberino", "text": ""}
{"id": "3638490", "revid": "131358", "url": "https://it.wikipedia.org/wiki?curid=3638490", "title": "FC Penafiel", "text": ""}
{"id": "3638491", "revid": "131358", "url": "https://it.wikipedia.org/wiki?curid=3638491", "title": "F.C. Penafiel", "text": ""}
{"id": "3638492", "revid": "281901", "url": "https://it.wikipedia.org/wiki?curid=3638492", "title": "Barbo del Tevere", "text": ""}
{"id": "3638494", "revid": "281901", "url": "https://it.wikipedia.org/wiki?curid=3638494", "title": "Barbo etrusco", "text": ""}
{"id": "3638496", "revid": "47767", "url": "https://it.wikipedia.org/wiki?curid=3638496", "title": "Chelsey", "text": ""}
{"id": "3638497", "revid": "281901", "url": "https://it.wikipedia.org/wiki?curid=3638497", "title": "Barbus fluviatilis tyberinus", "text": ""}
{"id": "3638498", "revid": "131358", "url": "https://it.wikipedia.org/wiki?curid=3638498", "title": "Futebol Clube Penafiel", "text": ""}
{"id": "3638500", "revid": "767487", "url": "https://it.wikipedia.org/wiki?curid=3638500", "title": "1TV", "text": "1TV \u00e8 un canale televisivo di Georgian Public Broadcasting, creato nel 1956."}
{"id": "3638504", "revid": "47767", "url": "https://it.wikipedia.org/wiki?curid=3638504", "title": "Chelsae", "text": ""}
{"id": "3638505", "revid": "47767", "url": "https://it.wikipedia.org/wiki?curid=3638505", "title": "Chelsi", "text": ""}
{"id": "3638506", "revid": "47767", "url": "https://it.wikipedia.org/wiki?curid=3638506", "title": "Chelsie", "text": ""}
{"id": "3638507", "revid": "1880836", "url": "https://it.wikipedia.org/wiki?curid=3638507", "title": "GPB (azienda)", "text": "Georgian Public Broadcasting (\"Radiodiffusione pubblica georgiana\", , trasl. \"sakartvelos sazogadoebrivi mauts'q'ebeli\"; acronimo GPB) \u00e8 un'azienda georgiana che si occupa della teleradiodiffusione pubblica della Georgia.\nStoria.\nHa iniziato a trasmettere per radio nel 1925 e per TV il 1956. Oggi, l'85% della popolazione georgiana riceve il primo canale (1TV), e il 55% riceve il secondo canale (2TV). I programmi della TV georgiana sono anche ricevuti via satellite e via Internet in diversi paesi europei e asiatici.\nTrasformazione da TV riservata allo stato a TV pubblica.\nL'adozione della legge sulla radiodiffusione del 2004, ha iniziato il processo di trasformazione della tv georgiana da un'emittente statale in un'emittente pubblica. Nel 2005 il Parlamento georgiano ha eletto un Consiglio Direttivo, composto da nove membri. Uno di loro, Tamar Kintsurashvili, da Istituto della libert\u00e0, \u00e8 stato successivamente eletto come primo direttore generale della GPB. Levan Qubaneishvili \u00e8 l'attuale inquilino di questa posizione.\nProgrammazione.\nIl primo canale della GPB (\u10de\u10d8\u10e0\u10d5\u10d4\u10da\u10d8 \u10d0\u10e0\u10ee\u10d8, p'irveli archi) trasmette autoproduzioni originali, oltre a serie TV e film stranieri. A partire da agosto 2009, la programmazione del primo canale \u00e8 strutturata quanto segue:\nTra le produzioni straniere troviamo invece serie televisive come The OC, Las Vegas e Veronica Mars."}
{"id": "3638517", "revid": "834", "url": "https://it.wikipedia.org/wiki?curid=3638517", "title": "Mambo (film 1954)", "text": ""}
{"id": "3638518", "revid": "287204", "url": "https://it.wikipedia.org/wiki?curid=3638518", "title": "Mambo (album)", "text": ""}
{"id": "3638519", "revid": "305108", "url": "https://it.wikipedia.org/wiki?curid=3638519", "title": "Basilica di Santa Maria Paganica", "text": ""}
{"id": "3638520", "revid": "305108", "url": "https://it.wikipedia.org/wiki?curid=3638520", "title": "Basilica di Santa Giusta", "text": ""}
{"id": "3638522", "revid": "767487", "url": "https://it.wikipedia.org/wiki?curid=3638522", "title": "2TV", "text": "2TV \u00e8 un canale televisivo di Georgian Public Broadcasting, creato nel 1991."}
{"id": "3638533", "revid": "1305772", "url": "https://it.wikipedia.org/wiki?curid=3638533", "title": "\u00d6rnsberg", "text": ""}
{"id": "3638538", "revid": "1305772", "url": "https://it.wikipedia.org/wiki?curid=3638538", "title": "Paquito", "text": ""}
{"id": "3638542", "revid": "1305772", "url": "https://it.wikipedia.org/wiki?curid=3638542", "title": "Peccato mortale (disambigua)", "text": ""}
{"id": "3638543", "revid": "834", "url": "https://it.wikipedia.org/wiki?curid=3638543", "title": "Jules Antoine Lissajous", "text": "Tra le altre scoperte, Lissajous invent\u00f2 l'apparato di Lissajous, uno strumento per creare otticamente le figure omonime. Un fascio di luce parte da uno specchio attaccato ad una forcella vibrante, e poi viene riflesso da un secondo specchio posizionato su un'ulteriore forcella vibrante disposta perpendicolarmente alla prima (normalmente vibrante ad una frequenza diversa in modo da creare un intervallo armonico ben determinato), su un muro, creando una figura di Lissajous. Ci\u00f2 port\u00f2 all'invenzione di altri strumenti come l'armonografo."}
{"id": "3638546", "revid": "848247", "url": "https://it.wikipedia.org/wiki?curid=3638546", "title": "Il segreto dell'acqua", "text": "Il segreto dell'acqua \u00e8 una serie televisiva italiana del 2011, prodotta da Rai Fiction e trasmessa su Rai 1 dall'11 settembre al 2 ottobre 2011.\nLa serie \u00e8 costituita da una stagione di 6 episodi, trasmessa in sei serate.\nTrama.\nIl vicequestore Angelo Caronia, intrigante quanto antipatico, intuitivo quanto rude, lavora nello SCO, Servizio Centrale Operativo della Polizia di Stato. Inizialmente attivo nella capitale, il poliziotto dovr\u00e0 fare i conti con una punizione che sembra riservargli non solo il suo superiore, ma anche il destino, quella cio\u00e8 di tornare a Palermo, suo luogo natio. L\u00ec rincontrer\u00e0 padre e fratellastro, entrambi legati a mafia e malavita e dal punto di vista lavorativo dovr\u00e0 scoprire cosa si nasconde dietro la mancata tracciabilit\u00e0 di fonti acquifere in alcuni quartieri della citt\u00e0 siciliana.\nProduzione.\nSecondo le indagini della Polizia, i boss mafiosi del mandamento della Noce sarebbero riusciti a imporre alcune assunzioni a Palermo per girare alcune scene, anche se i responsabili della produzione hanno denunciato l'estorsione alla Squadra mobile."}
{"id": "3638560", "revid": "4106", "url": "https://it.wikipedia.org/wiki?curid=3638560", "title": "Strada statale 238 del Passo delle Palade", "text": ""}
{"id": "3638565", "revid": "1305772", "url": "https://it.wikipedia.org/wiki?curid=3638565", "title": "Le stagioni del nostro amore", "text": ""}
{"id": "3638580", "revid": "1305772", "url": "https://it.wikipedia.org/wiki?curid=3638580", "title": "Se ce l'o' fatta io...ce la puoi farcela anche tu (brano musicale)", "text": "Se ce l'o' fatta io...ce la puoi farcela anche tu \u00e8 un famoso brano musicale del cantante di Rock demenziale Checco Zalone pubblicato nell'album omonimo uscito il 26 ottobre 2007.\nIl brano.\nIl brano non \u00e8 uscito come singolo, ma come \"CD-Singolo Promo\", destinato al solo \"pubblico del web\" e non alla libera vendita."}
{"id": "3638585", "revid": "767487", "url": "https://it.wikipedia.org/wiki?curid=3638585", "title": "Steve Moran", "text": "Carriera.\nClub.\nDopo aver firmato un contratto professionista per il Southampton nell'agosto 1979, esord\u00ec in First Division entrando come sostituto durante un incontro con il Manchester City, durante il quale riusc\u00ec a segnare il suo primo gol sfruttando il primo pallone toccato. Guadagnato il posto di titolare nella stagione 1980-1981, e nominato nel 1982 giovane dell'anno della PFA, Moran segn\u00f2 99 reti in 228 gare fino al 1986, quando fu trasferito al Leicester City per una cifra pari a 300\u00a0000 sterline.\nDi l\u00ec in poi la carriera di Moran si svolse in club di serie inferiori fino al suo ritiro avvenuto nel 1994, dopo una stagione nel Hull City.\nNazionale.\nConta due presenze nella nazionale inglese Under-21, senza mai riuscire a raggiungere il livello massimo a causa di alcuni infortuni alla schiena.\nDopo il ritiro.\nDopo aver fatto parte dello staff tecnico dell'Hull City, Moran ha lavorato nel settore informatico e successivamente come autotrasportatore."}
{"id": "3638593", "revid": "2083096", "url": "https://it.wikipedia.org/wiki?curid=3638593", "title": "I soliti", "text": "I soliti \u00e8 un singolo del cantautore Vasco Rossi, uscito nelle radio il 29 agosto 2011 ma udibile dai suoi canali ufficiali quali sito internet e profilo di Facebook gi\u00e0 dalla sera di tre giorni prima.\nIl disco \u00e8 stato pubblicato su 45 giri dalla EMI Music (5099967 980772), ed il retro \u00e8 \"Solo band\", brano strumentale; la copertina cartonata \u00e8 apribile ed il disco \u00e8 inserito in un'ulteriore busta su cui vi \u00e8 l'immagine di Rossi e sul retro il testo del brano.\nLa canzone \u00e8 stata concepita l'ultimo giorno di permanenza a Los Angeles dove Vasco e la sua band avevano appena finito di incidere l'album \"Vivere o niente\", uscito il 29 marzo 2011, e pertanto ne \u00e8 rimasta esclusa visto che \u00e8 stata scritta - con la collaborazione di Gaetano Curreri e Saverio Principini - solo successivamente.\nQuesto brano fa parte del film-documentario sulla vita, artistica a privata, di Vasco Rossi intitolato \"Questa storia qua\"; \u00e8 anche un omaggio all'amico Clemente Mimun, direttore del Tg5. Il brano debutta alla posizione numero 9 nella classifica italiana arrivando in prima posizione per due settimane.\nIl video.\nIl video del brano \u00e8 la sequenza delle parole della canzone scritte con la calligrafia di Vasco Rossi che scorrono come una sorta di karaoke. Una sagoma del cantautore \u00e8 presente su uno sfondo con colori in prevalenza azzurri."}
{"id": "3638594", "revid": "339392", "url": "https://it.wikipedia.org/wiki?curid=3638594", "title": "Duomo di Bisaccia", "text": ""}
{"id": "3638596", "revid": "1543377", "url": "https://it.wikipedia.org/wiki?curid=3638596", "title": "Om (John Coltrane)", "text": "Om \u00e8 un album discografico del musicista jazz statunitense John Coltrane registrato nel 1965 ma pubblicato postumo a fine 1967 dalla Impulse! Records (Impulse A-9140) dopo la morte del sassofonista.\nNell'ottobre 1965, Coltrane registr\u00f2 \"Om\", opera arditamente sperimentale, riferendosi alla sillaba sacra nella religione Ind\u00f9, che simbolizza l'infinito e l'intero universo, e che corrisponde al nome mistico di Dio, oltre che indicare l'essenza della spiritualit\u00e0 stessa. Coltrane descrisse \"Om\" come \"la prima sillaba, la parola essenziale, il verbo della forza\". I 29 minuti della registrazione contengono canti del Bhagavad-Gita, un poema epico ind\u00f9. Sebbene svariate fonti indichino erroneamente la data di incisione in studio (1\u00ba ottobre 1965) come data di pubblicazione dell'album, il disco venne pubblicato postumo a fine 1967 dopo la morte di Coltrane. Coltrane e Pharoah Sanders presero spunto da un testo buddista, il \"Libro tibetano dei morti\", prendendo in esame un brano che descrive la verbalizzazione primordiale \"om\" come un comune denominatore cosmico e spirituale di tutte le cose.\nL'album non fu accolto favorevolmente da critica e pubblico. Parte della critica lo reput\u00f2 il peggior album di Coltrane, e si \u00e8 spesso creduto che il disco fosse il risultato di un viaggio sotto l'effetto di LSD, essendo stato registrato sotto l'influsso di tale droga, ma altre fonti sostengono invece che ci\u00f2 sia soltanto una diceria.\nIl disco.\n\"Om\" \u00e8 un'opera importante nella discografia di Coltrane, in quanto il musicista qui abbandona la fedelt\u00e0 alla tavolozza timbrica tradizionale del jazz, immettendo nella sua musica ampi squarci di suoni non jazz, rumoristici, cacofonici, e dissonanti. Parte degli ascoltatori e qualche critico rimase sconcertato sentendo Coltrane e Sanders recitare un brano tratto dal poema ind\u00f9 Bhagavad-Gita all'inizio e alla fine della lunga e caotica improvvisazione sonora collettiva. Alcuni trovarono dilettanteschi l'informalit\u00e0 e lo spiritualismo acceso infusi nell'opera, mentre altri ne sottolinearono la spinta innovatrice e liberatoria. Coltrane (affiancato da Sanders, Tyner, Garrison, Garrett, Elvin Jones ed il flautista Joe Brazil) esegue un brano free-form dalla durata di 29 minuti, un'esperienza sonora mistica, fortemente evocativa, assai pi\u00f9 difficile da digerire rispetto al pi\u00f9 conosciuto \"Interstellar Space\" o allo stesso \"Ascension\". Il brano inizia con un breve incanto recitato da Coltrane e da altri musicisti del gruppo. Come sottofondo alle parole si ode un brusio di ritmiche e sonorit\u00e0 eseguite da Brazil con il flauto. Inizia poi un diluvio sassofonico, seguito dalla linea saltellante del pianoforte di Tyner e dalla combinazione orientaleggiante di flauto e clarinetto basso. \u00c8 evidente come Coltrane si accosti con questo lavoro sempre pi\u00f9 ai suoni della musica etnica africana ed orientale, abbracciando cos\u00ec una visione musicale volutamente etnico-ascetica e multidimensionale. La jam si snocciola insistente su cacofonie, echi e dissonanze furiose e la leggenda narra insistentemente che Coltrane avesse fatto uso di LSD durante le sedute di registrazione, e anche se non \u00e8 certo che abbia registrato \"Om\" sotto l'effetto dell'acido lisergico, pi\u00f9 o meno in questo periodo il sassofonista inizi\u00f2 a farne uso. Gi\u00e0 l'inizio trasporta subito l'ascoltatore in un'Africa immaginaria: si ascoltano percussioni varie, e sopra di esse una mbira, il piccolo strumento africano a lamelle pizzicate con i pollici. Segue una salmodia recitata dai musicisti, che si conclude sulla parola \"om\", la quale inizia un free collettivo. Nel disco \u00e8 presente anche un flauto (Joe Brazil), che per\u00f2 emette suoni arcani e arcaici, non-europei. Qui Coltrane non si esibisce pi\u00f9 in smoking con il suo elegante quartetto, che suona canzoni di Richard Rodgers, con scale modali, accordi, ritmi precisi, ma getta in faccia all'ascoltatore brandelli di materia sonora viva, cruda. L'atmosfera \u00e8 religiosa, sciamanistica, frenetica, misterica, quasi da messa nera. Il disco, oggi, appare nel suo complesso come uno dei lasciti di jazz psichedelico pi\u00f9 interessanti dell'epoca, al pari forse solo di \"Bitches Brew\" di Miles Davis (anche se \u00e8 ancora ampiamente sottovalutato e poco considerato all'interno di tutta la vasta discografia Coltraniana)."}
{"id": "3638607", "revid": "834", "url": "https://it.wikipedia.org/wiki?curid=3638607", "title": "A-184 (siluro)", "text": ""}
{"id": "3638609", "revid": "834", "url": "https://it.wikipedia.org/wiki?curid=3638609", "title": "A.184", "text": ""}
{"id": "3638611", "revid": "741864", "url": "https://it.wikipedia.org/wiki?curid=3638611", "title": "Pierino Belli", "text": "Biografia.\nFiglio dei nobili albesi Berentina e Pietro Antonio, Pierino (o Petrino) Belli condivise sia le simpatie familiari per i marchesi del Monferrato e l'impero sia l'avversione per i marchesi di Saluzzo e la Francia. A differenza del fratello Bartolomeo, non fu per\u00f2 nelle imprese militari che si distinse, ma nel campo a lui pi\u00f9 congeniale del diritto. Dopo i primi studi ad Alba, infatti, aveva frequentato le universit\u00e0 di Perugia e di Pavia laureandosi \"in utroque iure\".\nNel 1533, datasi Alba ai saluzzesi, si trasfer\u00ec con la famiglia ad Asti, dove continu\u00f2 ad esercitare l'avvocatura diventando vicario della pretoria e patrocinatore del comune. Il 22 giugno 1537 accolse Carlo V ad Alba, ripresa dagli imperiali, ma non vi torn\u00f2 ad abitare come fecero invece i suoi fratelli. Lo stesso anno fu nominato giudice dei reati e delle vertenze militari nell'esercito imperiale. Fu anche consigliere del duca di Mantova Federico II Gonzaga, divenuto nel frattempo signore del Monferrato, che indusse a restare fedele all'imperatore nelle continue guerre scoppiate tra la Francia e la Spagna. Come ricompensa, nel 1552 Filippo II lo nomin\u00f2 senatore del ducato di Milano.\nDopo la pace di Cateau-Cambr\u00e9sis (2-3 aprile 1559), Emanuele Filiberto I di Savoia gli affid\u00f2 la riorganizzazione del ducato sabaudo dal punto di vista legislativo e della giustizia, inserendolo (novembre 1560) fra i suoi sei consiglieri di stato, utilizzandolo per difficili missioni diplomatiche (come il recupero delle cinque piazzeforti di Torino, Chieri, Chivasso, Pinerolo e Villanova d'Asti ancora in mano francese, che si protrasse dal 1562 al 1574) e rimettendosi alla sua competenza per la risoluzione di svariate questioni giuridiche e di confine.\n\"De re militari et bello tractatus\".\nI numerosi incarichi pubblici affidatigli indubbiamente distolsero Pierino Belli dagli studi giuridici sottraendogli tempo prezioso, tuttavia il concreto espletamento di tali compiti (ad esempio, la lunga esperienza come \"uditore di guerra\") rafforz\u00f2 in lui l'esigenza di approfondire, ordinare e ridefinire teoricamente gli aspetti legali e legislativi affrontati direttamente sul campo. Gli anni relativamente \"tranquilli\" passati al Senato di Milano gli permisero di scrivere e completare l'opera cui \u00e8 soprattutto legata la sua fama: il \"De re militari et bello tractatus\" che, pubblicato nel 1563 con dedica a Filippo II, rappresent\u00f2 il manuale pi\u00f9 esaustivo sull'etica militare e il diritto bellico in un'epoca di grandi mutamenti politici e di transizione fra il vecchio e il nuovo ordine internazionale in cui anche la guerra stava cambiando la propria natura. A quest'opera, cui va pure il merito di aver posto le basi per il riconoscimento dei diritti del singolo individuo anche durante i conflitti, si sarebbero poi ispirati i principali studiosi del moderno diritto internazionale, a cominciare da Alberico Gentili e Ugo Grozio.\nIl testo del Belli tuttavia, dopo il successo iniziale che lo vide inserito nella vastissima antologia giuridica in 25 volumi del \"Tractatus universi iuris\" (1583), parve poi cadere in una sorta di \u00abmalevola dimenticanza\u00bb proprio da parte di quegli autori che invece vi attinsero ampiamente nell'elaborazione del proprio pensiero. Ci\u00f2 fino alla sua \"riscoperta\" nella seconda met\u00e0 dell'Ottocento, grazie in particolare al giurista Pasquale Stanislao Mancini, che ne evidenzi\u00f2 per primo il carattere anticipatorio di molti giudizi e riflessioni.\nMatrimonio, patrimonio e altre notizie.\nDopo il trasferimento ad Asti, Pierino Belli ebbe una lunga relazione con Maria De Bonardis, da cui ebbe due figli: Giovanni Amedeo e Livia. Nel 1541, per\u00f2, spos\u00f2 Giulia Damiani, vedova di Alessandro de Veraxiis, da cui ebbe altri tre figli: Francesco, cavaliere di Santo Stefano e frate dell'Ordine Certosino, Ottavia, andata poi in sposa a Filiberto Roero di Poirino, e Domenico, gran cancelliere dei Savoia.\nIl 18 maggio 1543 ottenne dai Falletti di Benevello la signoria di Bonvicino nelle Langhe e nel 1546 acquist\u00f2, assieme ai fratelli, la met\u00e0 di Grinzane.\nMorto a Torino il 31 dicembre 1575, venne sepolto nel Duomo di Asti dove i figli gli eressero un monumento sepolcrale.\nQuasi tre secoli dopo, il 20 giugno 1853, la citt\u00e0 di Alba ne onorer\u00e0 il ricordo intitolandogli una via. Altrettanto ha fatto la citt\u00e0 di Torino."}
{"id": "3638614", "revid": "834", "url": "https://it.wikipedia.org/wiki?curid=3638614", "title": "A-244 (siluro)", "text": ""}
{"id": "3638617", "revid": "834", "url": "https://it.wikipedia.org/wiki?curid=3638617", "title": "A.244/S", "text": ""}
{"id": "3638622", "revid": "47767", "url": "https://it.wikipedia.org/wiki?curid=3638622", "title": "Nomi islandesi", "text": ""}
{"id": "3638625", "revid": "834", "url": "https://it.wikipedia.org/wiki?curid=3638625", "title": "ARA Almirante Ir\u00edzar (Q-5)", "text": ""}
{"id": "3638626", "revid": "47767", "url": "https://it.wikipedia.org/wiki?curid=3638626", "title": "Nomi slavi", "text": ""}
{"id": "3638628", "revid": "729019", "url": "https://it.wikipedia.org/wiki?curid=3638628", "title": "Stazione di Roccaraso", "text": "La stazione di Roccaraso \u00e8 una stazione ferroviaria della ferrovia Sulmona-Isernia a servizio dell'omonimo comune.\nStoria.\nLa stazione di Roccaraso venne attivata il 18 settembre 1897.\nStrutture e impianti.\nLa stazione \u00e8 gestita da Rete Ferroviaria Italiana (RFI), che la colloca nella categoria \"Bronze\". Il fabbricato viaggiatori si sviluppa su due livelli ed \u00e8 tinteggiato di giallo. Il piano terra ospita i servizi per i viaggiatori quali la sala d'attesa e la biglietteria, mentre il primo piano \u00e8 abitato da privati. Il fabbricato viaggiatori \u00e8 affiancato (lato Sulmona) da un magazzino merci.\nIl piazzale si compone di tre binari pi\u00f9 tre binari tronchi. Nel dettaglio:\nI binari \"1\" e \"2\" sono separati da una banchina mediana, cui vi si accede attraversando una passerella ferroviaria. Ad una estremit\u00e0 di tale banchina (lato Sulmona) vi \u00e8 una colonna idraulica che veniva utilizzata in passato per rifornire di acqua i tender delle locomotive a vapore che si fermavano in stazione.\nMovimento.\nDall'11 dicembre 2011 i treni che effettuano il servizio ordinario sull'intera linea ferroviaria risultano sospesi.\nDal 17 maggio 2014 la stazione \u00e8 servita da treni turistici organizzati dalla Fondazione FS Italiane e dall'associazione culturale no-profit Le Rotaie; attualmente i treni vi effettuano servizio tutti i fine settimana."}
{"id": "3638630", "revid": "834", "url": "https://it.wikipedia.org/wiki?curid=3638630", "title": "ARA General Garibaldi (incrociatore)", "text": ""}
{"id": "3638632", "revid": "2110845", "url": "https://it.wikipedia.org/wiki?curid=3638632", "title": "Maud Galtier", "text": "Biografia.\nDurante la sua carriera giunse in finale al doppio al Roland Garros nel 1954 perdendo contro la coppia composta da Maureen Connolly Brinker e Nell Hall Hopman in tre set (7-5, 4-6, 6-0), la sua compagna nell'occasione era la compatriota Suzanne Schmitt.\nNel singolo alle Internazionali di Francia del 1961 perse al terzo turno contro Renee Schuurman (3-6, 6-3, 2-6)."}
{"id": "3638634", "revid": "506294", "url": "https://it.wikipedia.org/wiki?curid=3638634", "title": "Daniel Pierre Huet", "text": ""}
{"id": "3638636", "revid": "506294", "url": "https://it.wikipedia.org/wiki?curid=3638636", "title": "Pierre Daniel Huet", "text": ""}
{"id": "3638640", "revid": "834", "url": "https://it.wikipedia.org/wiki?curid=3638640", "title": "ARA General Pueyrred\u00f3n (incrociatore)", "text": ""}
{"id": "3638648", "revid": "834", "url": "https://it.wikipedia.org/wiki?curid=3638648", "title": "ARA General San Mart\u00edn (incrociatore)", "text": ""}
{"id": "3638650", "revid": "204012", "url": "https://it.wikipedia.org/wiki?curid=3638650", "title": "Maude Galtier", "text": ""}
{"id": "3638651", "revid": "1345938", "url": "https://it.wikipedia.org/wiki?curid=3638651", "title": "Tempesta Lothar", "text": "Lothar \u00e8 un sistema di bassa pressione che ha portato alla formazione di un violento ciclone extratropicale che ha colpito tutta l'Europa centrale il 26 dicembre 1999, causando gravi danni in Francia, Germania meridionale e Svizzera. La velocit\u00e0 del vento ha raggiunto i 150\u00a0km/h nelle zone pianeggianti e pi\u00f9 di 250\u00a0km/h su alcune montagne. \nLa gotica Cattedrale di Rouen ad esempio vide una delle quattro guglie della torre nolare cadere ed abbattersi sulle volte del coro distruggendo alcuni stalli lignei.\nOltre a edifici ed infrastrutture, alcune foreste, come la Foresta Nera in Germania, hanno subito gravi danni con gravi perdite economiche. In seguito, il servizio meteorologico tedesco (Deutscher Wetterdienst) \u00e8 stato anche criticato per non aver emesso un avviso di tempesta per Lothar in contrasto con i servizi meteorologici di altri paesi, apparentemente a causa di un bug del software.\nIn tutte le regioni colpite, 137 persone sono state uccise e i danni sono stati stimati a 11,3 miliardi di dollari USA."}
{"id": "3638652", "revid": "182412", "url": "https://it.wikipedia.org/wiki?curid=3638652", "title": "Derby calcistici", "text": ""}
{"id": "3638653", "revid": "287204", "url": "https://it.wikipedia.org/wiki?curid=3638653", "title": "ARA Hercules (B-52)", "text": ""}
{"id": "3638663", "revid": "1494169", "url": "https://it.wikipedia.org/wiki?curid=3638663", "title": "ARA H\u00e9rcules", "text": ""}
{"id": "3638665", "revid": "287204", "url": "https://it.wikipedia.org/wiki?curid=3638665", "title": "ARA Independencia", "text": ""}
{"id": "3638668", "revid": "1442080", "url": "https://it.wikipedia.org/wiki?curid=3638668", "title": "Denver Open 1981 - Doppio", "text": "Il doppio del torneo di tennis Denver Open 1981, facente parte della categoria Grand Prix, ha avuto come vincitori Andrew Pattison e Butch Walts che hanno battuto in finale Mel Purcell e Dick Stockton 6\u20133, 6\u20134"}
{"id": "3638670", "revid": "287204", "url": "https://it.wikipedia.org/wiki?curid=3638670", "title": "Tempesta Anatol", "text": "Anatol \u00e8 il nome dato dal Servizio Meteorologico Tedesco ad una potente depressione che ha colpito la Danimarca, il sud-ovest della Svezia e la Germania settentrionale il 3 dicembre 1999. Sono stati registrati venti sostenuti di 136\u00a0km/h e raffiche fino a 175\u00a0km/h.\nSecondo il Servizio meteorologico Danese, i danni stimati sono di circa 2 miliardi di dollari USA.\nStoria meteorologica.\nUn disturbo nella circolazione atmosferica cadde a nord-est di Terranova e di diresse verso l'Europa. Alle 18:00 UTC del 2 dicembre 1999 la circolazione ciclonica si trovava al largo della costa irlandese. La depressione si \u00e8 poi trasformata in una depressione d'altitudine dove si svilupp\u00f2 un forte contrasto di temperatura di una zona baroclina. Il 3 dicembre alle ore 18:00 UTC, la pressione centrale era di 990 hPa.\nLa tempesta si ampli\u00f2 e continu\u00f2 a dirigersi verso il Mare del Nord. La pressione centrale scese a 957 hPa quando si trov\u00f2 vicino alla Danimarca. Continuando il suo viaggio, la pressione scese a 953 hPa quando si trovava vicino alla costa orientale dello Jutland e a 954 hPa alle ore 21:00 UTC nel sud della Svezia. Anatol attravers\u00f2 il Mar Baltico e tutta la costa della Lettonia, per poi dissiparsi il 4 dicembre."}
{"id": "3638673", "revid": "1494169", "url": "https://it.wikipedia.org/wiki?curid=3638673", "title": "Lacedelli", "text": ""}
{"id": "3638675", "revid": "182412", "url": "https://it.wikipedia.org/wiki?curid=3638675", "title": "Derby sudamericano", "text": ""}
{"id": "3638688", "revid": "6923", "url": "https://it.wikipedia.org/wiki?curid=3638688", "title": "Senecio germanicus", "text": "Il Senecione silvano (nome scientifico Senecio germanicus ) \u00e8 una pianta erbacea, perenne appartenente alla famiglia delle Asteraceae.\nEtimologia.\nIl nome generico deriva da un vocabolo latino (\"senex\") che significa \u201cvecchio uomo\u201d in riferimento al caratteristico pappo formato da esili e sottili peli biancastri tutti della stessa lunghezza. La prima volta questo nome apparve in uno scritto di Plinio. L'epiteto specifico (\"germanicus\") deriva dalle zone dei primi ritrovamenti. Il nome comune (\"silvano\") deriva dall'habitat tipico di queste piante (dei boschi).\nIl nome scientifico di questa specie (\"Senecio germanicus\") \u00e8 stato proposto per primo dal botanico tedesco Karl Friedrich Wallroth (1792-1857) nella pubblicazione \"\u201dSchedulae Criticae de Plantis Florae Halensis Selectis\u201d\" del 1822.\nDescrizione.\nL'altezza di queste piante varia da 6 a 12 dm. La forma biologica \u00e8 emicriptofita scaposa (H scap), ossia sono piante perenni, con gemme svernanti al livello del suolo e protette dalla lettiera o dalla neve, dotate di un asse fiorale eretto e spesso privo di foglie. Queste piante possiedono al loro interno delle sostanze chimiche quali i lattoni sesquiterpenici e gli alcaloidi pirrolizidinici.\nRadici.\nLe radici sono fascicolate e secondarie da rizoma; sono inoltre prive di stoloni.\nFoglie.\nLe foglie lungo il caule sono disposte in modo alterno con lamina a forma lanceolato-lineare (mediamente 3 volte pi\u00f9 lunga che larga) con la larghezza massima nel primo terzo della lunghezza, con base acuminata e con bordi dentati (i denti sono profondi fino da 1 a 2\u00a0mm) e a sezione trasversale lievemente carenata. La consistenza della foglie \u00e8 tenue; il colore \u00e8 verde (pi\u00f9 chiaro di sotto) e sono pi\u00f9 o meno pubescenti (specialmente le superiori). La lamina a volte \u00e8 sub-sessile. Dimensione delle foglie: larghezza 25 \u2013 50\u00a0mm; lunghezza 130 \u2013 150\u00a0mm.\nInfiorescenza.\nL'infiorescenza \u00e8 formata da numerosi capolini in formazione corimbosa ampia. La struttura dei capolini \u00e8 quella tipica delle Asteraceae : un peduncolo sorregge un involucro cilindrico composto da squame disposte su un unico rango e tutte uguali fra loro, che fanno da protezione al ricettacolo pi\u00f9 o meno piano e nudo (senza pagliette) sul quale s'inseriscono i fiori tubulosi, e i fiori periferici (ligulati) che generalmente sono pochi (4 \u2013 8) ma sempre presenti. Alla base dell'involucro sono presenti alcune squame lunghe quanto quelle interne. Dimensione dell'involucro: larghezza 2,5\u00a0mm; lunghezza 6 \u2013 7\u00a0mm. Lunghezza delle squame: 9 \u2013 10\u00a0mm. Diametro dei capolini: 15 \u2013 28\u00a0mm.\nFiore.\nI fiori in genere sono zigomorfi (actinomorfi quelli tubulosi) e tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali.\nFrutti.\nI frutti sono degli acheni a forma pi\u00f9 o meno cilindrica. Sono inoltre provvisti di un pappo biancastro formato da esili e sottili peli tutti della stessa lunghezza.\nSistematica.\nLa famiglia di appartenenza del \"Senecio germanicus\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Senecio\" contiene oltre 1000 specie distribuite in tutto il mondo.\nSecondo Pignatti questa specie \u00e8 a capo del \"\u201dGruppo di Senecio germanicus\u201d\" (ex. \u201cGruppo di S. nemorensis\u201d). Le altre due specie che completano il gruppo sono: \"Senecio cacaliaster\" e \"Senecio ovatus\". La morfologia del gruppo \u00e8 poco differenziata (spesso le specie sono confuse tra di loro). Si distinguono per le foglie pi\u00f9 o meno allungate e per la quasi assenza dei fiori ligulati (nel paragrafo \u201cSpecie simili\u201d sono indicate nel dettaglio le varie differenze).\nNon tutte le checklist sono concordi sul nome scientifico di questa pianta; per alcune \"Senecio germanicus\" \u00e8 sinonimo di \"Senecio nemorensis\" subsp. \"jacquinianus\" \nVariabilit\u00e0.\nSul territorio italiano ultimamente sono state riconosciute due sottospecie qui sotto brevemente descritte.\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLa caratteristica pi\u00f9 evidente della specie di questa voce \u00e8 la quasi assenza dei fiori ligulati nel capolino. Altre specie di \"Senecio\" si presentano con questa caratteristica pi\u00f9 o meno marcata come il \"Senecio sylvaticus\" (si differenzia per le foglie ridotte ad una lamina di 3\u00a0\u2013 4\u00a0mm attorno alla nervatura centrale) o il \"Senecio vulgaris\" (anche questa specie si presenta con foglie fortemente lobate e strette). Le differenze morfologiche sono invece meno marcate tra le specie appartenenti al \"\u201dGruppo di Senecio germanicus\u201d\":\nAltre notizie.\nIl Senecione silvano in altre lingue viene chiamata nei seguenti modi:"}
