{"id": "3393894", "revid": "123254139", "url": "https://it.wikipedia.org/wiki?curid=3393894", "title": "Same origin policy", "text": "In informatica, la same origin policy (regola della stessa origine) \u00e8 un importante concetto di sicurezza informatica per un ampio gruppo di linguaggi di scripting lato client, come per esempio JavaScript. La regola permette agli script in esecuzione in pagine che provengono dallo stesso sito di accedere ai reciproci metodi e propriet\u00e0 senza specifiche restrizioni, impedendo invece l'accesso alla maggior parte dei metodi e delle propriet\u00e0 tra pagine provenienti da siti diversi.\nQuesto meccanismo \u00e8 diventato di particolare importanza per le moderne applicazioni web che dipendono in modo esteso dai cookie HTTP per mantenere le sessioni utente autenticate, dal momento che i server agiscono in base alle informazioni dei cookie per mostrare informazioni riservate o per effettuare azioni di cambio di stato. Una rigorosa separazione tra i contenuti che provengono da siti non correlati tra loro deve essere garantita dal lato client per prevenire la perdita dell'integrit\u00e0 e riservatezza dei dati.\nStoria.\nIl concetto di same origin policy \u00e8 da far risalire a Netscape Navigator 2.0. Tutti i browser moderni usano una versione molto simile al progetto progenitore; i suoi principi sono spesso estesi anche per altri linguaggi di scripting come per esempio Adobe Flash o per meccanismi diversi dalla manipolazione diretta del DOM, come per esempio XMLHttpRequest.\nRegole per la determinazione dell'origine.\nIl termine \"origine\" \u00e8 definito usando il nome di dominio, il protocollo di livello di applicazioni usato, e (nella maggior parte dei browser) la porta TCP del documento HTML di cui vengono eseguiti gli script. Due risorse sono considerate avere la stessa origine se e solo se tutti e tre i valori sono esattamente gli stessi. Per illustrare meglio il concetto, la seguente tabella riporta i risultati del controllo della same origin policy rispetto all'URL \"http://www.example.com/dir/page.html\".\nLogica aggiuntiva del document.domain.\nUn'importante estensione della same origin policy prevista per l'accesso al DOM da parte di JavaScript (ma non per la maggior parte degli altri tipi di controllo di \"stessa origine\") \u00e8 che due siti che condividono uno stesso dominio di secondo livello possono optare di comunicare malgrado non abbiano lo stesso host se entrambi impostano la propria propriet\u00e0 DOM codice_1 alla comune parte destra del proprio nome di host.\nPer esempio, se http://en.example.com/ e http://fr.example.com/ entrambi impostassero codice_1 a \"example.com\", a partire da quel momento, essi potrebbero considerarsi come aventi la stessa origine nel caso si stiano eseguendo modifiche del DOM.\nEspedienti.\nPer permettere agli sviluppatori di eludere la Same Origin Policy, sempre per\u00f2 in maniera controllata, esistono un certo numero di \"hack\" come l'utilizzo dell'Identificatore di Frammento o la propriet\u00e0 codice_3 per passare dati tra documenti che risiedono su domini differenti. Con l'avvento dello standard HTML5 \u00e8 stato finalmente formalizzato a tale scopo l'interfaccia codice_4, che \u00e8 per\u00f2 disponibile solo nei browser pi\u00f9 recenti.\nPer supportare i browser pi\u00f9 vecchi, pu\u00f2 essere usata la libreria JavaScript easyXDM che fornisce un'API (interfaccia) unificata sia per l'interfaccia codice_4 che per un certo numero di hack usati per permettere la Cross Domain Communication (XDM) (comunicazione tra diversi domini). Questa libreria permette anche di creare metodi per effettuare chiamate di procedure remote, e pu\u00f2 quindi essere usata per accedere facilmente a metodi con argomenti in ingresso e valori di ritorno che valicano i confini del dominio; questo sempre garantendo che la comunicazione sia sicura. easyXDM \u00e8 al momento usata dai maggiori siti come Disqus, Twitter e Scribd."}
{"id": "3393898", "revid": "599013", "url": "https://it.wikipedia.org/wiki?curid=3393898", "title": "Suore missionarie dello Spirito Santo", "text": "Le Suore Missionarie dello Spirito Santo (in francese \"S\u0153urs Missionnaires du Saint-Esprit\") sono un istituto religioso femminile di diritto pontificio: le suore della congregazione, dette Spiritane, pospongono al loro nome la sigla C.S.Sp.\nStoria.\nEssendo stata sconfitta nella prima guerra mondiale, la Germania perse la colonia del Camerun e i missionari tedeschi furono costretti ad abbandonare il paese africano: la Santa Sede affid\u00f2 allora le missioni in Camerun alla Congregazione dello Spirito Santo. Eug\u00e9nie Caps (1892-1931), che gi\u00e0 meditava di dedicarsi all'apostolato missionario, si mise a disposizione del superiore generale degli spiritani, Alexandre Le Roy, e stabilirono di fondare una congregazione femminile parallela a quella maschile.\nLe prime aspiranti fecero il noviziato presso le suore della Divina Provvidenza della congregazione di Saint-Jean-de-Bassel e la prima comunit\u00e0 femminile spiritana si insedi\u00f2 a Farschviller nel 1921.\nLe Missionarie dello Spirito Santo ricevettero il pontificio decreto di lode il 10 febbraio 1921 e l'approvazione definitiva della Santa Sede il 22 marzo 1923.\nAttivit\u00e0 e diffusione.\nLe spiritane si dedicano all'apostolato missionario.\nLe religiose sono presenti in Camerun, Canada, Repubblica Centrafricana, Repubblica Democratica del Congo, Guinea-Bissau, Madagascar, Martinica, Senegal, Svizzera; la sede generalizia \u00e8 a Parigi.\nAlla fine del 2008 la congregazione contava 372 religiose in 62 case."}
{"id": "3393899", "revid": "584834", "url": "https://it.wikipedia.org/wiki?curid=3393899", "title": "Decreto Legislativo 2 settembre 1997, n\u00b0 320", "text": ""}
{"id": "3393902", "revid": "584834", "url": "https://it.wikipedia.org/wiki?curid=3393902", "title": "Decreto Legislativo n. 112 del 1998", "text": ""}
{"id": "3393904", "revid": "2118580", "url": "https://it.wikipedia.org/wiki?curid=3393904", "title": "J.League Division 2 2001", "text": "La J.League Division 2\u00a02001 \u00e8 stata la terza edizione della J.League Division 2.\nClassifica finale.\nVerdetti"}
{"id": "3393906", "revid": "339392", "url": "https://it.wikipedia.org/wiki?curid=3393906", "title": "J. League 2001", "text": ""}
{"id": "3393913", "revid": "2118580", "url": "https://it.wikipedia.org/wiki?curid=3393913", "title": "J.League Division 2 2002", "text": "La J.League Division 2\u00a02002 \u00e8 stata la quarta edizione della J.League Division 2."}
{"id": "3393915", "revid": "599013", "url": "https://it.wikipedia.org/wiki?curid=3393915", "title": "Tomo Mahori\u010d", "text": ""}
{"id": "3393917", "revid": "339392", "url": "https://it.wikipedia.org/wiki?curid=3393917", "title": "J. League 2002", "text": ""}
{"id": "3393918", "revid": "21583", "url": "https://it.wikipedia.org/wiki?curid=3393918", "title": "Council of Fashion Designers of America", "text": "Council of Fashion Designers of America, Inc. (CFDA) \u00e8 una associazione di categoria senza scopo di lucro, fondata nel 1962 da Eleanor Lambert, a cui sono affiliati oltre 450 stilisti statunitensi.\nIl primo presidente del gruppo \u00e8 stato Sydney Wragge, fino al 1965. Da giugno 2019 \u00e8 presidente Tom Ford, che ha succeduto Diane von F\u00fcrstenberg, presidente per 13 anni; Steven Kolb \u00e8 il direttore esecutivo dal 2006. \nIl CFDA promuove il design della moda come parte della cultura e dell'arte americana, organizzando eventi annuali fra cui il CFDA Fashion Awards, con cui vengono premiate le personalit\u00e0 che si sono distinte nel campo della moda. Inoltre il CFDA promuove iniziative educative per fornire supporto e risorse agli studenti degli istituti superiodi, aiutando anche i giovani stilisti nelle prime fasi della carriera.\nCFDA Fashion Award.\nI primi premi rilasciati dall'Associazione sono stati nel 1984 con un premio alla carriera allo stilista James Galanos. Successivamente sono state definite differenti categorie di premiazione che sono stati uniformate alla fine degli anni Novanta. \nAttualmente sono quattro le categorie principali:\nA queste categorie, ogni anno si affiancano altri premi intitolati a membri dell'industria della moda, tra tutti il premio alla carriera, \"Lifetime Achievement Award\", (intitolato a Geoffrey Beene) e il premio internazionale, \"International Award\", (destinato a stilisti non statunitensi, intitolato a Valentino Garavani e Giancarlo Giammetti).\nLa seguente \u00e8 una lista dei vincitori del CFDA Award, annunciati ogni anno dalla sede del Consiglio al Lincoln Center. Per la loro importanza nel settore, ad essi spesso si fa riferimento col nome \"Oscar della moda\"."}
{"id": "3393922", "revid": "1305772", "url": "https://it.wikipedia.org/wiki?curid=3393922", "title": "Langhans", "text": "Per Langhans si pu\u00f2 intendere:"}
{"id": "3393923", "revid": "767487", "url": "https://it.wikipedia.org/wiki?curid=3393923", "title": "Thomas Klay", "text": "Biografia.\nPartecip\u00f2 ai XVI Giochi olimpici invernali, edizione disputata a Albertville (Francia) nel 1992, riuscendo ad ottenere la prima posizione per la squadra svizzera con i connazionali J\u00fcrg Dick, Robert Hurliman, Urs Dick e Peter Dappen.\nIn quell'edizione la nazionale norvegese si classific\u00f2 seconda e la statunitense terza. La competizione ebbe lo status di sport dimostrativo."}
{"id": "3393925", "revid": "2118580", "url": "https://it.wikipedia.org/wiki?curid=3393925", "title": "J.League Division 2 2003", "text": "La J.League Division 2\u00a02003 \u00e8 stata la quinta edizione della J.League Division 2."}
{"id": "3393926", "revid": "767487", "url": "https://it.wikipedia.org/wiki?curid=3393926", "title": "Peter Dappen", "text": "Biografia.\nPartecip\u00f2 ai XVI Giochi olimpici invernali, edizione disputata a Albertville (Francia) nel 1992, riuscendo ad ottenere la prima posizione per la squadra svizzera con i connazionali J\u00fcrg Dick, Robert Hurliman, Thomas Klay e Urs Dick.\nIn quell'edizione la nazionale norvegese si classific\u00f2 seconda e la statunitense terza. La competizione ebbe lo status di sport dimostrativo."}
{"id": "3393928", "revid": "601626", "url": "https://it.wikipedia.org/wiki?curid=3393928", "title": "Lega dei popoli latini", "text": ""}
{"id": "3393929", "revid": "1543377", "url": "https://it.wikipedia.org/wiki?curid=3393929", "title": "Discografia di Don Williams", "text": ""}
{"id": "3393930", "revid": "339392", "url": "https://it.wikipedia.org/wiki?curid=3393930", "title": "J. League 2003", "text": ""}
{"id": "3393931", "revid": "767487", "url": "https://it.wikipedia.org/wiki?curid=3393931", "title": "Tormod Andreassen", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la seconda posizione nella squadra norvegese con i connazionali Stig-Arne Gunnestad, Flemming Davanger, Kjell Berg e P\u00e5l Trulsen.\nNell'edizione la nazionale svizzera si classific\u00f2 prima, la statunitense terza. La competizione ebbe lo status di sport dimostrativo."}
{"id": "3393935", "revid": "21583", "url": "https://it.wikipedia.org/wiki?curid=3393935", "title": "Stig-Arne Gunnestad", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la seconda posizione nella squadra norvegese con i connazionali Tormod Andreassen, Flemming Davanger, Kjell Berg e P\u00e5l Trulsen. \nNell'edizione la nazionale svizzera si classific\u00f2 prima, la statunitense terza. La competizione ebbe lo status di sport dimostrativo \nVinse una medaglia di bronzo nel Curling all'edizione degli XVIII Giochi olimpici invernali."}
{"id": "3393938", "revid": "1543377", "url": "https://it.wikipedia.org/wiki?curid=3393938", "title": "Mami Ferrarese", "text": "Biografia.\nOriginario di Ferrara, vissuto nel XVII secolo, Mami Ferrarese era un rinnegato, ovvero un cristiano convertito all'Islam, che riusc\u00ec ad acquisire nella citt\u00e0 africana di Tunisi prestigio e potere, essendo diventato uno dei pi\u00f9 stimati e fedeli servitori di Youssef Dey, il quale svolgeva le mansioni di intendente della casa e ne gestiva gli affari.\nNel 1638, alla morte di Youssef Dey, avvenimento che riusc\u00ec a tenere segreto, avvert\u00ec il \"Generale delle galere\" Osta Morat, rinnegato di Levanto, proponendogli un accordo. I due intesero aggirare il Divano, ovvero il consiglio dei Giannizzeri, affermando che il volere di Youssef Dey ormai morente, fosse che a succedergli al trono fosse per l'appunto Osta Morat. Solo dopo che queste presunte volont\u00e0 vennero accettate dal Divano i due congiuranti rivelarono che il decesso del vecchio Dey era gi\u00e0 avvenuto, forzando il consiglio a ratificare la decisione.\nFu cos\u00ec che Mami Ferrarese riusc\u00ec a porre alla guida di Tunisi Osta Morat.\nL'intenzione reale di Mami Ferrarese era in realt\u00e0 di ottenere il ruolo di Dey per s\u00e9 ma, essendo un rinnegato, temeva ci\u00f2 non lo rendesse bene accetto da parte dell'esercito. Perci\u00f2 spinse per la candidatura di Osta Morat, che bench\u00e9 anch'egli rinnegato, grazie alla sua posizione di \"Generale delle galere\" poteva risultare pi\u00f9 gradito all'esercito. Sperava difatti che i Giannizzeri, avendo gi\u00e0 accettato un rinnegato come Dey, appena fosse riuscito ad eliminare il ligure, non ponessero problemi alla sua ascesa alla carica di Dey di Tunisi. \nQuesta parte del piano non riusc\u00ec, poich\u00e9 Osta Morat, venuto a conoscenza delle sue intenzioni, dopo il ritorno del Ferrarese da Costantinopoli, lo invi\u00f2 a Zaghouan, dove probabilmente lo fece assassinare."}
{"id": "3393939", "revid": "6923", "url": "https://it.wikipedia.org/wiki?curid=3393939", "title": "Piero Liatti", "text": "Biografia.\nPiero Liatti \u00e8 stato uno dei pochi piloti italiani capaci di aggiudicarsi una vittoria in una gara del Campionato del mondo rally, con lui in questo ristretto elenco compaiono i nomi di Miki Biasion (17), Sandro Munari (7), Andrea Aghini, Franco Cunico, Tony Fassina, Fulvio Bacchelli, e Raffaele Pinto (una a testa), per un totale di 30 successi.\nPiero era noto per le sue doti velocistiche sull'asfalto, dove spesso era imprendibile, ma non ha sfigurato neanche nelle gare su fondo sterrato.\nPrima del Mondiale.\nPrima di diventare un pilota ufficiale, Liatti corse per diversi anni nel Campionato Italiano Rally.\nFin dalle prime gare Liatti mostr\u00f2 eccellenti doti velocistiche.\nNel 1985 vinse il Trofeo Fiat Uno Turbo; il monomarca della casa torinese fu il trampolino di lancio per il pilota biellese, che venne poi ingaggiato nel team \"Esso Grifone\" per alcune apparizioni, prima con la Lancia Rally 037 poi con la Lancia Delta Gruppo A.\nNel 1991 pass\u00f2 all'ART dei fratelli Alessandrini. Con la Lancia Delta 16v prima e con la Delta Evoluzione poi, Liatti ottenne buoni risultati, tra cui il 2\u00ba Posto al Rally di Nuova Zelanda nel 1992 in coppia con Luciano Tedeschini.\nNel 1993 il team ART port\u00f2 in Italia la Subaru Legacy Gruppo A, Piero ottenne buoni risultati e nel 1995 arriv\u00f2 la chiamata Prodrive, che lo schier\u00f2 in alcune gare del Mondiale Rally con la Subaru Impreza ufficiale.\nL'avventura Subaru.\nPiero viene schierato nelle gare su asfalto (Monte Carlo, Corsica e Catalunya) ottenendo rispettivamente un ottavo, un sesto e un terzo posto, aggiungendo anche la vittoria al Sanremo (valido per il Mondiale 2 litri) con la Subaru dell'ART.\nNel 1996 Liatti partecipa a tutte le gare (eccetto Finlandia) con la Subaru ufficiale. In Svezia e al Safari corre con Mario Ferfoglia mentre la navigatrice dall'Indonesia in poi \u00e8 Fabrizia Pons.\nIn Svezia \u00e8 quarto pilota ufficiale (oltre a Mcrae, Ericsson e Auriol) ma poi diventa e rimane Terza guida per tutto il resto della stagione.\nArriva secondo il Indonesia e Spagna, oltre ad altre buone prestazioni.\nPiero partecipa anche all'APRC (Campionato Rally Asia-Pacifico) ottenendo un 3\u00ba posto in Nuova Zelanda e ritirandosi in Cina quando era Primo.\nIl 1997 \u00e8 l'anno della consacrazione, anche se viene schierato soltanto nelle gare asfaltate e in Inghilterra.\nPiero debutta con la nuova Subaru Impreza WRC e ottiene subito una schiacciante vittoria al Rally di Monte Carlo, la sua unica vittoria mondiale.\nNella gara successiva in Spagna, Piero termina secondo dopo una gran battaglia con Tommi M\u00e4kinen, mentre in Corsica \u00e8 quinto.\nAl Sanremo \u00e8 nettamente il pi\u00f9 veloce nelle prime due tappe, ma nella terza subisce il ritorno di Colin McRae, suo compagno di squadra.\nAl termine delle prove speciali Liatti \u00e8 primo ma David Richards, capo Prodrive, lo costringe a far passare avanti Colin che ha bisogno di punti per il campionato. Liatti lascia la posizione all'ultimo Controllo Orario prima del palco d'arrivo e Mcrae vince. Piero \u00e8 al via del Rally di Gran Bretagna, dove per\u00f2 cappotta per ben due volte finendo settimo.\nNel 1998 Liatti partecipa a tutte le gare eccetto Finlandia come seconda guida.\nMa non sar\u00e0 una grande stagione.\nOltre al 3\u00ba posto in Corsica e il 2\u00ba al Sanremo, Piero rimedia tanti botti e piazzamenti mediocri che convincono la Prodrive a lasciarlo per la stagione successiva.\nLa Stagione in SEAT.\nNel 1999 Liatti viene chiamato dalla Seat a disputare una stagione completa. Piero cambia navigatore passando da Fabrizia Pons a Carlo Cassina\nMa \u00e8 una grande delusione, la macchina, la SEAT C\u00f3rdoba, \u00e8 lenta e non affidabile e costringe Piero ad una stagione nelle retrovie.\nDopo un buon avvio a Monte Carlo, dove termina Sesto, raccoglie tanti ritiri e piazzamenti arretrati.\nA fine stagione lascia la Seat.\nLa Chiamata Ford.\nPiero medita su un ritiro dalle competizioni, ma nel 2000 arriva la chiamata della Ford, che con la Focus Wrc lo vuole come terza guida in Corsica e a Sanremo.\nIn Corsica \u00e8 buon sesto, mentre in Italia si ritira.\nHyundai.\nNel 2001 lo vuole la Hyundai, che gli affida una Accent Wrc per Sei gare della stagione (Monte Carlo, Catalunya, Cipro, Sanremo, Corsica e Galles).\n\u00c8 una stagione da buttare, con soltanto un arrivo (8\u00ba in Corsica) e cinque ritiri.\nPiero ha disputato anche il Rally d'Italia nel 2003 e nel 2004 con la Peugeot 206 S1600.\nDopo il Mondiale.\nPiero non ha abbandonato il mondo dei Rally, ha acquistato la Subaru Impreza WRC con cui ha ottenuto l'ultimo podio mondiale (Corsica '98), correndo qualche gara ed evento nel Nord Italia; \u00e8 diventato anche istruttore alla Scuola Rally della CSAI a Vallelunga.\nPalmar\u00e8s.\nOltre alla vittoria mondiale al Rally di Monte Carlo 1997 vanta anche un successo in una gara della Coppa del mondo 2 litri costruttori, al Rally di Sanremo 1995, che in quella stagione, eccezionalmente, non era valido per il mondiale piloti e quello costruttori, ma solo per la \"Coppa 2 litri\" e per il Campionato Italiano Rally."}
{"id": "3393940", "revid": "767487", "url": "https://it.wikipedia.org/wiki?curid=3393940", "title": "La vita \u00e8 un sogno (film 1921)", "text": "La vita \u00e8 un sogno (\"Forever\") \u00e8 un film muto del 1921 diretto da George Fitzmaurice. La pellicola, presumibilmente, \u00e8 andata perduta.\nLa storia - tratta dal romanzo di George L. Du Maurier e dall'adattamento teatrale di John Nathaniel Raphael - venne portata sullo schermo in versione sonora nel 1935 da Henry Hathaway con Gary Cooper e Ann Harding, con \"Sogno di prigioniero\".\nTrama.\nPeter Ibbetson \u00e8 un architetto che viene assunto dal duca di Towers per cui deve progettare e costruire un edificio. Ibbetson scopre che Mary, la duchessa, \u00e8 la ragazzina che \u00e8 stata sua compagna di giochi e la sua prima fidanzatina quando erano due bambini. Il loro amore rinasce, ma Peter viene condannato all'ergastolo quando uccide incidentalmente il duca. Passer\u00e0 tutta la sua vita chiuso in un carcere: ma Mary ogni notte lo raggiunge in sogno. I due vivranno la loro storia d'amore in un mondo fantastico.\nProduzione.\nIl film fu prodotto dalla Famous Players-Lasky Corporation\nDistribuzione.\nDistribuito dalla Famous Players-Lasky Corporation e dalla Paramount Pictures, il film usc\u00ec nelle sale statunitensi il 16 ottobre 1921.\nDate di uscita.\nIMDb\nAlias"}
{"id": "3393941", "revid": "293377", "url": "https://it.wikipedia.org/wiki?curid=3393941", "title": "Mami di Ferrara", "text": ""}
{"id": "3393945", "revid": "228587", "url": "https://it.wikipedia.org/wiki?curid=3393945", "title": "Ai Orikasa", "text": "Lavora per la Production Baobab. La Orikasa \u00e8 anche la doppiatrice giapponese di Jessica Rabbit in \"Chi ha incastrato Roger Rabbit\", bench\u00e9 sia principalmente conosciuta per i ruoli di Pururun in \"Samurai per una pizza\", Ryoko in \"Chi ha bisogno di Tenchi?\" e Quatre Raberba Winner in \"Mobile Suit Gundam Wing\"."}
{"id": "3393946", "revid": "2118580", "url": "https://it.wikipedia.org/wiki?curid=3393946", "title": "J.League Division 2 2004", "text": "La J.League Division 2 2004 \u00e8 stata la sesta edizione della J.League Division 2."}
{"id": "3393948", "revid": "339392", "url": "https://it.wikipedia.org/wiki?curid=3393948", "title": "J. League 2004", "text": ""}
{"id": "3393950", "revid": "2118580", "url": "https://it.wikipedia.org/wiki?curid=3393950", "title": "J.League Division 2 2005", "text": "La J.League Division 2 2005 \u00e8 stata la settima edizione della J.League Division 2."}
{"id": "3393953", "revid": "110157", "url": "https://it.wikipedia.org/wiki?curid=3393953", "title": "I Can (Blue)", "text": "I Can \u00e8 un brano musicale del gruppo britannico Blue che ha rappresentato il Regno Unito all'Eurovision Song Contest 2011 a D\u00fcsseldorf, in Germania. Per la prima volta nella storia dell'Eurovision Song Contest il concorrente \u00e8 stato selezionato internamente dalla BBC. L'annuncio \u00e8 stato dato il 29 gennaio 2011 dal BBC News ed i siti ufficiali dell'Eurofestival.\nPromozione.\nIn una partecipazione al programma \"BBC Breakfast\" il 9 febbraio 2011 i Blue hanno confermato che la canzone era gi\u00e0 stata scritta prima che venisse loro chiesto di rappresentare il Regno Unito a D\u00fcsseldorf, e l'hanno descritta come \"un mix di pop, inno e tipico sound dei Blue\".\nLa canzone \u00e8 stata presentata in anteprima l'11 marzo 2011 nel \"The Graham Norton Show\". Per l'occasione \u00e8 stato anche realizzato un video promozionale trasmesso dalla rete BBC One. I Blue sono apparsi in vari show fra cui la versione italiana di \"Top of the Pops\" il 21 marzo.\nIl video ufficiale \u00e8 stato pubblicato il 14 aprile 2011. La BBC ha trasmesso un documentario speciale di un'ora intitolato \"Eurovision - Your Country Needs Blue\" il 16 aprile. Il singolo sar\u00e0 acquistabile a partire dal primo maggio 2011.\nI Blue sono anche apparsi nudi sulla rivista gay \"Attitude\", sia sulla copertina che in un articolo all'interno, per promuovere la loro partecipazione all'Eurofestival."}
{"id": "3393958", "revid": "339392", "url": "https://it.wikipedia.org/wiki?curid=3393958", "title": "J. League 2005", "text": ""}
{"id": "3393963", "revid": "2118580", "url": "https://it.wikipedia.org/wiki?curid=3393963", "title": "J.League Division 2 2006", "text": "La J.League Division 2 2006 \u00e8 stata l'ottava edizione della J.League Division 2."}
{"id": "3393965", "revid": "339392", "url": "https://it.wikipedia.org/wiki?curid=3393965", "title": "J. League 2006", "text": ""}
{"id": "3393970", "revid": "124123", "url": "https://it.wikipedia.org/wiki?curid=3393970", "title": "Adolf Jourdan", "text": "Biografia.\nFiglio di Matteo (Genova 1823 \u2013 Torino 1873), di famiglia valdese proveniente da Torre Pellice, divenne dopo qualche anno \"ma\u00eetre d'h\u00f4tel\" della \"Pension Suisse\" in contrada d'Angennes, l\u2019attuale via Principe Amedeo; la madre, Marie Jos\u00e9phine Gauthier, era francese di Amiens. Nel capoluogo piemontese divenne proprietario di un negozio di scarpe e abbigliamento.\nAppassionato di calcio, divenne segretario dell', uno dei pi\u00f9 antichi club calcistici italiani. Presso il suo negozio venne stabilita la sede della FIF, la Federazione Italiana Football che aveva contribuito a fondare insieme ai dirigenti del Hermann Bauer e Edoardo Pasteur il 15 marzo 1898.\nOrganizzato il primo campionato di calcio italiano fu chiamato l'8 maggio 1898 a svolgere il ruolo di arbitro nella finale che vide contrapporsi la sua al . L'incontro, che si protrasse oltre il tempo regolamentare, fu deciso da una rete di Norman Victor Leaver, attaccante della compagine genovese. Divenne in seguito il segretario della FIGC, come segnalato nel 1900.\nAi vincitori del campionato del 1902, il , fu consegnata una medaglia d'oro in suo ricordo, evento che pone la sua dipartita prima del termine del suddetto campionato."}
{"id": "3393971", "revid": "228587", "url": "https://it.wikipedia.org/wiki?curid=3393971", "title": "Campionati mondiali di biathlon 2011 - Staffetta 4x7,5 km maschile", "text": "La staffetta 4x7,5\u00a0km dei Campionati mondiali di biathlon 2011 si \u00e8 disputata alle ore 18:00 (UTC+5) dell'11 marzo 2011 e le nazioni partecipanti sono state 26."}
{"id": "3393972", "revid": "121217464", "url": "https://it.wikipedia.org/wiki?curid=3393972", "title": "Nicolaj Agger", "text": "\u00c8 cugino del difensore Daniel Agger. Da qui nasce il suo soprannome: \"F\u00e6tter Agger\", ovvero sia \"Cugino Agger\".\nCarriera.\nClub.\nNicolaj cresce nelle giovanili del Br\u00f8ndby IF, facendo anche parte di varie rappresentative giovanili nazionali (con cui ha sinora disputato 26 partite ufficiali).\nEsordisce tra i professionisti, segnando subito una doppietta, nell'agosto 2006 quando rimpiazza Morten Rasmussen nel corso di un match contro il Flora Tallin valido per il secondo turno di qualificazione dell'allora Coppa Uefa.\nIl suo esordio nella SAS-Ligaen arriva invece l'ottobre successivo contro l'Aalborg BK."}
{"id": "3393975", "revid": "2118580", "url": "https://it.wikipedia.org/wiki?curid=3393975", "title": "J.League Division 2 2007", "text": "La J.League Division 2 2007 \u00e8 stata la nona edizione della J.League Division 2."}
{"id": "3393976", "revid": "1186766", "url": "https://it.wikipedia.org/wiki?curid=3393976", "title": "Liegi-Bastogne-Liegi 2000", "text": "La Liegi-Bastogne-Liegi 2000, ottantaseiesima edizione della corsa e valida come prova della Coppa del mondo di ciclismo su strada 2000, fu disputata il 16 aprile 2000, per un percorso totale di 264\u00a0km. Fu vinta dall'italiano Paolo Bettini, al traguardo con il tempo di 6h28'32\" alla media di 40,769\u00a0km/h.\nPartenza a Liegi con 186 corridori di cui 106 portarono a termine la gara."}
{"id": "3393977", "revid": "339392", "url": "https://it.wikipedia.org/wiki?curid=3393977", "title": "J. League 2007", "text": ""}
{"id": "3393979", "revid": "223320", "url": "https://it.wikipedia.org/wiki?curid=3393979", "title": "30 ore per la vita", "text": ""}
{"id": "3393982", "revid": "104458", "url": "https://it.wikipedia.org/wiki?curid=3393982", "title": "\u010cajkovskij", "text": ""}
{"id": "3393983", "revid": "2118580", "url": "https://it.wikipedia.org/wiki?curid=3393983", "title": "J.League Division 2 2008", "text": "La J.League Division 2 2008 \u00e8 stata la decima edizione della J.League Division 2.\nSquadre partecipanti.\nQuindici squadre presero parte all'edizione 2008 della J.League Divisione 2. Sanfrecce Hiroshima, Ventforet Kofu, e Yokohama F.C. erano le neoretrocesse mentre Roasso Kumamoto e F.C. Gifu erano le neopromosse."}
{"id": "3393984", "revid": "339392", "url": "https://it.wikipedia.org/wiki?curid=3393984", "title": "J. League 2008", "text": ""}
{"id": "3393987", "revid": "484362", "url": "https://it.wikipedia.org/wiki?curid=3393987", "title": "Storia dell'Islam in Italia", "text": ""}
{"id": "3393988", "revid": "2118580", "url": "https://it.wikipedia.org/wiki?curid=3393988", "title": "J.League Division 2 2009", "text": "La J.League Division 2 2009 \u00e8 stata l'undicesima edizione della J.League Division 2."}
{"id": "3393989", "revid": "1573940", "url": "https://it.wikipedia.org/wiki?curid=3393989", "title": "Aellopos fadus", "text": "Aellopos fadus () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nLa specie risulta molto simile a \"A. titan titan\", da cui si discosta per la presenza di macchie bianche bipartite nella banda postmediana dell'ala anteriore; la stessa mostra, sulla pagina superiore, macchie bianche postmediane, normalmente divise in due lunule, tra M1 ed M2, e tra M2 ed M3; la macchia tra Rs4 ed M1 \u00e8 sempre presente; la macchia discoidale risulta appena accennata o totalmente assente. Sulla pagina inferiore \u00e8 presente una doppia fila di lunule bianche, posteriormente alla cellula discoidale.\nLa pagina inferiore dell'ala posteriore pu\u00f2 ricordare quella di \"A. titan titan\", ma se ne differenzia per la presenza di macchie biancastre appena accennate nella zona del \"tornus\".\nL'addome presenta una banda bianca trasversale sulla parte dorsale del IV segmento.\nLe antenne sono clavate, di moderata lunghezza, e uncinate alle estremit\u00e0.\nNel genitale maschile, l'edeago presenta da sette a nove lunghe spine, lungo la parte sinistra, disposte su singola fila, la pi\u00f9 distale delle quali ha una lunghezza maggiore; frusta ben sviluppata, con due/tre \"setae\" subapicali.\nPupa.\nI bruchi si impupano in bozzoli ipogei, posti in posizione poco profonda.\nDistribuzione e habitat.\nLa specie \u00e8 presente dagli Stati Uniti centro-meridionali (Florida, Arkansas, Texas, California, Ohio, Virginia Occidentale), fino all'Argentina settentrionale, all'Uruguay, al Paraguay, e alle Indie Occidentali.\nL'habitat \u00e8 rappresentato da zone boschive tropicali e subtropicali.\nAlimentazione.\nI bruchi parassitano varie specie della famiglia Rubiaceae, tra cui quelle appartenenti ai generi \"Alibertia\" e \"Genipa\".\nGli adulti si nutrono del nettare di varie specie del genere \"Abelia\".\nTassonomia.\nSottospecie.\nNon sono state descritte sottospecie\nSinonimi.\nSono stati riportati quattro sinonimi:"}
{"id": "3393990", "revid": "729019", "url": "https://it.wikipedia.org/wiki?curid=3393990", "title": "Battaglia di Licosa", "text": "La battaglia navale di Licosa, combattuta nell'anno 846 presso l'omonimo promontorio, oppose ai Saraceni una coalizione di ducati indipendenti del Meridione d'Italia, ispirata e guidata dal Duca di Napoli Sergio I. Dell'alleanza facevano parte alcuni di quei soggetti politici la cui spiccata propensione marittima era minacciata dai danni subiti a causa delle incursioni saracene: oltre al Ducato bizantino di Napoli, essa comprendeva le potenze marinare di Amalfi, Gaeta e Sorrento.\nContesto bellico.\nLa battaglia che si combatt\u00e9 a Punta Licosa nell'846 non fu un evento isolato: essa costituiva l'atto conclusivo di una campagna navale iniziata nella primavera di quello stesso anno, con la quale si voleva rendere pi\u00f9 sicura la navigazione nelle rotte navali dai porti del mar Tirreno, minacciata dalle scorrerie dei pirati musulmani, le cui basi erano nei numerosi covi presenti sulla costa. Tra i rifugi in cui erano insediati i pirati, vi era, nell'attuale Cilento, quello su Punta Licosa, considerato la loro roccaforte in Campania.\nPrima di puntare su Licosa, l'alleanza aveva gi\u00e0 riconquistato l'isola di Ponza, caduta in possesso dei Saraceni nello scorcio iniziale di quello stesso anno.\nEsito e conseguenze.\nLo scontro si concluse con il successo della coalizione dei ducati campani, a cui fecero seguito altre vittoriose iniziative navali che videro sempre protagoniste le potenze marinare di Amalfi, Gaeta, Napoli e Sorrento. Le campagne militari si susseguirono a pi\u00f9 riprese fino all'849, anno della storica Battaglia di Ostia.\nNonostante le vittorie della coalizione anti-saracena, gli effetti sortiti dalle campagne militari non furono definitivi: infatti, gi\u00e0 nell'851 si registrava in Campania una ripresa e una recrudescenza delle azioni di pirateria, favorite dalle tradizionali e mai sopite rivalit\u00e0 che opponevano i soggetti politici dell'Italia meridionale e della Langobardia Minor. Queste divisioni storiche, nella migliore delle ipotesi, impedivano l'unit\u00e0 di intenti necessaria per sconfiggere in modo definitivo il fenomeno piratesco. Unit\u00e0 di intenti consolidata col tempo solo a partire dagli inizi del X secolo, periodo in cui maturarono le condizioni per alleanze anti-saracene pi\u00f9 durature, a partire dalla Lega Cristiana protagonista nel 915 della Battaglia del Garigliano.\nVa quindi tenuto presente che la responsabilit\u00e0 della minaccia saracena ricadeva in parte sugli stessi che la combattevano. Quella congerie di Stati, incluso il Ducato di Napoli, in cui era frammentata l'Italia meridionale, aveva favorito l'insediamento costiero dei Saraceni negli anni trenta del secolo al fine di servirsene come strumento per combattersi reciprocamente, assoldandoli di volta in volta come mercenari. La pirateria sorse allorquando quegli stessi mercenari si diedero a razzie decise in autonomia, approfittando dello scacco imposto ai Bizantini dopo le sconfitte inferte in Sicilia nell'845, nell'ambito della belligeranza arabo-bizantina.\nRazzia saracena di Roma.\nImmediatamente dopo l'episodio di Licosa, gli \"Annales Bertiniani\" degli anni 846\u2013847 riportano anche la notizia di un attacco dei Musulmani contro Roma, quale atto di ritorsione contro il papa. In quella sortita, nel racconto dell'annalista, i Saraceni razziarono la Basilica di San Pietro sotto il pontificato di papa Sergio II, che mor\u00ec poco dopo. Fu proprio tale evento a spingere il suo successore, papa Leone IV, a dar corso all'alleanza che sconfisse la flotta saracena a Ostia nell'849 e a promuovere la realizzazione della \"Civitas Leonina\", l'opera di sistemazione della cinta muraria portata a termine tra l'848 e l'852, concepita proprio con l'intento di proteggere il Colle Vaticano e la basilica di San Pietro.\nValore simbolico.\nPer quanto effimera negli effetti, la battaglia di Licosa fu per\u00f2 un episodio molto importante dal punto di vista simbolico. Essa mostr\u00f2, infatti, che, messe da parte le divisioni intestine, l'azione congiunta di alcuni poteri locali era in grado di combattere efficacemente la minaccia saracena, potendo perfino fare a meno dell'appoggio di un soggetto politico e navale, come l'impero bizantino, cos\u00ec importante nello scacchiere italiano e mediterraneo.\nLa possibilit\u00e0 stessa di costituirsi in coalizione, e il ruolo guida sostenuto da Napoli, erano stati favoriti proprio dall'affievolimento della conflittualit\u00e0, registratosi in quegli anni quaranta, tra il Ducato di Napoli e i principati longobardi di Salerno e Benevento."}
{"id": "3393992", "revid": "339392", "url": "https://it.wikipedia.org/wiki?curid=3393992", "title": "J. League 2009", "text": ""}
{"id": "3393993", "revid": "584834", "url": "https://it.wikipedia.org/wiki?curid=3393993", "title": "Strada Regionale 6 Eridania Occidentale", "text": ""}
{"id": "3393998", "revid": "1318658", "url": "https://it.wikipedia.org/wiki?curid=3393998", "title": "Pietro Marubi", "text": "Biografia.\nCoinvolto nei moti risorgimentali in quanto sostenitore di Garibaldi e nell'omicidio del sindaco di Piacenza fu perci\u00f2 costretto nel 1856 a riparare in Albania, allora territorio ottomano.\nTrasferitosi a Scutari apr\u00ec il primo laboratorio fotografico albanese, l'Atelier Marubi, che in breve tempo divenne uno dei pi\u00f9 importanti dell'area. L'Atelier prosegu\u00ec l'attivit\u00e0 sino al 1944 grazie ai suoi collaboratori Rrok Kodheli e Kel Kodheli, ed in seguito al figlio di lui Geg\u00eb, documentando le vicende storiche dell'Albania e la vita quotidiana dei suoi abitanti.\nL'archivio Marubi.\nL'archivio Marubi composto da pi\u00f9 di 100.000 negativi originali \u00e8 stato riconosciuto dall'UNESCO come patrimonio internazionale, un patrimonio storico-culturale per il paese balcanico. L'archivio \u00e8 conservato presso il Museo Nazionale della Fotografia Marubi (in albanese : \"Muzeu Komb\u00ebtar i Fotografis\u00eb \"Marubi\"\" ), situato presso il Museo Storico di Scutari, l'unico museo dedicato alla fotografia di tutta l'Albania che conserva pi\u00f9 di 500.000 fotografie attribuite soprattutto alla \"dinastia\" Marubi\nLe pi\u00f9 antiche foto della collezione Marubi sono datate intorno al 1858-1859. Alcune di queste foto furono pubblicate su \"The Illustrated London News\", \"La Guerra d'Oriente\" e \"L'Illustration\".\nMarubi considerato il primo fotografo albanese, secondo i critici \u00e8 considerato il capostipite di una vera e propria \"dinastia\", un gruppo di importanti fotografi come Kel Marubi (Mikel Kodheli), Kol\u00eb Idromeno, Ymer Bali, Mandi Ko\u00e7i, Jani Ristani, Mihal Popi, Ali Bakiu, Niko Stefani, Misto Cici, Petro Dhimitri e pi\u00f9 recentemente Besim Fusha, Petrit Kumi e Niko Xhufka, che hanno fatto la storia della fotografia albanese.\nUna mostra sull'Archivio Marubi alla Triennale di Milano.\nOrganizzata dal Museo Nazionale della Fotografia Marubi alla Triennale di Milano e in collaborazione del Museo di fotografia contemporanea di Cinisello Balsamo e diverse istituzioni albanesi, la mostra intitolata \"Il Rituale Fotografico\", tenutasi dal 16 novembre al 9 dicembre 2018 a Milano, in occasione dell'anno commemorativo di Giorgio Castriota Scanderbeg, eroe nazionale d'Albania, celebrava il lavoro della dinastia dei fotografi Marubi. Una mostra imponente di 170 fotografie e di alcune lastre negative di Pietro Marubi, Kel Marubi, Geg\u00e8 Marubi, Shan Pici, Pjet\u00ebr Rraboshta, Angjelin N\u00ebnshati, Ded\u00eb Jakova e Kol\u00eb Idromeno.\nLa mostra che comprendeva foto di vario formato riferite ad epoche diverse della storia dei paesi Balcani, comprendeva fotografie di paesaggi rurali e urbani, attivit\u00e0 lavorative, costruzioni, ritratti in abiti tradizionali e famiglie in posa, scene delle attivit\u00e0 dei componenti della famiglia reale del Montenegro, foto segnaletiche, \u00abfabbriche, inondazioni, celebrazioni e anniversari, studenti, ministri in visita, una donna coperta di stracci, a seno nudo, definita \u201cdonna povera\u201d, e come era molto in uso i morti: una suora, una bambina, e il cadavere di Jup Karazi suicida\u00bb"}
{"id": "3393999", "revid": "293377", "url": "https://it.wikipedia.org/wiki?curid=3393999", "title": "Pjet\u00ebr Marubi", "text": ""}
{"id": "3394001", "revid": "2118580", "url": "https://it.wikipedia.org/wiki?curid=3394001", "title": "J.League Division 2 2010", "text": "La J.League Division 2 2010 \u00e8 stata la dodicesima edizione della J.League Division 2."}
{"id": "3394002", "revid": "339392", "url": "https://it.wikipedia.org/wiki?curid=3394002", "title": "J. League 2010", "text": ""}
{"id": "3394003", "revid": "1354930", "url": "https://it.wikipedia.org/wiki?curid=3394003", "title": "Gran Premio Regio Insubrica 2011", "text": "Il Gran Premio Regio Insubrica 2011, terza edizione della corsa, si \u00e8 svolto il 26 febbraio 2011, per un percorso totale di 167,4\u00a0km. \u00c8 stato vinto dall'italiano Giovanni Visconti che ha terminato la gara in 3h48'57\".\nPercorso.\nIl percorso varia rispetto alla precedente edizione: l'arrivo \u00e8 posto a Varese e si passa da Valmorea, paese natale di Aldo Sassi, a cui si rende omaggio. La partenza \u00e8 stabilita a Campione d'Italia e l'arrivo, come detto, a Varese dove si percorrer\u00e0 per quattro volte un circuito cittadino di 24\u00a0km. L'ultimo km \u00e8 in leggera salita.\nResoconto degli eventi.\nLa corsa inizia subito con una fuga a due: Matteo Montaguti e Phillip Mamos tengono un ritmo abbastanza elevato ma il loro vantaggio massimo non sale sopra i sei minuti. Al primo giro provano l'attacco Cameron Wurf e Paolo Longo Borghini (entrambi Liquigas) ma la loro azione viene ripresa. Il vantaggio dei fuggitivi scende sotto i quattro minuti. Al terzo giro del circuito di Varese i due fuggitivi rischiano di essere assorbiti dal gruppo, ma spendono le ultime energie per guadagnare quaranta secondi di vantaggio: la Liquigas li riprende al km 137. Dopo alcuni attacchi che non hanno effetto, alcuni corridori riescono a prendere qualche secondo di vantaggio ma il gruppo annulla la loro offensiva a circa 10\u00a0km dalla fine. Sull'ultimo tratto in salita Giampaolo Cheula prova l'attacco ma \u00e8 stoppato da Ivan Basso; in seguito attaccano Fabio Duarte, Hubert Dupont e Simon \u0160pilak ma vengono ripresi a 500 metri dal traguardo. Giovanni Visconti regola la volata davanti allo sloveno Jure Kocjan e all'italiano Rinaldo Nocentini."}
{"id": "3394004", "revid": "2036644", "url": "https://it.wikipedia.org/wiki?curid=3394004", "title": "J.League Division 2 2011", "text": "La J.League Division 2 2011 \u00e8 la tredicesima edizione della J.League Division 2.\nA causa del terremoto che ha colpito il paese nipponico l'11 marzo 2011, il campionato \u00e8 stato temporaneamente sospeso per tutto il mese di marzo e le partite in programma per quel periodo sono state annullate e rinviate a data da destinarsi. \nIl 23 aprile 2011, dopo oltre un mese, viene ripreso il campionato giapponese dopo il disastro che ha colpito l'intera nazione."}
{"id": "3394005", "revid": "123266411", "url": "https://it.wikipedia.org/wiki?curid=3394005", "title": "Bryan Rabello", "text": "Caratteristiche tecniche.\nBrayan Rabello \u00e8 un centrocampista offensivo che per le sue spiccate abilit\u00e0 nel dribling viene paragonato a Mat\u00edas Fern\u00e1ndez.\nCarriera.\nClub.\nCresciuto calcisticamente nel Colo Colo, ha esordito nell'ottobre del 2009 a 15 anni.\nNazionale.\nPunto fisso della rappresentativa Under-17, viene convocato per il campionato sudamericano di categoria del 2011."}
{"id": "3394007", "revid": "339392", "url": "https://it.wikipedia.org/wiki?curid=3394007", "title": "J. League 2011", "text": ""}
{"id": "3394008", "revid": "83531", "url": "https://it.wikipedia.org/wiki?curid=3394008", "title": "Classica di San Sebasti\u00e1n 2003", "text": "La Classica di San Sebasti\u00e1n 2003, ventitreesima edizione della corsa e valevole come prova della Coppa del mondo 2003, si svolse il 9 agosto 2003, per un percorso totale di 227 km. Fu vinta dall'italiano Paolo Bettini, al traguardo con il tempo di 5h44'42\" alla media di 39.513 km/h.\nAll'arrivo 143 ciclisti portarono a termine il percorso"}
{"id": "3394017", "revid": "767487", "url": "https://it.wikipedia.org/wiki?curid=3394017", "title": "Rose sfogliate dalla tempesta", "text": "Rose sfogliate dalla tempesta (\"Rosen, die der Sturm entbl\u00e4ttert\") \u00e8 un film muto del 1917 diretto da Kurt Matull e interpretato da Pola Negri che si era trasferita da poco in Germania dalla nat\u00eca Polonia.\nProduzione.\nIl film fu prodotto nel 1917 dalla Saturn-Film AG (Berlin).\nDistribuzione.\nUsc\u00ec in sala nel 1918. In Italia venne distribuito dalla Orlandini nel 1921."}
{"id": "3394020", "revid": "767487", "url": "https://it.wikipedia.org/wiki?curid=3394020", "title": "Die toten Augen", "text": "Die toten Augen \u00e8 un cortometraggio muto del 1917 diretto da Kurt Matull.\nProduzione.\nIl film fu prodotto nel 1917 dalla Saturn-Film AG (Berlin)."}
{"id": "3394021", "revid": "1494169", "url": "https://it.wikipedia.org/wiki?curid=3394021", "title": "Nikolaj Kruglov", "text": ""}
{"id": "3394023", "revid": "96758", "url": "https://it.wikipedia.org/wiki?curid=3394023", "title": "\u0160ime Vrsaljko", "text": "Biografia.\nAnche suo padre Mladen \u00e8 stato un calciatore.\nNell'estate 2017 \u00e8 convolato a nozze con la fidanzata, Matea; la coppia ha un figlio, nato a Zagabria nel giugno 2018.\nCaratteristiche tecniche.\nVrsaljko \u00e8 un terzino che agisce prevalentemente a destra, ma in grado di disimpegnarsi anche sulla fascia opposta. Unisce a una buona lettura della fase difensiva la capacit\u00e0 di spinta in fase di attacco.\nCarriera.\nClub.\nDinamo Zagabria.\nDopo aver compiuto le trafile giovanili nella , il 26 giugno 2009 viene ceduto in prestito alla . Nei sei mesi di permanenza nel club satellite della Dinamo, Vrsaljko colleziona 17 presenze di cui 16 da titolare. Tornato alla Dinamo Zagabria il 22 dicembre dello stesso anno, esordisce in prima squadra il 27 febbraio successivo nella vittoria interna per 6-0 contro il .\nNei quattro anni successivi contribuisce alla conquista di quattro titoli nazionali, due Coppe di Croazia e una Supercoppa. Il 29 agosto 2010 segna il suo primo gol da professionista, aprendo le marcature in occasione della vittoria casalinga per 2-0 contro il . Nella stessa stagione debutta anche nelle coppe europee, prima in Champions League e poi in Europa League.\nGenoa.\nL'11 luglio 2013 viene ceduto alla societ\u00e0 italiana del per circa 4 milioni di euro. Dopo aver debuttato in maglia rossubl\u00f9 il 17 agosto in Coppa Italia contro lo , esordisce in Serie A il 25 agosto 2013 nella partita -Genoa, terminata con una sconfitta della squadra ligure. Durante la stagione viene impiegato prima come terzino destro nella difesa a 4 del tecnico Liverani e poi, con l'arrivo di Gian Piero Gasperini, quarto di centrocampo, sempre a destra, nel 3-4-3 proposto dal tecnico piemontese. Chiude la sua prima stagione in Italia con 22 presenze.\nSassuolo.\nIl 22 luglio 2014 viene acquistato dal per circa 4 milioni di euro. Esordisce con la nuova maglia il 31 agosto, durante la prima giornata di campionato contro il , subentrando negli ultimi minuti a Nicola Sansone. Termina la prima stagione in Emilia con 22 presenze (21 in Serie A e una in Coppa Italia) e con 4 assist. Nella seconda stagione invece \u00e8 uno dei tanti protagonisti della cavalcata del Sassuolo verso la qualificazione all'Europa League, contribuendo al gioco offensivo della squadra e risultando uno dei migliori terzini del campionato. Conclude la stagione con 35 presenze in campionato e una in Coppa Italia.\nAtl\u00e9tico Madrid.\nIl 5 luglio 2016 viene ufficializzato il suo passaggio all' per circa 18 milioni di euro. Esordisce il 17 settembre nella vittoria per 5-0 contro lo . Il 19 marzo 2017, durante la partita vinta per 3-1 contro il , subisce un grave infortunio al ginocchio sinistro, riportando la rottura parziale del legamento crociato posteriore e una distorsione al legamento collaterale interno, dovendo cos\u00ec terminare anzitempo la stagione.\nPrestito all\u2019Inter e ritorno all'Atl\u00e9tico.\nIl 1\u00ba agosto 2018 viene comunicato il suo trasferimento all' in prestito annuale per 6,5 milioni di euro con diritto di opzione per l'acquisto a titolo definitivo per altri 17,5 milioni. Esordisce in maglia nerazzurra il 26 agosto, nel match casalingo contro il Torino, terminato 2-2. Dopo aver collezionato 13 presenze in totale, a febbraio 2019 \u00e8 costretto a farsi operare al ginocchio, chiudendo anzitempo la sua stagione.\nTornato all\u2019Atletico, torna a giocare il 26 gennaio 2020 nella Liga contro il (0-0). Il 10 agosto 2020 viene confermato positivo al COVID-19, insieme al compagno \u00c1ngel Correa, che per\u00f2 non influir\u00e0 sulla partita di Champions contro il Lipsia.\nNazionale.\nDopo aver svolto tutta la trafila delle nazionali giovanili, esordisce con la nazionale maggiore a 19 anni nella partita contro la del 9 febbraio 2011, risultando il pi\u00f9 giovane esordiente della nazionale. Convocato dal commissario tecnico Niko Kova\u010d per il Mondiale 2014, gioca da titolare, impiegato nel ruolo di terzino sinistro, nella partita d'esordio contro il . Viene convocato anche per gli Europei 2016, dove la nazionale croata viene eliminata agli ottavi di finale dal , e per il Mondiale 2018, al termine del quale diventa vicecampione del mondo.\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "3394031", "revid": "81195", "url": "https://it.wikipedia.org/wiki?curid=3394031", "title": "Gioco con la cera", "text": "Il gioco con la cera \u00e8 un gioco erotico realizzato facendo gocciolare o versando la cera calda sul corpo del partner. Per tale scopo si pu\u00f2 ricorrere direttamente a una candela, oppure alla cera di paraffina fatta fondere in un contenitore di terracotta o a bagnomaria. Pu\u00f2 rappresentare sia una pratica BDSM che un gioco effettuato nell'ambito della classica attivit\u00e0 sessuale.\nOvviamente occorre fare attenzione a non ustionare il compagno, utilizzando ad esempio accorgimenti quali quello di controllare la temperatura della cera versandone dapprima un po' sul proprio polso. Pi\u00f9 distante dal corpo si fa colare la cera, pi\u00f9 tempo per raffreddarsi avr\u00e0 quest'ultima prima di giungere a destinazione. Bisogna evitare di utilizzare la cera d'api e preferire piuttosto la cera di paraffina, che possiede un punto di fusione inferiore (al di sotto dei 60\u00a0\u00b0C). Inoltre bisogna evitare candele con colori metallici e candele profumate, in quanto bruciano a temperature maggiori e comportano un maggiore rischio di ustioni. L'uso contemporaneo di cera di diversi colori permette di \"decorare\" il corpo del partner ottenendo dei contrasti di tonalit\u00e0 molto suggestivi dal punto di vista estetico.\nTerminato il gioco, la cera solidificatasi sul corpo pu\u00f2 essere rimossa lavando con acqua tiepida e raschiando delicatamente."}
{"id": "3394032", "revid": "486946", "url": "https://it.wikipedia.org/wiki?curid=3394032", "title": "Kesha Sebert", "text": ""}
{"id": "3394035", "revid": "287204", "url": "https://it.wikipedia.org/wiki?curid=3394035", "title": "Andrew Miller", "text": ""}
{"id": "3394038", "revid": "767487", "url": "https://it.wikipedia.org/wiki?curid=3394038", "title": "La nottata", "text": "La nottata \u00e8 un film del 1974 diretto da Tonino Cervi.\nTrama.\nMilano: Susy e Angela sono due giovani che - dopo essersi scontrate casualmente su un marciapiede, per strada - si rivedono nella \"toilette\" d'un locale, dove si impossessano d'un anello dimenticato da una signora, uscita di fretta dopo essersi scandalizzata alle dichiarazioni di Susy, nascondendolo quando la proprietaria torna a cercarlo. Dopo essere state in un cinema, incontrano Vito, un taxista che sembra introdotto negli ambienti giusti, il quale, in cambio della divisione del ricavato, promette d'aiutarle. La ricerca parte dalla casa d'un ricettatore, che per\u00f2 \u00e8 appena deceduto, e prosegue a una festa in casa di \"Destino\", un travestito, dove un gioielliere acquista l'anello a un prezzo truffaldino che i tre sono costretti ad accettare. Ma, dopo essere usciti caricando in macchina un ragazzo di vita, s'accorgono che i soldi sono spariti. Nonostante il rovescio, la serata prosegue e, dopo un incontro con Marta e Davide, due ricchi coniugi viziosi che li coinvolgono in giochi erotici, le due ragazze litigano, per la delusione di Susy che sembra non accettare il maggiore successo di Angela con gli uomini e a quel punto i tre si separano: Angela trascorre una deludente notte con Piero, un altro ragazzo incontrato nell'elegante villa dei coniugi, mentre Susy si reca alla stazione per partire da Milano; al mattino le due si ritrovano, confessandosi vicendevolmente che era stata Angela a prendere i soldi che sembravano spariti, mentre Susy era riuscita a sottrarre l'anello al gioielliere, divenendo amiche."}
{"id": "3394039", "revid": "394", "url": "https://it.wikipedia.org/wiki?curid=3394039", "title": "Maremoto dell'oceano Pacifico del 2011", "text": ""}
{"id": "3394045", "revid": "709565", "url": "https://it.wikipedia.org/wiki?curid=3394045", "title": "Doracor", "text": "I Doracor sono un gruppo musicale italiano. La loro musica si rif\u00e0, in chiave moderna e con scrupolosa eleganza, alle pi\u00f9 ardite evoluzioni del rock progressivo, alternando momenti di fatato romanticismo con audaci saggi di perizia strumentale.\nStoria.\nI Doracor nascono nel 1995, dapprima come progetto solista del tastierista romano Corrado Sardella (Doracor \u00e8 l'anagramma di Corrado), per poi diventare una vera e propria band.\nIl 29 luglio 2016 esce il nuovo doppio CD dal titolo \"Passioni postmoderne di un musicista errante...\", che vede la partecipazione speciale di Red Canzian."}
{"id": "3394046", "revid": "92723", "url": "https://it.wikipedia.org/wiki?curid=3394046", "title": "Arcidiocesi latina di Baghdad", "text": ""}
{"id": "3394047", "revid": "92723", "url": "https://it.wikipedia.org/wiki?curid=3394047", "title": "Arcidiocesi di Baghdad dei Caldei", "text": ""}
{"id": "3394049", "revid": "92723", "url": "https://it.wikipedia.org/wiki?curid=3394049", "title": "Diocesi di Sulaymaniyya", "text": ""}
{"id": "3394052", "revid": "55935", "url": "https://it.wikipedia.org/wiki?curid=3394052", "title": "Pietro Stockmans", "text": ""}
{"id": "3394054", "revid": "1305772", "url": "https://it.wikipedia.org/wiki?curid=3394054", "title": "Golovin", "text": ""}
{"id": "3394055", "revid": "28592", "url": "https://it.wikipedia.org/wiki?curid=3394055", "title": "Dea del sole", "text": ""}
{"id": "3394056", "revid": "228587", "url": "https://it.wikipedia.org/wiki?curid=3394056", "title": "Said", "text": ""}
{"id": "3394064", "revid": "767487", "url": "https://it.wikipedia.org/wiki?curid=3394064", "title": "Maloarchangel'skij rajon", "text": "Il Maloarchangel'skij rajon () \u00e8 un \"rajon\" (\"distretto\") dell'Oblast' di Or\u00ebl, nella Russia europea; il capoluogo \u00e8 Maloarchangel'sk. Istituito il 1966, ricopre una superficie di 754,3 chilometri quadrati e consta di una popolazione di circa 12.000 abitanti."}
{"id": "3394065", "revid": "729019", "url": "https://it.wikipedia.org/wiki?curid=3394065", "title": "Lotus 38", "text": "La Lotus 38 \u00e8 stata la prima vettura a motore centrale a vincere la 500 miglia di Indianapolis. Questo successo venne conquistato nel 1965 da Jim Clark.\nLa vettura veniva gestita dal Team Lotus tra il 1965 e il 1967 e ne sono stati prodotti otto esemplari molti dei quali utilizzati dallo stesso Team Lotus ma alcuni sono stati anche venduti a piloti privati quali Mario Andretti e A.J. Foyt.\nIl progetto.\nLa Lotus 38 \u00e8 stata progettata da Colin Chapman e da Len Terry per partecipare alla 500 Miglia. La \"38\" si poteva considerare una evoluzione della Lotus 29 e della Lotus 34 ma con telaio monoscocca e con il motore Ford V8 con doppio albero a camme e che forniva 500 hp (373 kW) gi\u00e0 utilizzato sulla \"34\". Tutti gli esemplari costruiti avevano il motore centrale per migliorare la distribuzione dei pesi e la maneggevolezza. Per quanto riguarda le dimensioni la Lotus 38 era pi\u00f9 grande di una Formula 1 dell'epoca ma pi\u00f9 piccola di una vettura da competizione statunitense dello stesso periodo.\nLa \"38\" venne specificatamente progettata con delle sospensioni con bracci di lunghezza diversa sul lato destro e su quello sinistro. L'idea era quella di favorire la maneggevolezza sui circuiti ovali, dove si gira solo a sinistra, anche se la maneggevolezza per\u00f2 risultava particolare tanto che questa idea non trov\u00f2 ulteriore seguito.\nLa Lotus 38 dimostr\u00f2 che il tempo delle vetture monoposto con motore anteriore era ormai giunto al termine. Molte delle sue caratteristiche furono poi inserite nella successiva Lotus 49 o riprese da altre vetture come la \"Coyote\" realizzata da A.J. Foyt.\nRisultati sportivi.\nNel 1965 la Lotus 38 con al volante Jim Clark vinse la 500 miglia di Indianapolis partendo dalla prima fila e dominando la gara che condusse, a parte 10 giri, sempre in prima posizione.\nLa Lotus partecip\u00f2, sempre con la Lotus 38, alle edizioni della \"500 miglia \"del 1966 (dove si classific\u00f2 al secondo posto) e del 1967. In questa ultima partecipazione Clark fu costretto al ritiro."}
{"id": "3394069", "revid": "729019", "url": "https://it.wikipedia.org/wiki?curid=3394069", "title": "Ford Squire", "text": "La Ford Squire \u00e8 un'automobile familiare prodotta dalla Ford per il mercato britannico tra il 1955 e il 1959.\nContesto.\nLa Squire era una familiare due porte che era la controparte della berlina Ford Prefect 100E della quale condivideva lo stesso motore a valvole laterali da 1.172\u00a0cm\u00b3 di cilindrata e 36 hp (27 kW) e altri componenti quali gli interni. La trasmissione era a tre marce. La Squire era lunga 3.606\u00a0mm, larga 1.536\u00a0mm, alta 1.600\u00a0mm e con un interasse di 2.209\u00a0mm.\nLa Squire era pi\u00f9 corta della Prefect e della Anglia 100E due porte. Le portiere anteriori erano pi\u00f9 corte di quelle del modello a quattro porte in quanto della carrozzeria della Squire era stata ottimizzata per una versione furgonata, venduta come \"Thames 300E\", mentre il portellone posteriore era composto da due parti singole divise sul piano orizzontale. Anche il sedile posteriore poteva essere ripiegato verso il basso per trasformare la configurazione degli interni da quattro posti in trasporto merci. Fino al 1957 erano presenti, sui fianchi della vettura, delle modanature in legno. La Squire condivideva lo stesso segmento di mercato con la Hillman Husky e della Austin A30/A35. In totale ne furono realizzati 17.812 esemplari e si dimostr\u00f2 un modello di successo anche in confronto con vetture familiari pi\u00f9 grandi.\nLa versione pi\u00f9 economica della Squire era la Ford Escort 100E, nome utilizzato per la prima volta dalla Ford GB, il quale diventer\u00e0 famoso in seguito con il modello dalla stessa denominazione (Ford Escort), prodotto in Europa a partire dagli anni '60 e negli Stati Uniti negli anni '80.\nLa prima Escort aveva la stessa parte meccanica della familiare basata sull'Anglia,con allestimento semplificato. Si dimostr\u00f2 molto popolare con 33.131 esemplari prodotti tra il 1955 e il 1961.\nNel 1955 la rivista \"British Motor\" prov\u00f2 nel 1955 una Squire registrando una velocit\u00e0 massima di 112\u00a0km/h (69,9 miglia orarie) ed accelerava da 0 a 80\u00a0km/h (0-50 miglia orarie) in 20,2 secondi. Il consumo si attestava sui 7,91 L per 100 chilometri. Comprese tasse e il riscaldamento, che era optional, il prezzo di acquisto era di 668 sterline."}
{"id": "3394070", "revid": "124123", "url": "https://it.wikipedia.org/wiki?curid=3394070", "title": "Carlo Favale", "text": "Biografia.\nFavale, studente del liceo Massimo d'Azeglio, fu tra i soci fondatori della , di cui assunse la presidenza nel 1901. Sotto la sua presidenza entrarono nel club i primi giocatori stranieri.\nLa Juventus disput\u00f2 sotto la sua presidenza la stagione 1902 giocando nel girone piemontese con altre tre squadre torinesi, , e , il girone eliminatorio del quinto campionato di calcio ma, alla fine, dovette cedere il passo al .\nDurante la sua gestione, per la terza volta consecutiva, gli juventini vinsero la Coppa del Ministero della Pubblica Istruzione.\nLasci\u00f2 la guida della societ\u00e0 a Giacomo Parvopassu nel 1902 a causa degli impegni di studio.\nCollegamenti esterni.\nStatistiche su Myjuve.it"}
{"id": "3394071", "revid": "122880", "url": "https://it.wikipedia.org/wiki?curid=3394071", "title": "Nero indelebile", "text": "Nero indelebile \u00e8 il secondo album del cantante italiano Antonino Spadaccino, pubblicato nel gennaio 2008 dall'etichetta discografica Sony Music.\nL'album \u00e8 stato anticipato dal singolo \"Resta come sei\", pubblicato nel 2007, e non ha avuto un successo discografico rilevante, raggiungendo la posizione numero 39 degli album pi\u00f9 venduti in Italia."}
{"id": "3394078", "revid": "409613", "url": "https://it.wikipedia.org/wiki?curid=3394078", "title": "Franco Perlotto", "text": "Biografia.\nNato da una famiglia di Trissino nel vicentino e alpinista fin da ragazzo, \u00e8 guida alpina, viaggiatore e giornalista. Avvicinatosi al free climbing sul finire degli anni settanta, ne \u00e8 diventato uno dei principali promotori in Italia. In 25 anni di attivit\u00e0 ha compiuto oltre duemila ascensioni in quasi cinquanta paesi diversi del mondo, molte delle quali in solitaria; fra le pi\u00f9 importanti figurano: la prima italiana sulla Torre del Diavolo nel Wyoming, nel 1982 (con un grado di difficolt\u00e0 5.12, corrispondente al IX); la prima assoluta della parete sinistra del Salto Angel, la cascata pi\u00f9 alta del mondo in Venezuela, nel 1983 (un VII/A3, con quattro giorni in parete); le due salite su El Capitan nel Parco nazionale di Yosemite in California: la prima europea della strapiombante \"Tangerine Trip\" nel 1980 (un VII/A4, con tre giorni in parete) e la prima solitaria della \"Lurking Fear\" nel 1986 (un VI/A3 sup., con quattro giorni in parete); la prima solitaria del Trollryggen in Norvegia nel 1979 (un VI sup./A1, con ventiquattr'ore di arrampicata non stop).\nDopo aver aperto 42 nuove vie sulle pi\u00f9 impervie pareti alpine, negli anni novanta il \"b\u00f2cia matto di Trissino\" ha lasciato le montagne per porsi al servizio della cooperazione internazionale guadagnandosi sul campo una laurea ad honorem in educazione ambientale. Divenuto un esperto di emergenze e di cooperazione allo sviluppo, ha operato per gli organismi internazionali in missioni umanitarie nei Territori Autonomi Palestinesi, in Sri Lanka, in Ciad, in Bosnia, in Ruanda, in Sudan, in Congo. In Amazzonia ha vissuto per tre anni con gli indios Yanomam\u00f6 e per altri quattro ha coordinato un programma di prevenzione e controllo degli incendi nella foresta amazzonica in collaborazione con l'ambasciata italiana in Brasile. Rientrato in Italia, dal giugno 2009 \u00e8 sindaco di Recoaro Terme. Nel 2012 torna ad operare per la Cooperazione allo Sviluppo in Afghanistan.\nGiornalista e fotografo, ha scritto reportage di viaggio e di alpinismo sulle principali testate italiane ed estere. \u00c8 stato direttore responsabile del trimestrale \"Progetto Care Italia\" e ha collaborato alle pagine culturali del \"Giornale di Vicenza\" e di \"Alto Adige\". Suoi articoli sono apparsi su \"La Rivista\" e \"Lo Scarpone\" del Club Alpino Italiano e su altre pubblicazioni specialistiche. Ha diretto il trimestrale \"Trissino Informa\" e il periodico di turismo \"Up Land\". Dal 1991 collabora stabilmente con il quotidiano \"Avvenire\" e con il suo mensile di viaggi \"Luoghi dell'Infinito\". Dal 2006 \u00e8 direttore responsabile della rivista di geopolitica, ambiente e turismo \"Kronos Informa\".\nParallelamente ha pubblicato anche una decina di libri. Nel 1993 \u00e8 entrato come socio accademico nel GISM (Gruppo Italiano Scrittori di Montagna) che gli ha conferito il premio Giovanni De Simoni. Nel 1995 il suo racconto \"Una vita da eroe\" ha vinto il premio letterario Giulio Bedeschi. Nel 1996 esce il suo primo romanzo, \"La terra degli invisibili\". Gli sono stati assegnati anche il premio letterario Zanclea per il racconto \"Trincea\" (1998) e il premio Carlo Mauri (premio speciale della giuria) per il racconto \"L'uomo bello\" (1999).\nDall'8 giugno 2009 al 18 giugno 2012 \u00e8 stato sindaco di Recoaro Terme, in provincia di Vicenza.\nDopo il rientro da Herat in Afghanistan da un programma di \"governance\" della Cooperazione Italiana del Ministero degli Esteri, a seguito di un infarto, ha deciso di rientrare nel mondo della montagna. Dal 2016 gestisce il Rifugio Boccalatte sulle Grandes Jorasses (gruppo del Monte Bianco)."}
{"id": "3394084", "revid": "409613", "url": "https://it.wikipedia.org/wiki?curid=3394084", "title": "Project financing", "text": ""}
{"id": "3394091", "revid": "124123", "url": "https://it.wikipedia.org/wiki?curid=3394091", "title": "Giacomo Parvopassu", "text": "Storia.\nDi professione avvocato, Parvopassu fu anche presidente della societ\u00e0 di calcio dal 1903 al 1904. \nDurante la sua presidenza, che segu\u00ec quella di Carlo Favale, la adott\u00f2 la maglia bianconera, la quale \u00e8 la divisa ufficiale ancora oggi, scelta come un simbolo di \u00absemplicit\u00e0, austerit\u00e0, aggressivit\u00e0 ed eleganza\u00bb. In contemporanea la sede sociale venne trasferita da Via Gasometro 14 a Via Pastrengo. In campionato la squadra arriver\u00f2 in finale dove si arrese al per 3-0.; successivamente vinse il Torneo di Trino Vercellese (un triangolare) ed il quadrangolare Coppa Citt\u00e0 di Torino. Nel 1904 il campo di gioco si trasfer\u00ec dalla Piazza d'Armi al Velodromo Umberto I, dotato finalmente di tribune. Per la prima volta fu organizzata una trasferta internazionale, a Losanna, in Svizzera, mentre in campionato si aggiudic\u00f2 di nuovo il secondo posto perdendo di nuovo contro il Genoa, questa volta 1-0. Al termine della stagione 1903-1904 al Velodromo Umberto I si gioc\u00f2 la Coppa Universitaria, un torneo pionieristico di prestigio internazionale, in cui la Juventus travolse, in partita secca, l' per 9-1.\nLasci\u00f2 la carica di presidente all'imprenditore di origine svizzera Alfredo Dick."}
{"id": "3394093", "revid": "793215", "url": "https://it.wikipedia.org/wiki?curid=3394093", "title": "Attilio Ubertalli", "text": "Storia.\nUbertalli, tra le altre attivit\u00e0, fu presidente ed amministratore delegato della fonderia Comet S.A. di Torino e azionista di diverse societ\u00e0 tessili. Fu anche presidente della SSS (Societ\u00e0 Spettacoli Sportivi), societ\u00e0 anonima creata dai soci della Juventus al fine di raccogliere i capitali necessari per costruire il primo stadio di propriet\u00e0, nonch\u00e9 primo in cemento armato e primo con illuminazione artificiale, ovvero il Campo Juventus.\nPrender\u00e0 parte alla Grande Guerra col grado di tenente d'artiglieria.\nDurante la breve presidenza di Attilio Ubertalli, la Juventus attravers\u00f2 un periodo di crisi economica e di risultati. Nel campionato di calcio 1910-1911 fin\u00ec nona ed ultima nella classifica del cosiddetto \"Torneo Maggiore\". I bianconeri si presentarono al campionato successivo, iniziato ad ottobre del 1911, con un organico all'osso, tanto che nella partita in trasferta col Milan riuscirono a schierare dieci soli giocatori, perdendo cos\u00ec 8-1. Fin\u00ec la stagione terz'ultima con soli 9 punti.\nCollegamenti esterni.\nStatistiche su Myjuve.it\nStatistiche su Juworld.net"}
{"id": "3394095", "revid": "1543377", "url": "https://it.wikipedia.org/wiki?curid=3394095", "title": "Pallanuoto ai VI Giochi asiatici", "text": "Il VI torneo asiatico di pallanuoto si \u00e8 disputato dal 12 al 16 dicembre 1970 a Bangkok, all'interno del programma dei \"VI Giochi asiatici\".\nIl torneo si \u00e8 svolto in due fasi successive: una a gironi ed una ad eliminazione diretta. Per la quarta volta consecutiva la medaglia d'oro \u00e8 stata vinta dal Giappone."}
{"id": "3394096", "revid": "210936", "url": "https://it.wikipedia.org/wiki?curid=3394096", "title": "Torso Belvedere", "text": ""}
{"id": "3394097", "revid": "715388", "url": "https://it.wikipedia.org/wiki?curid=3394097", "title": "Swedish Open 1975 - Singolare maschile", "text": "Il singolare maschile del torneo di tennis Swedish Open 1975, facente parte della categoria Grand Prix, ha avuto come vincitore Manuel Orantes che ha battuto in finale Jos\u00e9 Higueras 6-0, 6-3."}
{"id": "3394103", "revid": "116862946", "url": "https://it.wikipedia.org/wiki?curid=3394103", "title": "Teresa Berra", "text": "Biografia.\nNata nella famiglia liberale di Domenico Berra e di Carolina Frapolli, spos\u00f2 nel 1821 l'industriale tessile di origine tedesca Carlo Kramer, dal quale ebbe nel 1829 il figlio Edoardo. Per due anni, dal 1824 al 1826, viaggi\u00f2 per l'Europa e conobbe molti esuli italiani.\nIn Italia fu in corrispondenza e amicizia con note personalit\u00e0 della politica e della letteratura, come Giovanni Berchet, che le dedic\u00f2 la poesia \"Matilde\", Carlo Cattaneo, Giacomo Ciani, Pietro Giannone, Tommaso Grossi, Giacomo Medici, Aurelio Saffi, Camillo Ugoni e altri.\nI salotti della sua casa milanese e della villa di Cremella erano aperti alle cospirazioni dei patrioti della Giovine Italia, cos\u00ec che la Berra fin\u00ec per essere sorvegliata dalla polizia. Durante i moti di Milano del 1848 si prodig\u00f2 per le cure dei feriti e quando la rivolta fu repressa dagli Austriaci, ripar\u00f2 nella sua casa di Lugano, dove accolse Mazzini e altri esuli. Torn\u00f2 a Milano nel 1851.\nIl marito mor\u00ec nel 1844. Il figlio Edoardo, laureato in legge e in ingegneria, deputato nel 1860 nel Parlamento sabaudo, combatt\u00e9 volontario nella seconda e nella terza guerra d'indipendenza, e mor\u00ec prematuramente nel 1869. Teresa Berra istitu\u00ec a suo nome la Fondazione Edoardo Kramer per l'assistenza agli invalidi e l'istruzione infantile, tuttora attiva. "}
{"id": "3394104", "revid": "287204", "url": "https://it.wikipedia.org/wiki?curid=3394104", "title": "9227 Ashida", "text": "9227 Ashida \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,0772317\u00a0UA e da un'eccentricit\u00e0 di 0,0352378, inclinata di 3,63916\u00b0 rispetto all'eclittica.\nL'asteroide \u00e8 dedicato all'astrofilo giapponese Masafumi Ashida."}
{"id": "3394105", "revid": "1442080", "url": "https://it.wikipedia.org/wiki?curid=3394105", "title": "Felipe Caronti", "text": " \nA causa della sua profonda fede repubblicana ed indipendentista, nel 1848 partecip\u00f2 ai moti rivoluzionari contro gli austriaci nella citt\u00e0 natale di Como. Condannato a morte, si rifugi\u00f2 dapprima in Svizzera, a Zurigo, dove tess\u00e9 strette relazioni con Giuseppe Mazzini, testimoniate anche dal rapporto epistolare tra i due. Successivamente, nel 1855, a seguito del fallimento del progetto mazziniano di un'Italia repubblicana, si imbarc\u00f2 su un vapore alla volta dell'Argentina che divenne la sua patria d'adozione.\nFu quindi \"Capit\u00e1n de Administraci\u00f3n de la Legi\u00f3n Agr\u00edcola Militar\", e poi colonnello dell'esercito argentino. Disegn\u00f2 il secondo edificio della Cattedrale della citt\u00e0 (antecedente all'attuale) e diresse la costruzione della prima scuola pubblica locale.\nNel 1865 fece parte della nuova \"Comisi\u00f3n Municipal Bahiense\". Divenne anche celebre perch\u00e9 realizz\u00f2 le prime previsioni meteorologiche della provincia e studi\u00f2 la distribuzione dell'acqua potabile. Gli fu dedicata una via a Bahia Blanca quando era ancora vivo, a testimonianza del prestigio conquistato. Alla sua morte, nel 1883, fu menzionato come \"el hombre m\u00e1s importante de Bah\u00eda Blanca\". Fu sepolto nel cimitero vecchio, l'attuale plaza Pellegrini. \nUno de suoi figli, Luis Caronti, fu il secondo intendente municipale di Bah\u00eda Blanca nonch\u00e9 il primo nato sul posto. Volle anche lasciare una cospicua eredit\u00e0 personale ad alcune istituzioni benefiche della citt\u00e0. Nel febbraio del 2011 \u00e8 stata ufficializzata dal parlamento regionale la richiesta che venga dichiarato solennemente \u201ccittadino illustre\u201d della regione bonairense."}
{"id": "3394107", "revid": "125330452", "url": "https://it.wikipedia.org/wiki?curid=3394107", "title": "Enrico Craveri", "text": "Biografia.\nEnrico Craveri \u00e8 stato finora l'unico presidente della a ricoprire la carica per due periodi. Nel 1935 succedette a Edoardo Agnelli, massimo dirigente del club torinese per 12 anni, per la carica di presidente durante la guerra d'Etiopia, con un ex giocatore e vicepresidente del club, Giovanni Mazzonis. Il suo primo mandato fin\u00ec nel 1936.\nVenti anni dopo, nel 1954, divenne presidente \"ad interim\" della Juventus, e succedette nella massima carica dirigenziale a Gianni Agnelli. Durante l'anno trascorso a capo della Juventus nel suo secondo mandato, condivise la carica con Luigi Cravetto e Marcello Giustiniani."}
{"id": "3394109", "revid": "282094", "url": "https://it.wikipedia.org/wiki?curid=3394109", "title": "Teresa Berra Kramer", "text": ""}
{"id": "3394110", "revid": "287204", "url": "https://it.wikipedia.org/wiki?curid=3394110", "title": "Swiss Open Gstaad 1975 - Singolare", "text": "Il singolare del torneo di tennis Swiss Open Gstaad 1975, facente parte della categoria Grand Prix, ha avuto come vincitore Ken Rosewall che ha battuto in finale Karl Meiler 6-4, 6-4, 6-3."}
{"id": "3394112", "revid": "94647", "url": "https://it.wikipedia.org/wiki?curid=3394112", "title": "Intelaiatura a traliccio", "text": ""}
{"id": "3394113", "revid": "767487", "url": "https://it.wikipedia.org/wiki?curid=3394113", "title": "Ce la far\u00f2", "text": "Ce la far\u00f2 \u00e8 il singolo di debutto del cantante italiano Antonino Spadaccino, pubblicato nel novembre 2005 dall'etichetta discografica Sony Music e prodotto da Mario Lavezzi. Il singolo ha anticipato l'uscita del primo album omonimo del cantante, avvenuta il 7 aprile 2006.\nIl brano ha avuto un ottimo successo commerciale, poich\u00e9 ha raggiunto la posizione numero 3 dei singoli pi\u00f9 venduti in Italia. In poco tempo alla canzone viene anche assegnato il disco d'oro digitale per gli oltre 15.000 download.\nSuccessivamente il singolo risulter\u00e0 essere il ventiquattresimo pi\u00f9 venduto in Italia nel 2006."}
{"id": "3394114", "revid": "94647", "url": "https://it.wikipedia.org/wiki?curid=3394114", "title": "Fachwerkhaus", "text": ""}
{"id": "3394115", "revid": "36426", "url": "https://it.wikipedia.org/wiki?curid=3394115", "title": "Apollo di Belvedere", "text": ""}
{"id": "3394119", "revid": "125342626", "url": "https://it.wikipedia.org/wiki?curid=3394119", "title": "Giuseppe Hess", "text": "Biografia.\nIl padre, originario della Prussia Renana, e la madre, di Francoforte, furono sudditi tedeschi immigrati a Torino, dove risultano iscritti alla comunit\u00e0 evangelica in data imprecisata tra il 1870 e il 1880.\nCarriera.\nGiocatore.\nHess fu un giocatore della , ove gioc\u00f2 sia nella prima squadra che in quella riserve. Con la cosiddetta vinse la Seconda Categoria del 1905. Ha poi avuto un intermezzo alla nella stagione 1908-1909, prima di tornare alla Juventus.\nFece il suo esordio nella prima squadra juventina contro i concittadini del , nel derby della Mole del 7 novembre 1909, in una sconfitta per 3-1, mentre la sua ultima partita fu contro l', l'11 febbraio 1912, in una sconfitta per 4-0. In tre stagioni in prima squadra collezion\u00f2 19 presenze senza segnare.\nDirigente.\nRitiratosi dall'attivit\u00e0 agonistica nel 1912, entr\u00f2 nei ranghi dirigenziali della Juventus, divenendo presidente dal 1913 al 1915 e, ulteriormente membro del consiglio d'amministrazione coprendo la carica vicepresidenziale, compiendo anche la funzione di direttore della sezione tennistica bianconera tra gli anni 1930 e 1940. Contemporaneamente, intraprese una brillante carriera da avvocato."}
{"id": "3394123", "revid": "287204", "url": "https://it.wikipedia.org/wiki?curid=3394123", "title": "Achille Sacchi", "text": ""}
{"id": "3394133", "revid": "122951205", "url": "https://it.wikipedia.org/wiki?curid=3394133", "title": "Dar\u00edo Lezcano", "text": "Carriera.\nEsordi e esperienza svizzera.\nHa esordito nel Trinidense, dove ha giocato per un anno collezionando 11 presenze ed 1 gol, per poi passare al Wil, dove ha giocato 66 partite segnando 14 gol. Nel 2011 si \u00e8 trasferito al Thun. Il 4 agosto 2011, nella sfida di ritorno del terzo turno preliminare di Europa League giocata contro il Palermo, realizza il gol decisivo che sancisce l'eliminazione della societ\u00e0 rosanero dalla competizione europea.\nIngolstadt.\nIl 15 gennaio 2016 passa all'FC Ingolstadt 04 per 2.5 milioni di euro.\nNazionale.\nViene convocato per la Copa Am\u00e9rica Centenario del 2016.\nStatistiche.\nPresenze e reti nei club.\n\"Statistiche aggiornate al 20 aprile 2016.\""}
{"id": "3394135", "revid": "22356", "url": "https://it.wikipedia.org/wiki?curid=3394135", "title": "Mesohippus", "text": "Mesohippus (in greco: \u03bc\u03b5\u03c3\u03bf/\"meso\" che significa \"mezzo\" e \u03b9\u03c0\u03c0\u03bf\u03c2/\"hippos\" che significa \"cavallo\") \u00e8 un genere estinto di cavallo primordiale. Visse circa 40-30 milioni di anni fa, dal tardo Eocene alla met\u00e0 dell'Oligocene. Come molti cavalli fossili, il \"Mesohippus\" visse prevalentemente nel Nord America.\nDescrizione.\n\"Mesohippus\" aveva le gambe pi\u00f9 lunghe rispetto al suo predecessore \"Epihippus\", che arrivavano ai 60 cm di altezza; inoltre, aveva perso un dito del piede e rimase prevalentemente sul dito medio, anche se si presume che usasse gli altri due. Il muso di \"Mesohippus\" era pi\u00f9 lungo e pi\u00f9 grande dei precedenti equidi ed aveva una piccola fossa facciale sul cranio; il suo cervello era molto simile a quello dei cavalli moderni. Gli occhi erano rotondi ed erano pi\u00f9 ampi e posizionati pi\u00f9 indietro rispetto a \"Epihippus\".\nA differenza dei suoi antenati, la dentatura conteneva un'unica lacuna dietro i denti anteriori; inoltre, l'evoluzione gli aveva portato un'altra rettifica per ciascuna arcata, per un totale di sei denti sia superiori che inferiori. Il \"Mesohippus\" era un animale vegetariano, che si cibava di ramoscelli teneri e frutta."}
{"id": "3394138", "revid": "114612356", "url": "https://it.wikipedia.org/wiki?curid=3394138", "title": "Jay Heimowitz", "text": "In carriera ha vinto 6 braccialetti WSOP, e ha collezionato 37 piazzamenti a premi alle World Series of Poker (ultimo dei quali alle WSOP 2010."}
{"id": "3394140", "revid": "287204", "url": "https://it.wikipedia.org/wiki?curid=3394140", "title": "Flemming Davanger", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la seconda posizione nella squadra norvegese con i connazionali Stig-Arne Gunnestad, Tormod Andreassen, Kjell Berg e P\u00e5l Trulsen. \nNell'edizione la nazionale svizzera si classific\u00f2 prima, la statunitense terza. La competizione ebbe lo status di sport dimostrativo. Vinse l'oro nel 2002 a salt lake city."}
{"id": "3394142", "revid": "767487", "url": "https://it.wikipedia.org/wiki?curid=3394142", "title": "Kjell Berg", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la seconda posizione nella squadra norvegese con i connazionali Stig-Arne Gunnestad, Flemming Davanger, Tormod Andreassen e P\u00e5l Trulsen.\nNell'edizione la nazionale svizzera si classific\u00f2 prima, la statunitense terza. La competizione ebbe lo status di sport dimostrativo"}
{"id": "3394147", "revid": "466539", "url": "https://it.wikipedia.org/wiki?curid=3394147", "title": "Miss Mondo 2000", "text": "Miss Mondo 2000, la cinquantesima edizione di Miss Mondo, si \u00e8 tenuta il 30 novembre 2000, presso il Millennium Domee di Londra, nel Regno Unito. Il concorso \u00e8 stato presentato da Jerry Springer e Rebecca de Alba, e trasmesso da Channel 5 e Zee TV. La diciottenne Priyanka Chopra, rappresentante dell'India \u00e8 stata incoronata Miss Mondo 2000."}
{"id": "3394148", "revid": "287204", "url": "https://it.wikipedia.org/wiki?curid=3394148", "title": "Pal Trulsen", "text": ""}
{"id": "3394151", "revid": "599013", "url": "https://it.wikipedia.org/wiki?curid=3394151", "title": "Tim Somerville", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra statunitense con i connazionali Mike Strum, Bud Somerville, Bill Strum e Bob Nichols. \nNell'edizione la nazionale svizzera si classific\u00f2 prima, la norvegese seconda. La competizione ebbe lo status di sport dimostrativo "}
{"id": "3394153", "revid": "767487", "url": "https://it.wikipedia.org/wiki?curid=3394153", "title": "Mike Strum", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra statunitense con i connazionali Tim Somerville, Bud Somerville, Bill Strum e Bob Nichols.\nNell'edizione la nazionale svizzera si classific\u00f2 prima, la norvegese seconda. La competizione ebbe lo status di sport dimostrativo"}
{"id": "3394159", "revid": "84604", "url": "https://it.wikipedia.org/wiki?curid=3394159", "title": "Pliohippus", "text": "Il Pliohippus \u00e8 un genere estinto di equidi. Visse nella met\u00e0 del Miocene, circa 12 milioni di anni fa, probabilmente si evolse dal Callippus. Era un animale molto simile al Cavallo, ma aveva due dita lunghe su entrambi i lati del piede. Le membra lunghe e sottili del \"Pliohippus\" rivelano che era un animale da steppa.\nFino a poco tempo, a causa delle somiglianze anatomiche, il \"Pliohippus\" si credeva essere il diretto antenato del cavallo odierno e di tutti i parenti equidi. Anche se il \"Pliohippus\" era chiaramente un equide, il suo cranio presenta una profonda fossa facciale, caratteristica non presente in alcun moderno equide. Inoltre, i suoi denti erano fortemente curvi, a differenza dei denti dritti dei cavalli. Di conseguenza, \u00e8 anche improbabile che possa essere l'antenato del cavallo moderno; pi\u00f9 probabilmente si pensa possa essere l'antenato del Astrohippus."}
{"id": "3394160", "revid": "767487", "url": "https://it.wikipedia.org/wiki?curid=3394160", "title": "Bud Somerville", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra statunitense con i connazionali Mike Strum, Tim Somerville, Bill Strum e Bob Nichols.\nNell'edizione la nazionale svizzera si classific\u00f2 prima, la norvegese seconda. La competizione ebbe lo status di sport dimostrativo"}
{"id": "3394161", "revid": "125333885", "url": "https://it.wikipedia.org/wiki?curid=3394161", "title": "Universit\u00e0 di W\u00fcrzburg", "text": "L'Universit\u00e0 di W\u00fcrzburg (nome ufficiale: Julius-Maximilians-Universit\u00e4t W\u00fcrzburg) \u00e8 un'antica universit\u00e0 degli studi tedesca. Preceduta da un'effimera universit\u00e0 fondata nel 1402. venne istituita definitivamente nel 1582 dal principe vescovo di W\u00fcrzburg Julius Echter von Mespelbrunn, a cui \u00e8 intitolata.\nGeneralit\u00e0.\nNel 2011 l'universit\u00e0 di W\u00fcrzburg \u00e8 costituita da dieci facolt\u00e0 e 56 istituti. Nel semestre invernale dell'anno accademico 2010-2011 risultavano iscritti all'Universit\u00e0 di W\u00fcrzburg 22.128 studenti, il 42% maschi e il 58% femmine, pi\u00f9 3100 studenti che frequentano corsi universitari post-laurea o stanno conseguendo il dottorato di ricerca. L'universit\u00e0 \u00e8 affiliata al gruppo di Coimbra.\nW\u00fcrzburg \u00e8 una citt\u00e0 bavarese di circa 130\u00a0000 abitanti. L'universit\u00e0 con i suoi 25\u00a0000 studenti circa, a cui devono essere aggiunti altri 7000 studenti circa del \"Fachhochschule W\u00fcrzburg-Schweinfurt\", un'universit\u00e0 di scienze applicate, e 750 studenti del conservatorio musicale, nonch\u00e9 il personale docente e amministrativo dell'universit\u00e0 (circa 10\u00a0000 persone), ha un notevole impatto sulla vita e sull'economia cittadina.\nStoria.\nL'Universit\u00e0 fu fondata nel 1402. Tuttavia pochi anni dopo, nel 1415, venne chiusa, per cui W\u00fcrzburg rimase senza universit\u00e0 per oltre un secolo e mezzo, ossia fino al 1582 quando avvenne la seconda e definitiva fondazione. Le cause che portarono alla chiusura della prima universit\u00e0 furono verosimilmente legate a difficolt\u00e0 economiche e politiche. L'umanista Giovanni Tritemio (1462\u20131516), abate del monastero di \"San Giacomo\" a W\u00fcrzburg, negli \"Annales Hirsaugienses\" del 1506, ne attribuiva la chiusura alla reazione degli abitanti di W\u00fcrzburg per la vita dissoluta degli studenti.\nLa \"seconda fondazione\", avvenuta nel 1582 ad opera del principe vescovo di W\u00fcrzburg Julius Echter von Mespelbrunn (1545-1617), costituisce di fatto la vera fondazione dell'universit\u00e0 di W\u00fcrzburg. Concepita come \"un bastione del cattolicesimo nei confronti del protestantesimo\", nei primi secoli l'accesso all'\"Alma Julia\" fu permesso ai soli studenti cattolici. Le limitazioni confessionali furono eliminate progressivamente nell'et\u00e0 dei lumi. Dapprima il principe vescovo Friedrich Carl von Sch\u00f6nborn riform\u00f2 lo statuto affiancando alla facolt\u00e0 di teologia le facolt\u00e0 scientifiche: medicina e scienze naturali (1734).\nIl suo successore Adam Friedrich von Seinsheim nomin\u00f2 rettore dell'universit\u00e0 il famoso medico Carl Caspar von Siebold il quale nel 1769 permise l'accesso anche agli studenti di medicina protestanti. Fu infine Ferdinando III di Toscana, granduca di W\u00fcrzburg dal 1806 al 1814, a eliminare qualsiasi vocazione confessionale all'universit\u00e0 cambiandone lo statuto nel 1814; in quell'occasione l'universit\u00e0 venne intitolata al Mespelbrunn.\nGli edifici e le strutture per la didattica e la ricerca furono letteralmente rase al suolo durante la seconda guerra mondiale. La ricostruzione, o la ristrutturazione degli edifici universitari gravemente danneggiati, avvenne col finanziamento del libero stato della Baviera.\nNel 1696 fu fondato l'orto botanico, trasferito negli anni '60 vicino all'istituto di fisica."}
{"id": "3394166", "revid": "112875206", "url": "https://it.wikipedia.org/wiki?curid=3394166", "title": "Bill Strum", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra statunitense con i connazionali Mike Strum, Bud Somerville, Tim Somerville e Bob Nichols.\nNell'edizione la nazionale svizzera si classific\u00f2 prima, la norvegese seconda. La competizione ebbe lo status di sport dimostrativo"}
{"id": "3394172", "revid": "767487", "url": "https://it.wikipedia.org/wiki?curid=3394172", "title": "Bob Nichols", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra statunitense con i connazionali Mike Strum, Bud Somerville, Bill Strum e Tim Somerville.\nNell'edizione la nazionale svizzera si classific\u00f2 prima, la norvegese seconda. La competizione ebbe lo status di sport dimostrativo"}
{"id": "3394180", "revid": "292162", "url": "https://it.wikipedia.org/wiki?curid=3394180", "title": "Coppa Intercontinentale 1972 (calcio)", "text": "La Coppa Intercontinentale 1972 \u00e8 stata la tredicesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nLe squadre giocarono il primo incontro con il lutto al braccio, in segno di ricordo e di rispetto per le vittime del massacro di Monaco, avvenuto il giorno precedente alla gara d'andata. La partita di Avellaneda fu caratterizzata da un gioco ruvido, specialmente da parte degli argentini, i cui interventi scorretti causarono le proteste dello staff dell'Ajax: dopo il duro intervento di Mircoli su Cruijff, costretto ad uscire anzitempo a causa del fallo subito, i giocatori olandesi si adirarono, e il tecnico Kov\u00e1cs dovette convincerli, nell'intervallo tra il primo e il secondo tempo, a rientrare in campo per continuare la partita. La gara termin\u00f2 1-1, reti di Cruijff e S\u00e1. Il ritorno si tenne ad Amsterdam, e l'Ajax, agevolato dal giocare in casa, vinse per 3-0, superando anche dal punto di vista del gioco gli avversari sudamericani.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3394181", "revid": "1543377", "url": "https://it.wikipedia.org/wiki?curid=3394181", "title": "Silvia Ceccon", "text": "Biografia.\nIl concorso si \u00e8 tenuto il 28 giugno 2002, in diretta su Canale 5 e presentato da Enrico Papi. La Ceccon ha ricevuto il premio dalle mani di Ivana Trump, Clarissa Burt e Oxana Fedorova, Miss Universo in carica. Grazie a questo riconoscimento, la Ceccon ha avuto la possibilit\u00e0 di rappresentare l'Italia a Miss Universo 2003, che si \u00e8 tenuto a Panama a giugno 2003, dove per\u00f2 la modella non \u00e8 riuscita ad entrare nella rosa delle quindici finaliste del concorso di bellezza. Silvia ceccon \u00e8 stata anche la prima Miss No-smoking, testimonial delle campagne contro il tabagismo.\nNel 2007 \u00e8 tra le \"sondaggine\" di Colorado Revolution.\nIn seguito, Silvia Ceccon ha intrapreso la carriera di modella professionista, comparendo saltuariamente in alcune trasmissioni televisive. Ha infatti sfilato per Renato Balestra, Fendi, Calvin Klein, Alviero Martini, Lorenzo Riva, Rocco Barocco, Angelo Marani, Egon von F\u00fcrstenberg, Missoni, Ext\u00e8 ed altri, ed \u00e8 comparsa in trasmissioni come \"Quelli che il calcio\", \"Verissimo\", \"L'Italia sul 2\", \"Veline\" e \"Donne allo specchio\"."}
{"id": "3394184", "revid": "1100311", "url": "https://it.wikipedia.org/wiki?curid=3394184", "title": "Stefan Glarner", "text": ""}
{"id": "3394185", "revid": "287204", "url": "https://it.wikipedia.org/wiki?curid=3394185", "title": "Acheloos", "text": "Acheloos () \u00e8 un ex comune della Grecia nella periferia della Tessaglia di 1.690 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argithea.\nEra compreso nella prefettura di Karditsa."}
{"id": "3394188", "revid": "39884", "url": "https://it.wikipedia.org/wiki?curid=3394188", "title": "Andrea Schopp", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la prima posizione nella squadra tedesca con le connazionali Stephanie Mayer, Monika Wagner, Sabine Hutt e Christiane Scheibel. \nNell'edizione la nazionale norvegese si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394189", "revid": "599013", "url": "https://it.wikipedia.org/wiki?curid=3394189", "title": "Andrea Sch\u00f6pp", "text": ""}
{"id": "3394190", "revid": "729019", "url": "https://it.wikipedia.org/wiki?curid=3394190", "title": "BNP Paribas Open 2011 - Doppio femminile", "text": "Il doppio femminile del BNP Paribas Open 2011 \u00e8 stato un torneo di tennis facente parte del WTA Tour 2011.\nLe campionesse uscenti erano Kv\u011bta Peschke e Katarina Srebotnik, ma sono state sconfitte al primo turno da Klaudia Jans-Ignacik e Alicja Rosolska.\nSania Mirza e Elena Vesnina hanno battuto in finale Bethanie Mattek-Sands e Meghann Shaughnessy per 6-0, 7-5."}
{"id": "3394192", "revid": "767487", "url": "https://it.wikipedia.org/wiki?curid=3394192", "title": "Stephanie Mayer", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la prima posizione nella squadra tedesca con le connazionali Andrea Schopp, Monika Wagner, Sabine Hutt e Christiane Scheibel.\nNell'edizione la nazionale norvegese si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394195", "revid": "39884", "url": "https://it.wikipedia.org/wiki?curid=3394195", "title": "Monika Wagner", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la prima posizione nella squadra tedesca con le connazionali Stephanie Mayer, Andrea Schopp, Sabine Hutt e Christiane Scheibel. \nNell'edizione la nazionale norvegese si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394199", "revid": "599013", "url": "https://it.wikipedia.org/wiki?curid=3394199", "title": "Radek Slon\u010d\u00edk", "text": ""}
{"id": "3394200", "revid": "287204", "url": "https://it.wikipedia.org/wiki?curid=3394200", "title": "Arni (Sofades)", "text": "Arni () \u00e8 un ex comune della Grecia nella periferia della Tessaglia di 3.299 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Sofades"}
{"id": "3394201", "revid": "827882", "url": "https://it.wikipedia.org/wiki?curid=3394201", "title": "Figali Convention Center", "text": "Il Figali Convention Center (Centro de Convenciones Amador) \u00e8 un'arena, che si trova nella zona di Fort Amador a Panama. La capacit\u00e0 dell'arena \u00e8 di 25.000 posti.\nL'edificio \u00e8 stato costruito nel 2003, come centro per ospitare il concorso di bellezza Miss Universo 2003, che quell'anno si teneva a Panama. In seguito, l'arena \u00e8 stata utilizzata numerose volte in occasione di concerti ed eventi sportivi, principalmente legati alla boxe o al pattinaggio su ghiaccio.\nL'arena panamense ha ospitato vari concerti, tra cui quelli di Miley Cyrus durante il suo Gypsy Heart Tour, di Jennifer Lopez durante il suo Dance Again Tour e di Laura Pausini nel 2016."}
{"id": "3394202", "revid": "729019", "url": "https://it.wikipedia.org/wiki?curid=3394202", "title": "Sabine Hutt", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la prima posizione nella squadra tedesca con le connazionali Stephanie Mayer, Monika Wagner, Andrea Schopp e Christiane Scheibel.\nNell'edizione la nazionale norvegese si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394203", "revid": "767487", "url": "https://it.wikipedia.org/wiki?curid=3394203", "title": "Modellatura", "text": "La modellatura (sostantivo derivato dal verbo modellare) \u00e8 l'operazione con cui si d\u00e0 forma a un oggetto, plasmando un materiale malleabile. Si parla anche di modellazione (termine anch'esso derivato dallo stesso verbo), anche se il significato italiano di quest'ultimo si riferisce pi\u00f9 spesso all'azione pi\u00f9 specifica di preparazione di un bozzetto o di un modello plastico in scala di un manufatto, di un'opera, di una scultura.\nCondizioni.\nModellare un materiale \u00e8 possibile quando si presentano le condizioni che permettono la malleabilit\u00e0 dello stesso, ovvero quando la massa presenta un grado di plasticit\u00e0 che consente di modificarne la forma. Tali condizioni per i diversi tipi di sostanze possono dipendere da:\nSpalmatura.\nI primissimi esempi di modellazione (forse precedenti l'et\u00e0 della pietra) sono rappresentati dal fango spalmato da un lato per chiudere gli interstizi dei ripari di rami e foglie, dall'altro per rendere impermeabili i primi contenitori alimentari sempre basati su intrecci vegetali. Nella sua estrema semplicit\u00e0 la spalmatura di un impasto o di un materiale plastico \u00e8 ancora ben presente all'interno di numerosi processi produttivi: l'intonacatura e rasatura delle pareti; la produzione fuori opera di lastre, pannelli e simili; la realizzazione del massetto. Ovviamente la spalmatura ha bisogno di un supporto che a sua volta \u00e8 suscettibile di modellazione. Con la muratura si sono sempre realizzate forme articolate ricoperte poi da intonaci oppure riempite di conglomerato (l'opera cementizia di epoca romana).\nMolteplici materiali e modalit\u00e0 di realizzazione riconducibili al modellare.\nStampaggio.\nQuando il supporto assume una propria configurazione entro la quale l'impasto si distribuisce in modo da colmare tutti gli spazi il procedimento si parla di stampaggio. Il versamento negli stampi o casseforme diventa il getto con il calcestruzzo o la colata con i metalli e a volte con l'argilla.\nIn campo artistico la forma ottenuta attraverso la modellazione rappresenta l'obiettivo finale, mentre in campo tecnico costruttivo il pezzo ottenuto il pi\u00f9 delle volte tona a inserirsi in un processo di assemblaggio o integrazione con altri pezzi. Fanno eccezione quelle parti in calcestruzzo gettate in opera che, una volta assunta la forma desiderata e le prestazioni richieste al termine dell'indurimento, costituiscono la struttura o l'involucro dell'edificio.\nEsempi di pezzi in calcestruzzo realizzati fuori opera: assemblati, integrati, isolati.\nSoffiatura.\nL'altro modo di modellare i materiali allo stato plastico si basa sulla pressione esercitata dall'interno o dall'esterno. Per esercitare una pressione dall'interno della massa plastica viene utilizzata l'aria, una tecnica utilizzata sin dall'antichit\u00e0 nella lavorazione del vetro. Attualmente nella lavorazione dei polimeri trovano impiego due modi di utilizzare l'aria: la filmatura e lo stampaggio per soffiaggio che servono per ottenere spessori molto sottili nel primo caso di pellicole piane, nel secondo di oggetti come le bottiglie.\nEstrusione e laminazione.\nLa massa plastica pu\u00f2 essere lavorata sia a freddo con l'argilla, sia a caldo con i metalli facendo pressione dall'esterno. Quando il materiale \u00e8 spinto attraverso una trafila si ottengono elementi lineari a sezione costante di diversa lunghezza a seconda degli impieghi. Con l'argilla si trafilano mattoni, pignatte, tavelle e simili che hanno una lunghezza limitata. Con ferro ed alluminio si producono trafilati generalmente lunghi tra i 3 e i 6 metri.\nStampi a gravit\u00e0.\nUn'ultima tecnica di modellazione, sebbene ancora utilizzata in ambito ristretto, apre interessanti prospettive per le prestazioni che offre: lo studio e la produzione di gusci sottili. Le prime realizzazioni degne di nota risalgono ai primi anni '60 (F\u00e9lix Candela), ma lo studio sistematico \u00e8 avviato da Frei Otto che riprende l'intuizione di Antoni Gaud\u00ed con i suoi modelli a gravit\u00e0. In particolare un tessuto zavorrato o un insieme di catene sono ancorati dal di sotto ad un supporto. La forza di gravit\u00e0 tende ad attribuire una forma particolare al modello, che assumer\u00e0 \u201cspontaneamente\u201d la configurazione pi\u00f9 efficiente in termini strutturali. Utilizzando le inclinazioni e le curvature indotte dalla gravit\u00e0 gli spessori e le quantit\u00e0 di materiale necessario possono essere minimizzati. La particolarit\u00e0 di questo metodo progettuale sta nel fatto che la forma \u00e8 indicata dal modello e non dal disegno (riassunto sempre da Frei Otto nel concetto di \u201ccercare la forma\u201d); la forma non pu\u00f2 essere immaginata prima ma osservata e rappresentata soltanto dopo che la gravit\u00e0 ha determinato le condizioni di equilibrio tra grandezze e pesi."}
{"id": "3394204", "revid": "767487", "url": "https://it.wikipedia.org/wiki?curid=3394204", "title": "Christiane Scheibel", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la prima posizione nella squadra tedesca con le connazionali Stephanie Mayer, Monika Wagner, Sabine Hutt e Andrea Schopp.\nNell'edizione la nazionale norvegese si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394206", "revid": "287204", "url": "https://it.wikipedia.org/wiki?curid=3394206", "title": "Fyllo", "text": "Fyllo () \u00e8 un ex comune della Grecia nella periferia della Tessaglia di 4.043 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Palamas"}
{"id": "3394208", "revid": "322321", "url": "https://it.wikipedia.org/wiki?curid=3394208", "title": "Chiesa cattolica in Palestina", "text": "La Chiesa cattolica in Palestina \u00e8 parte della Chiesa cattolica in comunione con il vescovo di Roma, il papa.\nStoria.\nTerra di origine di Ges\u00f9, la Terra Santa fu il primo luogo in cui si svilupp\u00f2 il cristianesimo. \nSituazione.\nNei territori palestinesi vivono oltre 80.000 cattolici, concentrati soprattutto nell'agglomerazione fra Ramallah e Betlemme, comprese le periferie della Cisgiordania e di Gerusalemme. I fedeli sono per lo pi\u00f9 di rito latino, ma c'\u00e8 anche una piccola comunit\u00e0 di rito melchita.\nIn conseguenza della forte instabilit\u00e0 esistente nella regione, causata dagli scontri tra musulmani e Stato d'Israele, i cristiani in Cisgiordania e a Gaza sono scesi, rispetto al 1948, dal 20% al 2% della popolazione.\nNei vent'anni intercorsi tra il 1990 e il 2010 i cristiani di Betlemme, la citt\u00e0 della basilica della Nativit\u00e0, che un tempo erano la grande maggioranza degli abitanti, si sono ridotti a meno del 12%. Per legge la carica di sindaco di Betlemme spetta ancora a un cristiano. Ma il potere del sindaco \u00e8 fortemente diminuito dal 2005, quando il partito islamico di Hamas \u00e8 diventato il primo partito della regione.\nDelegazione apostolica.\nL'11 febbraio 1948, con il breve \"Supremi Pastoris\", papa Pio XII eresse la delegazione apostolica di Palestina, Transgiordania e Cipro. Il 13 febbraio 1973 papa Paolo VI istitu\u00ec la nunziatura apostolica a Cipro, affidandola al delegato apostolico in Palestina (com'\u00e8 tuttora). Dopo l'accordo fondamentale con Israele, la Santa Sede stabil\u00ec relazioni diplomatiche bilaterali con i Paesi della regione: papa Giovanni Paolo II il 6 aprile 1994 istitu\u00ec la nunziatura apostolica in Giordania come rappresentanza autonoma, per il territorio della sola Transgiordania, affidandola al nunzio in Iraq, e il successivo 15 giugno la nunziatura apostolica in Israele, ponendo come nunzio il delegato in Palestina. Pertanto, attualmente la \"delegazione apostolica di Gerusalemme e Palestina\" interessa solo i territori di Gerusalemme, Cisgiordania e Striscia di Gaza. La residenza del delegato apostolico \u00e8 a Gerusalemme.\nAssemblea degli ordinari.\nI vescovi locali fanno parte dell'Assemblea degli ordinari cattolici della Terra Santa (\"Assembl\u00e9e des Ordinaires Catholiques de Terre Sainte\", AOCTS), che riunisce gli ordinari di rito latino e di rito orientale di Palestina, Israele, Giordania e Cipro."}
{"id": "3394209", "revid": "2179318", "url": "https://it.wikipedia.org/wiki?curid=3394209", "title": "Calatafimi (cacciatorpediniere)", "text": "Il Calatafimi \u00e8 stato un cacciatorpediniere (e successivamente una torpediniera) della Regia Marina. Dopo la cattura da parte tedesca, all'armistizio, ha prestato servizio nella Kriegsmarine come Achilles, poi come TA 15 e infine come TA 19.\nStoria.\nGli anni Venti e Trenta.\nCostruita tra il dicembre 1920 e il maggio 1924, la nave apparteneva alla classe Curtatone. Inquadrato nella III Squadriglia Cacciatorpediniere, il 1\u00ba luglio 1924 il \"Calatafimi\" inizi\u00f2 l'attivit\u00e0 addestrativa nel Mar Tirreno.\nNegli anni venti e trenta l'unit\u00e0 comp\u00ec varie crociere in Mediterraneo. Nel dicembre 1925 il \"Calatafimi\" fu trasferito alla IV Squadriglia Cacciatorpediniere, facente parte della Divisione Siluranti (aggregata, nel 1927, alla II Squadra Navale), prendendo parte a varie esercitazioni (pressoch\u00e9 tutte le manovre navali del periodo).\nIl 4 novembre 1927 il cacciatorpediniere ospit\u00f2 a bordo il re di Spagna in visita in Italia con la sua corte. Nell'aprile 1928 il \"Calatafimi\" si rec\u00f2 a Corinto, colpita da un terremoto, per rifornire i terremotati di medicinali e personale della Croce Rossa. Nel 1930 la nave fu sottoposta a lavori di modifica che videro l'innalzamento del fumaiolo prodiero.\nNel 1929 il cacciatorpediniere, insieme ai gemelli \"Castelfidardo\", \"Curtatone\" e \"Monzambano\", costituiva la VIII Squadriglia Cacciatorpediniere, che, insieme alla VII Squadriglia (composta dalle unit\u00e0 della classe Palestro) e all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto. Nel 1931 il \"Calatafimi\", unitamente al \"Riboty\", al \"Castelfidardo\" e alle torpediniere \"Ippolito Nievo\" e \"Fratelli Cairoli\", formava la 3\u00aa Flottiglia Cacciatorpediniere, inquadrata nella IV Divisione Navale.\nTra il 1929 e il 1932 la nave, insieme ad unit\u00e0 della Squadra, prese parte a varie crociere a Costantinopoli, nel Dodecaneso, in Libia, in Grecia, in Cirenaica, in Egitto, nel Libano e poi nuovamente nel Dodecaneso e in Grecia. Nell'ottobre 1929, in particolare, il \"Calatafimi\" comp\u00ec una crociera in Turchia e nel Dodecaneso, mentre nell'estate del 1930 comp\u00ec una crociera che lo port\u00f2 in Libia e in vari porti della Grecia. A bordo della nave, in questo periodo, prest\u00f2 servizio anche il sottotenente di vascello Mario Milano, futura Medaglia d'oro al valor militare.\nNel 1933 il cacciatorpediniere venne sottoposto ad un periodo di grandi lavori a Brindisi. Tra il 1934 e il 1935 la nave stazion\u00f2 nel Dodecaneso, operando intensamente in quelle acque. L'unit\u00e0 fu poi destinata alla VI Squadriglia Cacciatorpediniere, con base dapprima a Messina, poi in Cirenaica (dove il \"Calatafimi\" venne distaccato temporaneamente) e infine a La Spezia. Di frequente la nave oper\u00f2 per conto dell'Accademia Navale di Livorno.\nL'11 aprile 1937 il cacciatorpediniere, in uscita dal porto di Livorno, speron\u00f2 il piroscafo \"Marzamemi\", dovendo trascorrere quindi qualche mese ai lavori per le riparazioni dei gravi danni alla prua.\nIl 1\u00ba ottobre 1938 il \"Calatafimi\" fu declassato a torpediniera e assegnato alla XVI Squadriglia Torpediniere, venendo quindi assegnato alla XVI Squadriglia Torpediniere.\nTra il 1939 e il 1940 la nave, al pari delle altre unit\u00e0 della classe, fu sottoposta ad altri lavori di modifica, che comportarono la sostituzione dei due cannoni da 76/30\u00a0mm Armstrong 1914 con 2 (o 4) mitragliere singole da 20/70 mm Scotti-Isotta Fraschini 1939 (collocate al posto dei cannoni) e 2 da 8/80\u00a0mm (sistemate sul castello). Successivamente vennero imbarcati anche due scaricabombe antisom per bombe di profondit\u00e0.\nIl 24 aprile dello stesso anno assunse il comando della \"Calatafimi\" il tenente di vascello Giuseppe Brignole, che rimase comandante dell'unit\u00e0 per i tre successivi anni e mezzo, sino alla cattura conseguente l'armistizio.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Calatafimi\" faceva parte della XVI Squadriglia Torpediniere (che formava insieme alle gemelle \"Monzambano\", \"Curtatone\" e \"Castelfidardo\" e alle anziane torpediniere \"Giacinto Carini\" e \"Giuseppe La Masa\"), avente base a La Spezia. La nave venne impiegata in missioni di scorta, posa di mine e caccia antisommergibile.\nAlle 20 del 13 giugno 1940 la torpediniera lasci\u00f2 La Spezia di scorta al posamine ausiliario \"Elbano Gasperi\", incaricato della posa di sbarramenti di mine nel tratto di mare prospiciente la costa tra Genova e Savona. Alle 4:10 del 14 giugno una vedetta della \"Calatafimi\" avvist\u00f2 alcune unit\u00e0 al binocolo: il comandante Brignole identific\u00f2 tali navi come cacciatorpediniere francesi. Le unit\u00e0 appartenevano infatti a una formazione francese, composta dagli incrociatori pesanti \"Dupleix\" e \"Colbert\" (appartenenti alla III Divisione incrociatori della Marine Nationale) e dai cacciatorpediniere \"Vautour\", \"Albatros\", \"Gu\u00e9pard\", \"Valmy\" e \"Verdun\" (questi ultimi tre inizialmente separati e in avanscoperta), diretta su Genova per bombardarne gli impianti industriali e l'area portuale (un'altra formazione francese era diretta contro Savona e Vado Ligure). Dopo aver ordinato al \"Gasperi\" di portarsi sotto costa e tornare a Genova alla massima velocit\u00e0 (il posamine invert\u00ec subito la rotta e si port\u00f2 sotto costa come ordinato, nascondendosi nella foschia), il comandante Brignole ordin\u00f2 il posto di combattimento, e la \"Calatafimi\" diresse a tutta forza verso la formazione nemica, avvistando poco dopo anche due incrociatori (al centro) e altri tre cacciatorpediniere (ai lati). Nonostante la disparit\u00e0 di forze, la \"Calatafimi\", riferito dell'avvistamento a Supermarina, si port\u00f2 a distanza ravvicinata, puntando i cannoni e preparando i tubi lanciasiluri al lancio: fidando nelle condizioni meteorologiche favorevoli (foschia e pioggia che rendevano difficile l'avvistamente, oltre al fatto che la sagoma della torpediniera si sarebbe confusa con la costa), Brignole pensava di potersi avvicinare senza essere avvistato per poter lanciare dalla minima distanza possibile, per aumentare le probabilit\u00e0 di successo. Il comandante della nave italiana pens\u00f2 anche di attaccare gli incrociatori, bersaglio di maggior pregio, ma, per non rendersi pi\u00f9 facilmente individuabile, la nave avrebbe dovuto evitare di modificare di molto la rotta, manovrando con le sole macchine, pertanto Brignole decise di attaccare i cacciatorpediniere, pi\u00f9 vicini, come aveva pianificato precedentemente. Mentre venivano preparati i dati da fornire ai tubi lanciasiluri, la formazione francese, disposta in linea di rilevamento, si port\u00f2 in linea di fila, per impiegare tutti i grossi calibri. La formazione che aveva diretto su Vado Ligure apr\u00ec il fuoco per prima, contrastata (bench\u00e9 senza risultati di particolare rilievo) dalle batterie costiere e da alcuni MAS, e poco dopo, alle 4:26, anche il gruppo diretto contro Genova apr\u00ec il fuoco da 6000-7000 metri, tirando contro il porto e gli impianti dell'Ansaldo, proseguendo sino alle 4:40. Subito dopo la \"Calatafimi\" inizi\u00f2 a sua volta il tiro, contro le unit\u00e0 francesi, che fino ad allora non si erano per\u00f2 ancora accorte della nave italiana: avendola a questo punto avvistata, le unit\u00e0 nemiche spostarono il tiro sulla torpediniera, che, manovrando a zig zag tra le salve che cadevano molto vicine, continu\u00f2 a sparare con il cannone di prua (il cui tiro era forzatamente impreciso per via delle continue accostate) e ad avvicinarsi alla formazione avversaria, contro la quale, giunta a meno di 3000 metri, lanci\u00f2 due siluri; poco pi\u00f9 tardi, ridotta ulteriormente la distanza, dopo un'accostata pi\u00f9 marcata, la \"Calatafimi\" lanci\u00f2 altri due siluri. A questo punto il cacciatorpediniere \"Albatros\" fu seriamente danneggiato da un proiettile tirato dalle batterie costiere (la batteria Mameli di Genova), che colp\u00ec la sala macchine, e il danneggiamento fu accolto dall'equipaggio della torpediniera al grido di \u00ab\"Viva l'Italia, viva il Re!\"\u00bb, dato che molti credevano che il colpo venisse dalla \"Calatafimi\": Brignole riport\u00f2 tuttavia l'ordine con il megafono, dovendo proseguire l'azione. Nonostante il fatto che nessuno dei quattro siluri lanciati fosse andato a segno, la formazione francese, stupita dalla reazione inattesa, presa di mira dal tiro sempre pi\u00f9 preciso dalla batteria Mameli e non avendo idea di quale fosse la reale consistenza delle forze italiane, invert\u00ec la rotta e si ritir\u00f2 ad elevata velocit\u00e0, temendo una trappola, alle 4:48. La \"Calatafimi\" inizialmente insegu\u00ec la formazione francese, lanciando, nonostante la distanza e la disparit\u00e0 di velocit\u00e0, altri due siluri, il primo dei quali, tuttavia, and\u00f2 fuori punteria per un'accostata troppo veloce, mentre il secondo, difettoso, rimase incastrato met\u00e0 dentro e met\u00e0 fuori il tubo. L'equipaggio, spinto dall'entusiasmo, avrebbe voluto perseverare ancora nell'inseguimento, ma il comandante Brignole, considerato che la \"Calatafimi\" era del tutto indenne, che la scorta dei siluri era esaurita e che sembrava che Genova non avesse subito danni (in realt\u00e0 vi erano stati alcuni danni e perdite, molto ridotte), ritenne ormai inutile continuare, correndo rischi ormai superflui. La torpediniera invert\u00ec perci\u00f2 la rotta, dirigendo su Genova mentre il cannone di poppa continuava ancora a sparare, per un po' di tempo, sulla formazione francese che si allontanava. Inizialmente la torpediniera venne inseguita dal cacciatorpediniere \"Vautour\", rispondendo al fuoco con le proprie artiglierie: la nave italiana non fu colpita, pur riportando leggeri danni da schegge, mentre l'unit\u00e0 francese dovette infine rinunciare all'inseguimento per raggiungere la propria formazione. La \"Calatafimi\" entr\u00f2 a Genova con la bandiera di combattimento a riva e il gran pavese issato. Per l'azione contro la formazione francese il comandante Brignole fu insignito della Medaglia d'oro al valor militare.\nPochi giorni dopo l'azione di Genova, la torpediniera venne utilizzata, nel ruolo di s\u00e9 stessa, per un filmato propagandistico dell'Istituto Luce, \u00ab\"Alba di guerra sul Mar Ligure\"\u00bb, in cui venne riprodotto il combattimento del 14 giugno 1940.\nIn seguito la \"Calatafimi\" fu destinata alle scorte sulle rotte del Basso Adriatico tra Italia ed Albania, con base a Brindisi e inquadramento nel VI Gruppo Torpediniere. Il 21 ottobre 1940, infatti, con la ricostituzione del Comando Superiore Traffico Albania (Maritrafalba, gi\u00e0 in precedenza attivo dal 5 settembre 1940 al suo primo scioglimento, il 12 ottobre 1940, ma senza la \"Calatafimi\" alle sue dipendenze), la nave venne dislocata a Brindisi e destinata, con altre unit\u00e0 (due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS), a tale Comando, a compiti di scorta convogli da e per l'Albania nonch\u00e9 di ricerca e caccia antisommergibile.\nIl 23 ottobre 1940 la \"Calatafimi\" diede inizio alla propria prima missione per Maritrafalba, scortando a Durazzo, insieme all'incrociatore ausiliario \"Capitano A. Cecchi\", il piroscafo \"Campidoglio\" e la motonave \"Citt\u00e0 di Marsala\", con 20,2 tonnellate di materiali. \"Calatafimi\" e \"Capitano Cecchi\" lasciarono poi Durazzo alle 7 del 25 ottobre, scortando i due mercantili dell'andata pi\u00f9 un terzo, il piroscafo \"Casaregis\", di ritorno vuoti: il convoglio arriv\u00f2 a Bari alle 3:30 del 26, ma senza la \"Calatafimi\", che aveva dovuto abbandonare la missione e rifugiarsi a Lagosta, giungendovi alle 13 del 26, a causa delle avverse condizioni meteomarine. \nIl 22 novembre la torpediniera, insieme al piccolo incrociatore ausiliario \"Lago Tana\", part\u00ec da Brindisi alle 5:40 diretta a Durazzo, dove arriv\u00f2 alle 11:45, scortando il piroscafo \"Firenze\" e la motonave da carico \"Barbarigo\", aventi a bordo 781 militari, 38 quadrupedi e 59 tonnellate di rifornimenti. Alle 18:30 del 24 novembre la \"Calatafimi\" ripart\u00ec da Durazzo di scorta ai piroscafi scarichi \"Antonietta Costa\" e \"Boumer\", diretti a Bari, dove giunsero alle 13:30 del 25.\nIl 27 dello stesso mese l'unit\u00e0 salp\u00f2 da Bari alle 4:00 insieme all'incrociatore ausiliario \"Arborea\", scortando i piroscafi \"Italia\" e \"Quirinale\" e la motonave \"Donizetti\", con a bordo 2886 uomini di truppa, 105 quadrupedi e 278 tonnellate di rifornimenti, e raggiungendo Durazzo alle 13:50 di quello stesso giorno. La \"Calatafimi\" ripart\u00ec da Durazzo alle 5:20 del 29 novembre, per scortare a Bari i tre trasporti truppe dell'andata, che rientravano vuoti: il convoglio arriv\u00f2 in porto alle 17:15 dello stesso giorno.\nAlle 3:05 del 4 dicembre la \"Calatafimi\" part\u00ec da Brindisi scortando i piroscafi merci \"Absirtea\", \"Titano\" e \"Silvano\", che trasportavano a Valona 313 militari, 1621 quadrupedi e 117 tonnellate di rifornimenti: le navi arrivarono in porto alle 12:05 del giorno stesso. La torpediniera lasci\u00f2 Valona alla mezzanotte dell'8 dicembre, di scorta ai piroscafi scarichi \"San Luigi\", \"Giglio\" e \"Absirtea\", giungendo a Brindisi otto ore pi\u00f9 tardi, alle 8 dello stesso giorno.\n Tornata a Valona, la nave ne ripart\u00ec l'11 dicembre, alle 9:00, scortando i piroscafi vuoti \"Absirtea\", \"San Luigi\" e \"Silvano\", con i quali arriv\u00f2 a Brindisi alle due di notte del 12. Alle 3:45 del 14 dicembre la \"Calatafimi\" ripart\u00ec da Brindisi di scorta ai piroscafi \"Albano\" e \"Neghelli\" e alla nave cisterna \"Strombo\", mercantili adibiti a traffico civile, arrivando a Valona alle 17:00. La torpediniera lasci\u00f2 Valona alle 7:00 del 15 scortando la motonave \"Narenta\", il piroscafo cisterna \"Conte di Misurata\" e il piroscafo da carico \"Scarpanto\", anch'essi impiegati per il servizio civile, con i quali arriv\u00f2 a Brindisi alle 18:15.\nIl 22 dicembre, alle 5:00, \"Calatafimi\" e \"Capitano Cecchi\" partirono da Bari per scortare i piroscafi \"Aventino\" e \"Monstella\" (quest'ultimo giunto a Bari da Ancona, dov'era stato caricato), aventi a bordo 1027 uomini, 87 quadrupedi e 48 tonnellate di rifornimenti: il convoglio raggiunse Durazzo alle 15:15 dello stesso giorno, dopo aver evitato alcuni siluri lanciati da un sommergibile rimasto sconosciuto. Alle 17:30 del 25 dicembre la nave ripart\u00ec da Durazzo alla volta di Bari, scortando i piroscafi \"Quirinale\" e \"Garigliano\" e la motonave \"Citt\u00e0 di Savona\", scariche, arrivando a Bari alle 8:50 del giorno seguente.\nAlle 18:00 del 27 dicembre la torpediniera, insieme all'incrociatore ausiliario \"Brioni\", part\u00ec da Bari di scorta alle motonavi \"Citt\u00e0 di Savona\" e \"Citt\u00e0 di Bastia\" e al piroscafo \"Diana\", diretti a Durazzo con 1718 militari, 382 quadrupedi e 309 tonnellate di rifornimenti: il convoglio giunse nel porto albanese alle 16:45 dell'indomani. La \"Calatafimi\" prese nuovamente il mare alle 13:30 del 29 dicembre, lasciando Durazzo e dirigendo su Bari, dove giunse all'una del 30, scortando i tre mercantili dell'andata, che tornavano vuoti.\n1941.\nIl 1941 si inizi\u00f2 per la \"Calatafimi\" con una missione di scorta, con partenza alle 4:00 del 3 gennaio da Bari, insieme all'incrociatore ausiliario \"Barletta\", per scortare a Durazzo l'incrociatore ausiliario \"Citt\u00e0 di Genova\" (impiegato come trasporto), la motonave \"Verdi\" e i piroscafi \"Italia\" e \"Milano\". A causa del mare mosso, tuttavia, il convoglio dovette riparare a Brindisi, mentre la \"Calatafimi\" fece ritorno a Bari. La torpediniera ripart\u00ec poi dal porto barese alle 18 del 5 gennaio, scortando i piroscafi \"Miseno\" e \"Stampalia\" e la piccola nave cisterna \"Abruzzi\" adibiti a servizio civile, con i quali giunse a Durazzo alle 12:45 dell'indomani. L'8 gennaio, alle 8:30, la torpediniera ripart\u00ec da Durazzo alla volta di Bari, dove giunse alle 21, scortando due mercantili scarichi, la motonave \"Donizetti\" e il piroscafo \"Sant'Agata\".\nIl 9 gennaio, alle 21:20, la nave salp\u00f2 da Bari per scortare a Durazzo i piroscafi \"Laura C.\", \"Goffredo Mameli\" e \"A. Contarini\", i primi due aventi a bordo 25 militari, 99 autoveicoli e 4819 tonnellate di rifornimenti, il terzo adibito a traffico civile. Il convoglio raggiunse il porto albanese alle 12:30 del 10 gennaio, e la \"Calatafimi\" ne ripart\u00ec alle 22:15 dell'11, scortando \"Abruzzi\" e \"Miseno\" che rientravano vuoti a Bari, dove arrivarono alle 17 del 12 gennaio.\nAlle 23 del 13 gennaio la \"Calatafimi\" e il \"Barletta\" salparono da Bari alla volta di Durazzo, scortando la motonave da carico \"Tergestea\", la motonave passeggeri \"Citt\u00e0 di Bastia\" e il piroscafo \"Aventino\", che trasportavano 1822 uomini, 166 automezzi e 1580 tonnellate di rifornimenti: le navi arrivarono a Durazzo alle 13:50 del 14 gennaio. Alle 7:45 del 16 gennaio la torpediniera part\u00ec da Durazzo diretta a Bari, arrivandovi all'1:15 dell'indomani, di scorta al piroscafo \"Milano\" e alle motonavi \"Citt\u00e0 di Marsala\" e \"Citt\u00e0 di Bastia\", scariche.\nLa \"Calatafimi\" ripart\u00ec da Bari alle 22 del 17 gennaio, scortando i piroscafi \"Bolsena\", impiegato nel traffico civile, \"Diana\" e \"Monstella\", aventi a bordo 151 militari, 900 quadrupedi e 78 tonnellate di materiali. Il convoglio raggiunse Durazzo alle 11:15 del 18 gennaio. Alle 9:40 del 21 gennaio la torpediniera salp\u00f2 da Durazzo per scortare a Brindisi il piroscafo \"Monstella\" e le motonavi \"Citt\u00e0 di Agrigento\" e \"Citt\u00e0 di Trapani\", vuote, con le quali arriv\u00f2 a Brindisi alle 21:30.\nAlle 7:15 del 27 gennaio 1941 la \"Calatafimi\" part\u00ec da Brindisi insieme all'incrociatore ausiliario \"Egeo\", per scortare a Valona i piroscafi \"Piemonte\" e \"Galilea\" e la motonave \"Piero Foscari\", con il primo scaglione della Divisione Fanteria \u00abSforzesca\u00bb (4365 uomini, 14 automezzi, 550 tonnellate di materiali): il convoglio arriv\u00f2 nel porto albanese alle 15:00. La torpediniera ripart\u00ec da Valona alle 9:00 del 29 gennaio, di scorta alla motonave \"Foscari\" e al piroscafo \"Diana\", scarichi, arrivando a Brindisi alle 18:40 e ripartendone quel giorno stesso di scorta all'\"Aventino\" e al \"Citt\u00e0 di Bastia\", parimenti vuoti, che port\u00f2 da Brindisi a Bari.\nAlle 00:00 del 31 gennaio la nave, unitamente al \"Citt\u00e0 di Genova\", lasci\u00f2 Bari di scorta alle motonavi \"Citt\u00e0 di Savona\", \"Rossini\", \"Puccini\" e \"Birmania\", con 2563 militari, 121 automezzi e 147 tonnellate di rifornimenti, arrivando a Durazzo dopo dodici ore di navigazione. La \"Calatafimi\" ripart\u00ec da Durazzo alle 7:30 del 1\u00ba febbraio, diretta a Bari scortando \"Citt\u00e0 di Savona\", \"Rossini\" e \"Puccini\", vuote, ma il convoglio dovette tornare in porto a causa del mare mosso, ripartendo alle 20:30 del 2 e arrivando a Bari nella mattinata del 3.\nLo stesso 3 febbraio, alle 20, la torpediniera lasci\u00f2 Bari di scorta ai piroscafi \"Hermada\" e \"Tagliamento\", diretti a Durazzo con 68 militari, 512 quadrupedi, 5,7 tonnellate di munizioni e 34,5 tonnellate di altri materiali, arrivando a destinazione a mezzogiorno del 4. Due giorni dopo, alle 2:45 del 6, la \"Calatafimi\" salp\u00f2 da Durazzo per Bari scortando le motonavi \"Citt\u00e0 di Tripoli\" e \"Citt\u00e0 di Bastia\" e il piroscafo \"Rosandra\", tutti scarichi, arrivando nel porto pugliese alle 15:40 del giorno stesso.\nL'11 febbraio, alle 3:50, la \"Calatafimi\" e il \"Barletta\" salparono da Bari dirette a Durazzo, dove arrivarono alle 17, per scortarvi le motonavi \"Citt\u00e0 di Bastia\", \"Citt\u00e0 di Alessandria\" e \"Puccini\" e il piroscafo \"Sagitta\", aventi a bordo 2296 uomini, 28 autoveicoli e 6035 tonnellate di rifornimenti. Alle 9:15 del 12 febbraio la torpediniera salp\u00f2 da Durazzo di scorta a \"Citt\u00e0 di Bastia\" e \"Citt\u00e0 di Alessandria\", vuote, con le quali giunse a Bari alle 23:30.\nIl 15 febbraio, alle 5:15, l'unit\u00e0 lasci\u00f2 Bari insieme al \"Barletta\", per scortare a Durazzo, dove arriv\u00f2 alle 17, il piroscafo \"Italia\" e le motonavi \"Donizetti\", \"Rossini\" e \"Narenta\", con il primo scaglione della Divisione Fanteria \u00abPuglie\u00bb (2857 uomini e 968 tonnellate di foraggio e altri materiali). Alle 4:30 del 17 febbraio la \"Calatafimi\" ripart\u00ec da Durazzo per Bari, scortando \"Donizetti\", \"Rossini\" e \"Narenta\", scariche, con le quali giunse a Bari alle 11:30.\nIl 21 febbraio, alle 22:30, la torpediniera salp\u00f2 da Bari insieme al \"Capitano Cecchi\", scortando \"Verdi\", \"Donizetti\", \"Citt\u00e0 di Alessandria\" e \"Citt\u00e0 di Savona\", dirette a Durazzo con 2875 uomini e 1200 tonnellate di rifornimenti. A causa delle condizioni meteomarine contrarie, tuttavia, il convoglio dovette tornare a Bari, ripartendone alle 20:45 del 22, e arrivando infine a Durazzo alle 8:30 del 23. La \"Calatafimi\" lasci\u00f2 poi il porto albanese alle 16:40 del 25 febbraio, scortando a Bari, dove giunse alle 7:30 del giorno seguente, tre delle motonavi dell'andata (tranne la \"Donizetti\") che tornavano vuote.\nIl 2 aprile, alle 22:45, la torpediniera salp\u00f2 da Brindisi scortando \"Abruzzi\" e \"Neghelli\", aventi a bordo 811 tonnellate di benzina e 430 di gasolio, e arrivando a Durazzo alle 14:45 del giorno seguente. L'unit\u00e0 ripart\u00ec dal porto albanese all'1:20 del 4 aprile, scortando due mercantili scarichi, la motonave \"Riv\" e il piroscafo \"Buffoluto\", con i quali giunse a Bari dopo tredici ore di navigazione.\nIl 5 aprile la \"Calatafimi\", la gemella \"Monzambano\" e l'incrociatore ausiliario \"Brindisi\" scortarono da Bari a Durazzo l'\"Italia\" e le motonavi \"Rossini\", \"Puccini\" e \"Citt\u00e0 di Marsala\", cariche di 3645 militari e 224 tonnellate di rifornimenti. Tornata in Italia, la \"Calatafimi\" ripart\u00ec da Bari alle 21:30 del 7 aprile, scortando a Durazzo i piroscafi \"Monstella\", \"Contarini\" e \"Casaregis\", carichi di 561 quadrupedi, 135 autoveicoli e 2660 tonnellate di rifornimenti, oltre a 130 militari. Il convoglio giunse a Durazzo alle 18:45 dell'8, e la torpediniera lasci\u00f2 il sorgitore albanese alle 10 del 9 aprile, scortando la motonave \"Citt\u00e0 di Bastia\", con 140 militari che rimpatriavano, e i piroscafi \"Milano\", con 205 feriti lievi, e \"Sant'Agata\", scarico: le navi raggiunsero Bari alle 6:45 del 10 aprile.\nNella serata del 21 aprile la nave raggiunse il punto \u00abY\u00bb, al largo di Brindisi, dove rilev\u00f2 il \"Capitano Cecchi\" nella scorta di un convoglio partito da Bari alle 19:30 di quel giorno e composto dai piroscafi \"Neghelli\", \"Rinucci\", \"Carlotta\" e \"Turiddu\" (i primi tre carichi di 798 tonnellate di benzina, 997 di provviste e 379 di altri rifornimenti, il quarto adibito a traffico civile). Il convoglio arriv\u00f2 a Durazzo alle 19:15 dell'indomani. Il 22 aprile, alle 4:30, \"Calatafimi\" e \"Monzambano\" lasciarono Durazzo alla volta di Bari, di scorta alla motonave \"Maria\" e ai piroscafi \"Armando\" ed \"Albachiara\", vuoti. Le navi giunsero in porto alle 9:30 del 23.\nIl 23 aprile, alle 4:00, la torpediniera salp\u00f2 da Brindisi scortando i piroscafi \"Tagliamento\", \"Nennella\" e \"Bolsena\", con foraggio e altri rifornimenti, giungendo a Durazzo alle 15:30. La nave lasci\u00f2 tale porto alle 3:15 del 25 aprile, scortando a Bari, dove arriv\u00f2 alle 15:40, le motonavi scariche \"Puccini\" e \"Citt\u00e0 di Marsala\".\nAlle 16:30 del 27 aprile la \"Calatafimi\" ripart\u00ec da Bari per scortare i piroscafi \"Bucintoro\", \"Albachiara\" e \"Contarini\", con 1426 tonnellate di provviste e 1076 di foraggio, arrivando a Durazzo alle 8:30 del 28. La torpediniera ripart\u00ec alle 3:00 del 29, scortando da Durazzo a Bari, ove arriv\u00f2 alle 20 dello stesso giorno, i piroscafi vuoti \"Elvira Vaselli\", \"Nennella\", \"Fanny Brunner\" e \"Albano\".\nAlcune ore pi\u00f9 tardi la torpediniera, rientrata rapidamente a Brindisi, vi rilev\u00f2 l'anziano cacciatorpediniere \"Carlo Mirabello\" nella scorta di un convoglio, partito da Bari alle 20:30 e diretto a Valona, composto dai piroscafi \"Ascianghi\" e \"Maddalena\" (pi\u00f9 un terzo, il \"Carmela\", che rimase a Brindisi), carichi di 427 tonnellate di foraggio, 93,5 di carne congelata e cinque di provviste. Il convoglio raggiunse Valona alle 13:45 del 30 aprile, e alle 19:30 di quello stesso giorno la \"Calatafimi\" part\u00ec da Bari scortando il \"Milano\" e la \"Citt\u00e0 di Marsala\", scariche, arrivando a Durazzo alle 8:20 del 1\u00ba maggio.\nIl 5 maggio 1941 la nave, inquadrata nella XVI Squadriglia Torpediniere con le gemelle \"Curtatone\", \"Castelfidardo\" e \"Monzambano\", venne posta alle dipendenze del neocostituito Comando Gruppo Navale dell'Egeo Settentrionale (Marisudest), con sede ad Atene e area operativa nel Mar Egeo in cooperazione con la Kriegsmarine. Trasferita di base al Pireo, la nave inizi\u00f2 le missioni di scorta nel Mar Egeo, con destinazioni Creta e la Cirenaica.\nIl 24 maggio la nave fu inviata, insieme alle torpediniere \"Perseo\" e \"Calliope\", a rinforzare la scorta (composta dal cacciatorpediniere \"Freccia\" e dalle torpediniere \"Procione\", \"Orione\" e \"Pegaso\") di un convoglio composto dai trasporti truppe \"Conte Rosso\", \"Marco Polo\", \"Esperia\" e \"Victoria\", partito da Napoli alle 4:40 di quel giorno e diretto a Tripoli. \"Calatafimi\", \"Perseo\" e \"Calliope\" lasciarono tuttavia il convoglio per tornare alla base alle 19:10; poco pi\u00f9 tardi, alle 20:40, il convoglio fu attaccato dal sommergibile britannico \"Upholder\" che silur\u00f2 e affond\u00f2 il \"Conte Rosso\", con la morte di 1297 uomini. \nIl 29 maggio la \"Calatafimi\" lasci\u00f2 Catania insieme al \"Citt\u00e0 di Genova\", scortando i piroscafi tedeschi \"Bellona\", \"Tinos\" e \"Savona\", carichi di personale e materiale della Wehrmacht, al Pireo, dove il convoglio arriv\u00f2 alle otto del mattino del 1\u00ba giugno. Il 30 giugno la torpediniera scort\u00f2 da Salonicco al Pireo il piroscafo cisterna \"Celeno\".\nIl 10 luglio 1941 la \"Calatafimi\" e un'altra torpediniera, la \"Climene\", danneggiarono il sommergibile HMS \"Torbay\", che aveva lanciato due siluri, in posizione 37\u00b030\u2019 N e 24\u00b016\u2019 E (canale di Zea), contro la motocisterna \"Strombo\", danneggiandola gravemente (la nave ebbe due dispersi, ma pot\u00e9 essere rimorchiata a Salamina dalla torpediniera \"Monzambano\"). Il 21 luglio la \"Calatafimi\" e la torpediniera \"Sagittario\" scortarono dal Pireo a Suda i piroscafi tedeschi \"Livorno\", \"Castellon\" e \"Savona\", con personale e materiale delle forze germaniche. Cinque giorni pi\u00f9 tardi la nave, insieme alla torpediniera \"Cassiopea\", scort\u00f2 da Suda al Pireo i piroscafi tedeschi \"Castellon\", \"Savona\", \"Caterina\" ed \"Artemis\", anch'essi carichi di truppe e rifornimenti della Wehrmacht mentre il 28 luglio l'unit\u00e0 fu di scorta al piroscafo \"Caterina Madre\", in navigazione dal Pireo a Salonicco con personale delle forze armate italiane e tedesche.\nIl 1\u00ba settembre la \"Calatafimi\" scort\u00f2 dal Pireo ai Dardanelli la nave cisterna \"Cordelia\", diretta in Mar Nero per imbarcare nafta dalla Romania, mentre una settimana pi\u00f9 tardi l'unit\u00e0 scort\u00f2 dal Pireo a Suda il piroscafo tedesco \"Santa F\u00e8\", con personale e materiale della Wehrmacht.\nNel pomeriggio del 3 ottobre la \"Calatafimi\", la \"Monzambano\" e un'altra torpediniera, l'\"Aldebaran\", lasciarono Salonicco per il Pireo, scortando le motonavi cisterna \"Torcello\" e \"Theophile Gautier\", quest'ultima francese. Alle 18:40 del 4 ottobre la \"Gautier\" venne colpita da un siluro lanciato dal sommergibile britannico \"Talisman\", inabissandosi otto miglia a nord dell'isola di Jura, in posizione 37\u00b051' N e 24\u00b035' E. La \"Monzambano\" contrattacc\u00f2 immediatamente con il lancio di bombe di profondit\u00e0. Dopo aver tratto in salvo l'intero equipaggio della \"Gautier\", le tre torpediniere e la \"Torcello\" ripresero la navigazione, arrivando al Pireo senza ulteriori problemi il 5 ottobre.\nL'11 ottobre la \"Calatafimi\", la \"Castelfidardo\", il \"Sella\" e la torpediniera \"Lupo\" scortarono dal Pireo a Kavaliani (vicino a Salonicco) i piroscafi \"Trapani\", \"Elli\", \"Caterina M.\" e \"Volodda\", carichi di personale e materiale della Wehrmacht (\"Elli\" e \"Trapani\" proseguirono poi da soli per Salonicco). Sei giorni pi\u00f9 tardi \"Calatafimi\" e \"Castelfidardo\" scortarono dai Dardanelli al Pireo le navi cisterna \"Bal\u010dik\", bulgara, e \"Balkan\", rumena: il convoglio venne tuttavia attaccato dal sommergibile britannico \"Thunderbolt\". L'unit\u00e0 nemica, avvistato il convoglio (ma solo i due mercantili) alle 10:11 del 18 ottobre in posizione 37\u00b041' N e 23\u00b051' E, con rilevamento 145\u00b0, alle 11:08 lanci\u00f2 tre siluri contro la \"Bal\u010dik\", da una distanza di circa 1000 metri. La petroliera fu tuttavia mancata, e dalle 11:44 alle 12:05 le unit\u00e0 di scorta gettarono undici bombe di profondit\u00e0 sul punto in cui si trovava il sommergibile (senza tuttavia danneggiarlo), per poi allontanarsi solo all'una del pomeriggio.\n1942.\nL'11 febbraio 1942 la \"Calatafimi\", insieme all'\"Arborea\", scort\u00f2 da Bari a Patrasso, via Corf\u00f9, le motonavi \"Donizetti\" (proveniente da Brindisi) e \"Viminale\", il piroscafo \"Galilea\" e la nave cisterna tedesca \"Ossag\" (proveniente da Brindisi), con truppe e rifornimenti. L'indomani la torpediniera scort\u00f2 da Valona a Corf\u00f9 la nave cisterna \"Devoli\", mentre il 13 febbraio fu di scorta, insieme all'\"Arborea\" e alla vecchia torpediniera \"Rosolino Pilo\", a \"Galilea\", \"Viminale\", \"Devoli\" e \"Ossag\" in navigazione da Corf\u00f9 a Patrasso.\nIl 1\u00ba marzo la nave, insieme alla torpediniera \"Lupo\", scort\u00f2 le navi cisterna \"Prodomos\" ed \"Albaro\" dal Pireo ai Dardanelli, facendo scalo a Kavaliani (vicino a Salonicco). Il 4 marzo le due torpediniere furono di scorta al piroscafo \"Capo Pino\", in navigazione dal Pireo a Kavaliani e quindi ai Dardanelli, e due giorni pi\u00f9 tardi scortarono il \"Barletta\" dal Pireo a Salonicco. L'11 marzo \"Calatafimi\" e \"Lupo\" scortarono il \"Barletta\" da Kalkis ad Oreos, e tre giorni dopo le due unit\u00e0 scortarono lo stesso piroscafo da Salonicco ad Iraklion.\nIl 15 marzo la \"Calatafimi\" scort\u00f2 da Trikiri a Salonicco i piroscafi \"Tagliamento\", \"Pier Luigi\" e \"Santa F\u00e8\", mentre cinque giorni pi\u00f9 tardi scort\u00f2 da Kavaliani al Pireo, insieme ad un MAS, i piroscafi \"Volodda\" e \"Neghelli\". Il 26 marzo la torpediniera fu di scorta, insieme a due motovedette tedesche, al piroscafo \"Burgas\" e alla nave cisterna ex greca \"Petrakis Nomikos\", sulla rotta da Salonicco al Pireo, mentre il 30 marzo la \"Calatafimi\" scort\u00f2 dal Pireo a Lero il piccolo piroscafo \"Tabarca\".\nIl 3 aprile 1942 \"Calatafimi\", \"Monzambano\" e l'incrociatore ausiliario \"Brindisi\", unitamente a tre motovedette tedesche, scortarono dal Pireo a Suda le motonavi \"Citt\u00e0 di Agrigento\", \"Citt\u00e0 di Alessandria\" e \"Citt\u00e0 di Savona\", i piroscafi \"Delos\" e \"Teseo\" e la pirocisterna \"Elli\"; tre giorni pi\u00f9 tardi le due torpediniere e l'incrociatore ausiliario scortarono le tre motonavi e il \"Delos\" da Suda al Pireo. Il 10 aprile \"Calatafimi\", \"Monzambano\" e \"Brindisi\" scortarono nuovamente gli stessi quattro mercantili dal Pireo a Suda, mentre il 21 la sola \"Calatafimi\", insieme ad una motovedetta germanica, scort\u00f2 la motocisterna \"Rondine\" da Suda ad Iraklion. Il giorno seguente la torpediniera, di nuovo insieme a \"Brindisi\" e \"Monzambano\" e con l'aggiunta di una motovedetta tedesca, fu di scorta alle motonavi \"Citt\u00e0 di Agrigento\", \"Citt\u00e0 di Alessandria\" e \"Citt\u00e0 di Savona\" da Suda al Pireo. Il 28 aprile le tre unit\u00e0 italiane scortarono dal Pireo ad Iraklion \"Citt\u00e0 di Agrigento\", \"Citt\u00e0 di Savona\" e \"Delos\". \nIl 2 maggio \"Calatafimi\", \"Monzambano\" e \"Brindisi\", insieme a due motovedette della Kriegsmarine, furono di scorta a \"Citt\u00e0 di Agrigento\", \"Citt\u00e0 di Savona\", \"Delos\" e \"Santa F\u00e8\" da Iraklion al Pireo. Otto giorni pi\u00f9 tardi la torpediniera, insieme a \"Brindisi\" e \"Lupo\", nonch\u00e9 a due motovedette della Kriegsmarine, scort\u00f2 da Iraklion al Pireo \"Citt\u00e0 di Agrigento\" e \"Citt\u00e0 di Savona\". Il 15 maggio la \"Calatafimi\", la torpeiniera \"Sirio\", il \"Brindisi\" e due motovedette tedesche scortarono dal Pireo a Suda \"Citt\u00e0 di Agrigento\", \"Citt\u00e0 di Alessandria\", \"Citt\u00e0 di Savona\", \"Tagliamento\", \"Tabarca\" e \"Santa F\u00e8\". Il 21 maggio le tre unit\u00e0 italiane, insieme a quattro motovedette germaniche, scortarono \"Citt\u00e0 di Agrigento\", \"Citt\u00e0 di Alessandria\", \"Citt\u00e0 di Savona\", \"Ossag\" e \"Santa F\u00e8\" da Suda al Pireo, mentre cinque giorni dopo \"Calatafimi\" e \"Lupo\" scortarono da Patrasso ad Iraklion la nave cisterna \"Rondine\". Nel corso dello stesso 26 maggio la \"Calatafimi\" scort\u00f2 da Iraklion al Pireo il piroscafo \"Milano\".\nIl 17 giugno \"Calatafimi\", \"Monzambano\", \"Sirio\" e \"Barletta\" scortarono le motonavi \"Citt\u00e0 di Savona\" e \"Citt\u00e0 di Alessandria\" e i piroscafi \"Tagliamento\", \"Re Alessandro\" e \"Santa F\u00e8\" dal Pireo ad Iraklion, e tre giorni dopo \"Calatafimi\", \"Monzambano\" e \"Barletta\", insieme a due motovedette tedesche, scortarono gli stessi mercantili (tranne il \"Tagliamento\", al posto del quale c'era la \"Citt\u00e0 di Agrigento\") sulla rotta opposta. Il 24 giugno \"Calatafimi\", \"Sirio\" e \"Barletta\", insieme al posamine ausiliario tedesco \"Drache\" e a due motovedette della Kriegsmarine, scortarono dal Pireo a Suda \"Citt\u00e0 di Alessandria\", \"Citt\u00e0 di Agrigento\", \"Citt\u00e0 di Savona\", Re Alessandro, Delos e il piroscafo Monstella.\nTra il 1942 e il 1943 la \"Calatafimi\" venne sottoposta a lavori di modifica, in seguito ai quali uno dei due impiani binati Armstrong-Schneider 1919 da 102/45\u00a0mm venne sostituito con un pezzo singolo Armstrong-Schneider 1917 dello stesso calibro. Vennero inoltre sbarcati i due impianti trinati lanciasiluri da 450\u00a0mm, sostituiti con un complesso singolo da 533\u00a0mm; furono imbarcare anche due mitragliere binate da 20/65 mm Breda 1935.\nIl 27 luglio la torpediniera scort\u00f2 dal Pireo a Suda il piroscafo \"Cagliari\", che quattro giorni dopo scort\u00f2 da Suda ad Iraklion.\nIl 5 agosto la \"Calatafimi\", insieme al \"Barletta\", scort\u00f2 dal Pireo ad Iraklion un convoglio composto dai piroscafi \"Luana\" e \"Panigaglia\" e dalle navi cisterna \"Abruzzi\" ed \"Adige\". La torpediniera prosegu\u00ec poi per Suda insieme all'\"Abruzzi\". Il 12 agosto l'unit\u00e0 scort\u00f2 da Suda al Pireo il piroscafo \"Anna Maria Gualdi\", mentre quattro giorni dopo fu di scorta alla motonave \"Donizetti\" dal Pireo a Suda. Il 23 agosto la \"Calatafimi\" scort\u00f2 il piroscafo \"Tripoli\" e la nave cisterna \"Cerere\" da Suda al Pireo, e due giorni dopo scort\u00f2 dal Pireo a Suda, insieme al \"Barletta\" e alla torpediniera di scorta \"Pegaso\", i piroscafi \"Rhea\", \"Pier Luigi\" e \"Palermo\" (quest'ultimo poi prosegu\u00ec per Iraklion) e la nave cisterna \"Ossag\".\nIl 7 agosto 1942 l'unit\u00e0 stava scortando il piroscafo \"Wachtfels\" insieme alla \"Monzambano\" e al \"Barletta\", quando, alle 7:30, il convoglio fu attaccato dal sommergibile HMS \"Proteus\" nelle acque cretesi, una decina di miglia a nordovest di Milo: colpito da un siluro (su quattro lanciati), il \"Wacthfels\" col\u00f2 a picco nel punto 36\u00b055\u2019 N e 24\u00b010\u2019 E.\nAlle 9:30 del 31 agosto 1942 la \"Calatafimi\" lasci\u00f2 Suda per scortare a Tobruk, insieme alle torpediniere \"Cassiopea\" e \"Monzambano\" (caposcorta), le navi cisterna \"Abruzzi\" e \"Picci Fassio\" (giunta a Suda da Taranto cariche di benzina destinata a Tobruk) e il piroscafo da carico \"Bottiglieri\" (diretto a Bengasi). Il convoglio, procedendo a 7 nodi di velocit\u00e0, si dispose con i tre mercantili in linea di fronte, la \"Calatafimi\" in testa alla formazione e le altre due unit\u00e0 sui lati. Il convoglio disponeva anche di una scorta aerea costituita da velivoli sia italiani che tedeschi. Alle 19:30 del 1\u00ba settembre il convoglio sub\u00ec un primo attacco aereo, da parte di bombardieri in quota, a seguito del quale l'\"Abruzzi\" (che trasportava 684 tonnellate di benzina e due di altri materiali), danneggiata e immobilizzata da alcune bombe cadute vicine allo scafo, venne abbandonata dall'equipaggio: la \"Calatafimi\", su ordine della \"Monzambano\", tent\u00f2 il rimorchio della nave colpita, il cui equipaggio era stato fatto tornare a bordo, ma dopo la rottura del cavo di rimorchio l'\"Abruzzi\" fu nuovamente abbandonata (l'equipaggio fu preso a bordo dalla \"Calatafimi\") e lasciata alla deriva (fu successivamente rimorchiata a Ras Hilal da altre unit\u00e0, giungendovi il 4 settembre), preferendo concentrare la scorta attorno alla \"Picci Fassio\", rimasta indenne: con tale unit\u00e0 rimasero la \"Monzambano\" e la \"Calatafimi\", mentre la \"Cassiopea\" scort\u00f2 il \"Bottiglieri\" a Bengasi. Alle 00:35 del 2 settembre vi fu tuttavia un nuovo attacco, portato da aerosiluranti: dapprima venne avvistato un fuoco indicatore molto a poppavia del convoglio, sulla dritta, poi altri a dritta, sinistra e a proravia del convoglio. Aerei avversari (forse tre) sorvolarono la formazione per oltre un'ora, poi, all'1:55, la \"Picci Fassio\" venne colpita da un siluro a sinistra, venendo scossa d una violenta esplosione, mentre le torpediniere continuavano a manovrare ad elevata velocit\u00e0, tenendosi a distanza, continuamente sorvolate dagli aerei. La \"Picci Fassio\" affond\u00f2 infine alle 2:30, nel punto 33\u00b026' N e 22\u00b041' E, una trentina di miglia a nord di Derna. La \"Calatafimi\" trasport\u00f2 l'equipaggio dell'\"Abruzzi\" al Pireo.\nIl 1\u00ba ottobre la \"Calatafimi\" e il \"Barletta\" scortarono da Iraklion al Pireo i piroscafi \"Re Alessandro\" ed \"Ardenna\", mentre il 6 ottobre la sola \"Calatafimi\", con un cacciasommergibili tedesco, scort\u00f2 dal Pireo ad Iraklion i due piroscafi pi\u00f9 la \"Citt\u00e0 di Alessandria\" e la \"Citt\u00e0 di Savona\", e l'indomani, sempre insieme all'unit\u00e0 tedesca, fu di scorta ai quattro mercantili che rientravano da Iraklion al Pireo.\nIl 25 ottobre la \"Calatafimi\" lasci\u00f2 Taranto per scortare a Tobruk, insieme alle torpediniere \"Lira\", \"Partenope\" e \"Ciclone\", il convoglio \u00abTT\u00bb, composto dalla nave cisterna \"Proserpina\" (con a bordo 4553\u00a0t di carburante, 888 delle quali per la Luftwaffe, 2500 per la Panzerarmee Afrika e 1165 per le forze italiane) e dai piroscafi \"Tergestea\" (con a bordo 1000 tonnellate di combustibile e 1000 di munizioni) e \"Dora\" (con 400 tonnellate di rifornimenti). Nella notte tra il 25 e il 26 ottobre il convoglio sub\u00ec un primo attacco da parte di bombardieri britannici Vickers Wellington con bombe e siluri, senza riportare danni. Tra le 12:10 e le 12:30 del 26 ottobre il convoglio fu sottoposto ad un secondo bombardamento da parte di 18 Consolidated B-24 Liberator del 98th Bombardment Group che volavano a 600 metri, dal quale usc\u00ec nuovamente indenne, anche se diverse bombe caddero molto vicine. Alle 14:30, ad una trentina di miglia da Tobruk, la \"Proserpina\" ebbe un'avaria di macchina e rimase indietro, assistita dalla \"Calatafimi\". Dopo aver rapidamente riparato il guasto, la petroliera e la torpediniera cercarono di raggiungere il resto del convoglio, che era proseguito. Le navi erano protette anche da una scorta aerea composta da due bombardieri Junkers Ju 88, due caccia Macchi Mc 202 e un caccia Messerschmitt Me 109. Alle 15:25 la parte del convoglio che includeva \"Dora\", \"Tergestea\", \"Ciclone\", \"Partenope\" e \"Lira\" venne attaccata da 8 aerosiluranti Bristol Beaufort del 47\u00b0 Squadron e cinque bombardieri Bristol Blenheim del 15\u00b0 Squadron della South African Air Force, scortati da 9 caccia Bristol Beaufighter degli Squadrons 252 e 272, in cerca proprio della nave cisterna, che credettero di individuare nel \"Dora\". La reazione della scorta abbatt\u00e9 due aerei e ne danneggi\u00f2 altri due, dopo di che gli altri si ritirarono, essendo assente la \"Proserpina\", il loro obiettivo. Due Beaufort, cui si unirono anche due Blenheim e un Beaufighter, tuttavia, non credendo che la nave cisterna fosse presente, non attaccarono e si misero alla ricerca, lungo alla costa, della \"Proserpina\", che trovarono pochi minuti dopo insieme alla \"Calatafimi\", che la proteggeva sul lato che dava verso il mare. La petroliera vir\u00f2 a destra puntando sugli aerei attaccanti, per impedir loro di lanciare i siluri con un buon angolo, e, dopo che i velivoli ebbero effettuato un giro, tenuti sotto costante fuoco contraereo dalla \"Calatafimi\", per lanciare con una buona angolazione, la \"Proserpina\" vir\u00f2 nuovamente in direzione opposta a quella precedente, puntando di nuovo la prua verso i Beaufort: ci\u00f2 port\u00f2 la nave cisterna ad essere, per un breve momento, quasi immobile. A questo punto uno dei due Beaufort (l'altro era rimasto senza siluro e si tratteneva in zona solo per attirare su di s\u00e9 un po' di fuoco contraereo) punt\u00f2 sulla \"Proserpina\", alla velocit\u00e0 di 140 nodi e ad un'altezza di 25 metri; uno dei Blenheim bombard\u00f2 e danneggi\u00f2 la nave cisterna, venendo a sua volta seriamente danneggiato, mentre il secondo, colpito, si schiant\u00f2 contro uno degli alberi della petroliera, andando distrutto. Il Beaufighter attacc\u00f2 invece la \"Calatafimi\": ci\u00f2 distrasse il Beaufort dall'attacco alla \"Proserpina\", facendolo fallire. Subito dopo, tuttavia, sopraggiunse un secondo Beaufort, che colp\u00ec la \"Proserpina\" a poppa: bruciando furiosamente, dopo una lunga agonia, la nave cisterna affond\u00f2 in fiamme a 30 miglia per 320\u00b0 da Tobruk. Raggiunta dalla \"Lira\", la \"Calatafimi\", in collaborazione con essa, salv\u00f2 62 dei 77 uomini a bordo della petroliera. Nemmeno il resto del convoglio pot\u00e9 giungere indenne a destinazione: verso le 18 le navi vennero attaccate da tre Wellington del 38th Squadron e il \"Tergestea\" fu centrato da un siluro e affond\u00f2 nel punto 32\u00b002' N e 24\u00b004' E dopo una colossale esplosione, trascinando con s\u00e9 l'intero equipaggio di 80 uomini. Uno dei tre Wellington venne abbattuto, ma solo il \"Dora\" pot\u00e9 infine arrivare in porto. Il comandante Brignole venne decorato con una Medaglia di bronzo al valor militare per il soccorso prestato ai naufraghi della \"Proserpina\", che poterono essere tutti tratti in salvo in breve tempo nonostante il pericolo costituito dalla benzina in fiamme riversatasi nel mare attorno alla nave colpita.\nIl 31 ottobre il convoglio che la nave, insieme alle torpediniere \"Lira\" e \"Solferino\", stava scortando, composto dalla nave cisterna \"Cerere\" e dai piroscafi \"Galiola\" e \"Ardenna\", venne infruttuosamente attaccato per due volte, alle 10:56 (con cinque siluri diretti contro la \"Cerere\", in posizione 37\u00b030' N e 24\u00b003' E) e alle 12:37, dal sommergibile britannico \"Taku\", al largo di Capo Sounion.\nIl 2 novembre la nave, unitamente alle torpediniere \"Solferino\" e \"Lira\", scort\u00f2 da Suda al Pireo i piroscafi \"Artemis Pitta\", \"Ardenna\" e \"Pugliola\" e la nave cisterna \"Cerere\". Il 7 novembre la torpediniera, insieme alla \"Sirio\" e al posamine ausiliario tedesco \"Bulgaria\", scort\u00f2 dal Pireo a Salonicco i piroscafi \"Artemis Pitta\", \"Burgas\", \"Trapani\" e \"Macedonia\", e tre giorni pi\u00f9 tardi le stesse tre navi scortarono da Salonico al Pireo i piroscafi \"Potestas\" e \"Neghelli\". Il 24 novembre la \"Calatafimi\" e due cacciasommergibili della Kriegsmarine furono di scorta a \"Citt\u00e0 di Alessandria\", \"Citt\u00e0 di Savona\", \"Ardenna\" e \"Re Alessandro\" dal Pireo a Suda, e due giorni dopo le stesse tre unit\u00e0 scortarono gli stessi quattro mercantili da Suda al Pireo. Il 29 novembre \"Calatafimi\" e \"Solferino\" furono di scorta a \"Citt\u00e0 di Savona\", \"Citt\u00e0 di Alessandria\", \"Re Alessandro\" e \"Ardenna\", in navigazione dal Pireo a Iraklion, e il 1\u00ba dicembre scortarono i quattro mercantili sulla rotta inversa.\nIl 6 dicembre la \"Calatafimi\" scort\u00f2 dal Pireo ad Iraklion, insieme a due cacciasommergibili germanici, i piroscafi \"Alberta\", \"Santa F\u00e8\" e \"Pier Luigi\", mentre tre giorni pi\u00f9 tardi, unitamente alla torpediniera \"Libra\" e al cacciatorpediniere \"Euro\", la nave scort\u00f2 da Rodi al Pireo \"Donizetti\", \"Argentina\" ed \"Ardenna\". Il 17 dicembre la torpediniera scort\u00f2 dal Pireo a Iraklion la nave cisterna \"Alfredo\". Il 23 dicembre la \"Calatafimi\" fu di scorta, insieme a due cacciasommergibili della Kriegsmarine, alla \"Citt\u00e0 di Alessandria\" e ai piroscafi \"Adriana\", \"Santa F\u00e8\" e \"Trapani\" sulla rotta Suda-Pireo, mentre il giorno di Natale del 1942 scort\u00f2 dal Pireo a Salonicco il vecchio piroscafo \"Pontinia\".\n1943.\nLa prima missione di scorta dell'anno 1943, per la \"Calatafimi\", ebbe inizio il 5 gennaio, quando la torpediniera, unitamente alla \"Solferino\" e al cacciatorpediniere tedesco \"Hermes\", dovette scortare dal Pireo a Suda la \"Citt\u00e0 di Alessandria\", la \"Citt\u00e0 di Savona\" e il piroscafo \"Santa F\u00e8\". Una settimana pi\u00f9 tardi la nave scort\u00f2 da Iraklion a Suda il piroscafo \"Santa F\u00e8\". Il 29 gennaio la \"Calatafimi\" e l'\"Euro\" scortarono da Iraklion al Pireo il piroscafo \"Re Alessandro\": durante la navigazione, a sudovest di Polinkandro, il convoglio venne attaccato e bombardato da velivoli nemici, ma nessuna bomba and\u00f2 a segno.\nIl 1\u00ba febbraio la torpediniera scort\u00f2 la \"Citt\u00e0 di Savona\" da Iraklion al Pireo. Il 3 febbraio la \"Calatafimi\", la \"Solferino\" e i cacciatorpediniere \"Euro\" e \"Turbine\" scortarono dal Pireo a Rodi la motonave \"Donizetti\" e i piroscafi \"Ardenna\" e \"Argentina\". Tre giorni dopo il convoglio, con identica scorta, fece ritorno da Rodi al Pireo. Il 14 febbraio \"Calatafimi\", \"Turbine\" ed \"Euro\" scortarono da Salonicco a Trikiri la nave cisterna \"Petrakis Nomikos\", e l'indomani la torpediniera, insieme a due motovedette tedesche, scort\u00f2 da Salonicco ad Iraklion il piroscafo \"Pugliola\". Il 21 febbraio \"Donizetti\", \"Argentina\" ed \"Ardenna\" furono nuovamente inviati dal Pireo a Rodi, scortati da \"Calatafimi\", \"Turbine\" e \"Solferino\". Il convoglio fece ritorno al Pireo il 28 febbraio.\nL'8 marzo la \"Calatafimi\" e il \"Turbine\" scortarono la \"Donizetti\", il \"Re Alessandro\" e il piroscafo ex francese \"Sinfra\" dal Pireo ad Iraklion, e l'indomani furono di scorta agli stessi tre mercantili di ritorno da Iraklion al Pireo. Il 18 marzo la torpediniera scort\u00f2 da Salonicco al Pireo il piroscafo \"Neghelli\".\nIl 21 maggio la torpediniera scort\u00f2 da Salonicco al Pireo il piroscafo \"Fouger\". Il 17 giugno la \"Calatafimi\" fu di scorta al piroscafo cisterna \"Alberto Fassio\", in navigazione dal Pireo a Rodi con scali a Sira e a Lero, e dopo quattro giorni la nave scort\u00f2 da Rodi al Pireo, via Lero, la \"Fassio\" e il piroscafo \"Bucintoro\". Il 26 giugno 1943 \"Calatafimi\", \"Euro\" e \"Castelfidardo\" scortarono dal Pireo a Lero e quindi a Rodi \"Donizetti\", \"Re Alessandro\" e \"Ardenna\"; due giorni dopo il convoglio rientr\u00f2 da Rodi al Pireo, scortato dalle stesse navi.\nIl 3 luglio \"Calatafimi\" e \"Castelfidardo\" furono di scorta a \"Donizetti\", \"Re Alessandro\" e \"Ardenna\" nella navigazione dal Pireo ad Iraklion, mentre il 7 luglio la \"Calatafimi\" e la \"Solferino\" scortarono \"Ardenna\" e \"Re Alessandro\" da Iraklion al Pireo. L'11 luglio le due torpediniere, insieme al cacciatorpediniere \"Francesco Crispi\", scortarono dal Pireo a Rodi i piroscafi \"Hermada\", \"Ginetto\", \"Ezilda Croce\", \"Dubac\" e \"Goggiam\". Il 15 le tre navi scortarono dal Pireo a Salonicco, via Lero, il \"Sinfra\", mentre il 18 la \"Calatafimi\" e la \"Solferino\" scortarono il \"Re Alessandro\" dal Pireo a Mudros, e l'indomani da Mudros a Salonicco, facendo ritorno a Mudros il giorno seguente. Il 23 luglio le due torpediniere scortarono lo stesso piroscafo da Mudros a Rodi, mentre tre giorni dopo la \"Calatafimi\" scort\u00f2 i piroscafi \"Hermada\" e \"Goggiam\" da Lero al Pireo. Il 30 luglio la torpediniera, insieme al \"Crispi\", scort\u00f2 dal Pireo a Rodi la motonave \"Donizetti\" e il piroscafo \"Palermo\", quest'ultimo con un carico di 2070 tonnellate di munizioni, artiglieria, materiali di altro tipo e merci civili.\nIl 2 agosto \"Calatafimi\" e \"Crispi\" scortarono la \"Donizetti\" da Iraklion a Lero e quindi al Pireo. Il 5 agosto \"Calatafimi\", \"Crispi\" e \"Solferino\" lasciarono il Pireo alla volta di Rodi, scortando \"Donizetti\" ed \"Ardenna\", che tre giorni dopo le stesse navi scortarono sulla rotta di ritorno da Rodi al Pireo. Il 28 agosto la \"Calatafimi\", la \"Solferino\" e due cacciasommergibili tedeschi scortarono dai Dardanelli al Pireo la pirocisterna \"Celeno\".\nIl 6 settembre 1943 la \"Calatafimi\" svolse l'ultima missione di scorta compiuta da una nave italiana in Mar Egeo, scortando da Suda al Pireo i piroscafi \"Ingeborg\" e \"Oria\".\nFino all'armistizio la \"Calatafimi\" effettu\u00f2 complessivamente 227 missioni di guerra (202 di scorta, 8 di posa mine, 2 di caccia antisommergibile, 15 di altro tipo), percorrendo pi\u00f9 di 55.000 miglia nautiche.\nL'armistizio e la fine.\nAlla proclamazione dell'armistizio, l'8 settembre 1943, la \"Calatafimi\" si trovava al Pireo. La torpediniera e le altre navi italiane presenti (cacciatorpediniere \"Francesco Crispi\" e \"Turbine\", incrociatore ausiliario \"Francesco Morosini\" e torpediniera \"San Martino\"), come d'uso, erano ormeggiate in punti diversi del porto, per ridurre i danni in caso di attacco aereo. Le navi vennero lasciate sostanzialmente senza ordini, mentre nelle ore successive all'annuncio il posamine tedesco \"Drache\" pos\u00f2 un campo minato fuori del porto, e le batterie costiere tedesche si preparavano a fare fuoco se qualche nave italiana avesse cercato di partire. La \"Calatafimi\" fu cos\u00ec fu catturata dalle forze tedesche il 9 settembre 1943. Met\u00e0 dell'equipaggio, compreso il comandante Brignole, fu imprigionata, mentre l'altra met\u00e0 opt\u00f2 per collaborare con i tedeschi, e la torpediniera fu incorporata nella Kriegsmarine.\nLa bandiera di combattimento della \"Calatafimi\" venne prelevata, prima della cattura, dal comandante Brignole, che la port\u00f2 con s\u00e9 nei vari campi di prigionia in cui fu internato, nascondendola ai tedeschi. Il 18 aprile 1945, con l'alzabandiera svoltasi due giorni dopo la liberazione del campo di Fallingbostel, dove Brignole si trovava, la bandiera di combattimento della torpediniera, nonostante una disposizione contraria da parte dell'ufficiale francese che aveva assunto il comando, venne issata sul pennone del campo.\nIncorporata nella Kriegsmarine, la \"Calatafimi\" venne ribattezzata dapprima \"Achilles\", entrando in servizio gi\u00e0 il 13 settembre 1943. Il 28 ottobre la torpediniera venne ribattezzata \"TA 15\", e il 16 novembre, infine, \"TA 19\". Sul finire del 1943 la nave venne sottoposta a lavori di rimodernamento dell'armamento, con l'eliminazione del pezzo singolo da 102/45 Ansaldo-Schneider 1917 e la sua sostituzione con una mitragliera pesante da 37/83\u00a0mm SK C/30. Venne inoltre installato un radar Fu.Mo.28. L'equipaggio aument\u00f2 a 134 uomini. A causa della vetust\u00e0 e del logorio causato dall'intenso servizio, la velocit\u00e0 effettiva della nave non superava ormai i 24 nodi, e l'autonomia le 600 miglia a 12 nodi.\nAl comando del sottotenente di vascello (poi tenente di vascello) Jobst Hahndorff, che comand\u00f2 la nave dal settembre 1943 alla perdita, la torpediniera venne assegnata alla 9\u00aa Torpedoboot-Flotille.\nNella mattinata dell'8 febbraio 1944 la \"TA 19\" lasci\u00f2 Rodi di scorta, insieme alle torpediniere \"TA 16\" (ex \"Castelfidardo\") e \"TA 17\" (ex \"Solferino\"), al piroscafo \"Oria\" in navigazione da Rodi al Pireo carico di 4233 prigionieri italiani. Durante la giornata le condizioni meteomarine andarono peggiorando, pertanto il convoglio si ferm\u00f2 in serata a Portolago (Lero), dove si trattennero per tutta la giornata del 9 febbraio, per ripartire alle 8:00 del 10 febbraio. Lasciata Lero, il convoglio torn\u00f2 a Rodi, dove, giunte le navi alle 7:00 dell'11, l'\"Oria\" sbarc\u00f2 alcuni prigionieri, poi, le quattro unit\u00e0 ripartirono per il Pireo (l'\"Oria\" aveva a bordo tra i 4033 e i 4115 prigionieri) ma, a partire dalle 22:30 dello stesso giorno, il tempo ricominci\u00f2 a peggiorare, con vento da sud-sud-ovest forza 7 e mare forza 5, ostacolando la navigazione: alle 6:12 del 12 febbraio il convoglio giunse al largo di Amorgos e avvist\u00f2 i velivoli della scorta aerea, ma il vento era montato sino a forza 9-10 con corrispondente mare al traverso, creando seri problemi anche alle vecchie torpediniere della scorta. Nel pomeriggio il convoglio attravers\u00f2 lo stretto tra le isole di Serifos e Kythnos. Intorno alle 18:00, al largo di Capo Sounion, furono lanciati razzi illuminanti, che rivelarono la vicinanza alla costa: le navi tentarono di evitare l'isoletta antistante, Nisis Patroklou, ma alle 18:45 l'\"Oria\" si incagli\u00f2 su una scogliera e affond\u00f2. La violenza della tempesta imped\u00ec ogni tentativo di aiuto da parte delle torpediniere: la \"TA 19\", danneggiata nella zona poppiera, dovette allontanarsi per prima, e poco dopo anche la \"TA 16\" e la \"TA 17\" dovettero rinunciare ai soccorsi e dirigere per il Pireo, dove arrivarono intorno a mezzanotte. I morti furono oltre 4.000.\nIl 3 marzo 1944 la \"TA 19\", insieme alla \"TA 15\" (ex \"Crispi\") e alla \"TA 16\" (ex \"Castelfidardo\"), si scontr\u00f2, nelle acque di Rodi, con le motosiluranti britanniche \"MTB 307\" e \"MTB 315\": la scaramuccia si concluse con un nulla di fatto.\nIl 17 aprile la \"TA 19\" venne infruttuosamente attaccata, con il lancio di alcuni siluri, dal sommergibile britannico \"Unruly\", nel canale di Doro: evitate le armi, la nave reag\u00ec con il lancio di bombe di profondit\u00e0.\nIl 19 luglio la torpediniera, insieme al mercantile \"Pelikan\", venne attaccata al largo di Milo dal sommergibile HMS \"Vampire\", che lanci\u00f2 quattro siluri, senza ottenere risultati.\nAlle 17:08 del 19 agosto 1944 la nave, in navigazione quattro miglia ad est di Karlovasi, con venti da nordovest di forza 4-5, mare forza 4 e buona visibilit\u00e0, avvist\u00f2 le scie di quattro siluri, ad una distanza compresa tra i 2000 e i 2500 metri, provenienti da sinistra. L'attaccante era il sommergibile greco \"Pipinos\". A causa del precedente cambiamento di rotta effettuato, non fu possibile invertire la rotta virando a sinistra. La \"TA 19\" riusc\u00ec comunque ad evitare tre siluri, uno dei quali esplose in costa, mentre gli altri due finirono inesplosi su una spiaggia. Il quarto siluro, tuttavia, colp\u00ec la torpediniera a centro nave, sul lato sinistro, incendiando subito la sala macchine, distruggendo le imbarcazioni del lato sinistro, rendendo la nave ingovernabile e mettendo fuori uso la radio e gli apparati di comunicazione. Essendo la nave perduta, si provvide subito a distruggere il sonar e le parti non asportabili di radar e sistemi di decrittazione, e a rimuovere le restanti parti. I serventi dei pezzi da 102 e della mitragliera da 37 vennero mantenuti ai posti, pronti ad aprire il fuoco se il sommergibile fosse venuto in superficie. Il resto dell'equipaggio, sotto la direzione degli ufficiali, abbandon\u00f2 la nave a bordo delle zattere messe in mare dal lato sinistro e da poppa, mentre i feriti, insieme al medico di bordo, furono fatti salire sulle imbarcazioni di dritta, rimaste integre dopo l'esplosione, a differenza di quelle di sinistra. Distando la costa solo un miglio, si decise che il personale, una volta giunto a terra, si sarebbe dovuto radunare presso una casa visibile su una collina sulla riva; il comandante in seconda raggiunse la riva a nuoto, per organizzare gli uomini dopo lo sbarco. Alle 17:32 la nave si spezz\u00f2 in due e affond\u00f2 al largo di Samo, in posizione 37\u00b045' N e 26\u00b059' E: il comandante abbandon\u00f2 la nave nel momento in cui si spezz\u00f2 in due, e l'unit\u00e0 in affondamento fu salutata alla voce per tre volte dall'equipaggio in mare. Gli ultimi superstiti raggiunsero la riva alle 19:10. L'intero equipaggio della \"TA 19\", ad eccezione di cinque uomini, pot\u00e9 mettersi in salvo."}
{"id": "3394210", "revid": "122906502", "url": "https://it.wikipedia.org/wiki?curid=3394210", "title": "Gino Olivetti", "text": "Biografia.\nNacque da Raffaele e da Emilia Coen, entrambi possidenti di religione ebraica. Crebbe per\u00f2 a Ivrea dove il padre, originario di quella citt\u00e0, seguiva alcune attivit\u00e0.\nStudia giurisprudenza all'universit\u00e0 di Torino, da dove esce laureato nel 1902. Dopo gli studi universitari per un breve periodo viaggia l'Europa e soggiorna in Gran Bretagna, Francia e Germania.\nStudia a fondo le tematiche dell'associazionismo imprenditoriale e delle relazioni industriali, nonch\u00e9 le teorie dell'ingegnere americano Frederick Taylor sulla razionalizzazione dei procedimenti di lavoro. Promotore e primo Segretario della \"Lega industriale torinese\" nel 1908, fondatore e primo Segretario Generale della Confindustria, dal 5 maggio 1910 fino al 1\u00ba gennaio 1934.\nNel 1907 \u00e8 stato iniziato in Massoneria nella Loggia \"Propaganda\" del Grande Oriente d'Italia a Torino.\nEletto deputato nella XXV legislatura (1915-1919), \u00e8 riconfermato nell'incarico parlamentare anche nelle quattro successive.\nGino Olivetti \u00e8 stato anche l'undicesimo presidente della Juventus. Occup\u00f2 la carica di capo del club di Torino nel 1920 e vi rimase fino al 1923. In questo periodo il club segue un periodo di miglioramenti in ambito sportivo-societario condotti inizialmente da Giuseppe Hess in seguito alla crisi accaddutta durante la prima met\u00e0 degli anni 1910. Fu sotto la sua presidenza che per la prima volta dei giocatori juventini furono convocati nella nazionale italiana. Nel 1924 lasci\u00f2 il club. Fu tra i maggiori promotori della realizzazione dello stadio di Corso Marsiglia, il primo di propriet\u00e0 del club.\nIl 20 ottobre del 1939, in conseguenza delle leggi razziali fasciste, Olivetti, di religione ebraica, lascia l'Italia con la moglie. Muore in Argentina nel febbraio del 1942.\nCollegamenti esterni.\nStatistiche su myJuve"}
{"id": "3394213", "revid": "767487", "url": "https://it.wikipedia.org/wiki?curid=3394213", "title": "Anne Jotun", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la seconda posizione nella squadra norvegese con le connazionali Dordi Nordby, Hanne Pettersen, Mette Halvorsen e Marianne Aspelin.\nNell'edizione la nazionale tedesca si classific\u00f2 seconda, la canadese terza. La competizione ebbe lo status di sport dimostrativo."}
{"id": "3394215", "revid": "599013", "url": "https://it.wikipedia.org/wiki?curid=3394215", "title": "Metsu", "text": ""}
{"id": "3394216", "revid": "287204", "url": "https://it.wikipedia.org/wiki?curid=3394216", "title": "Itamos", "text": "Itamos () \u00e8 un ex comune della Grecia nella periferia della Tessaglia di 4.726 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Karditsa"}
{"id": "3394217", "revid": "599013", "url": "https://it.wikipedia.org/wiki?curid=3394217", "title": "David Garc\u00eda de la Cruz", "text": ""}
{"id": "3394218", "revid": "1543377", "url": "https://it.wikipedia.org/wiki?curid=3394218", "title": "Look to You", "text": "Look to You \u00e8 il sesto album live degli Hillsong United con canzoni di lode e adorazione. Come \"More Than Life\", anche questo CD \u00e8 accompagnato da un DVD in cui sono presenti un documentario, delle interviste e dei backstage.\nCuriosit\u00e0.\nIl DVD contiene alcuni contenuti nascosti:"}
{"id": "3394223", "revid": "287204", "url": "https://it.wikipedia.org/wiki?curid=3394223", "title": "Kallifono", "text": "Kallifono () \u00e8 un ex comune della Grecia nella periferia della Tessaglia di 3.246 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Karditsa"}
{"id": "3394225", "revid": "1494169", "url": "https://it.wikipedia.org/wiki?curid=3394225", "title": "Ultimamente", "text": ""}
{"id": "3394226", "revid": "287204", "url": "https://it.wikipedia.org/wiki?curid=3394226", "title": "Ithomi (Tessaglia)", "text": "Ithomi () \u00e8 un ex comune della Grecia nella periferia della Tessaglia di 3.140 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Mouzaki"}
{"id": "3394227", "revid": "767487", "url": "https://it.wikipedia.org/wiki?curid=3394227", "title": "Resta come sei", "text": "Resta come sei \u00e8 il primo singolo estratto dal secondo album del cantante italiano Antonino Spadaccino, \"Nero indelebile\". Il singolo, pubblicato dalla Sony Music, \u00e8 entrato in rotazione radiofonica il 14 dicembre 2007 e reso disponibile su piattaforme digitali il 4 gennaio 2008.\nDel brano \u00e8 stato pubblicato anche un video musicale."}
{"id": "3394228", "revid": "36426", "url": "https://it.wikipedia.org/wiki?curid=3394228", "title": "Madonna di Loreto (Caravaggio)", "text": ""}
{"id": "3394230", "revid": "287204", "url": "https://it.wikipedia.org/wiki?curid=3394230", "title": "Kampos", "text": "Kampos () \u00e8 un ex comune della Grecia nella periferia della Tessaglia di 5.469 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Karditsa"}
{"id": "3394231", "revid": "125758662", "url": "https://it.wikipedia.org/wiki?curid=3394231", "title": "Herbert Schirmer", "text": "Il suo caso fu esaminato dalla Commissione Condon.\nIl presunto rapimento avvenne ad Ashland, Nebraska, il 3 dicembre 1967, quando Schirmer aveva 22 anni e prestava servizio come sergente di polizia. Il 13 febbraio 1968 egli fu esaminato sotto ipnosi dallo psicologo Ronald Leo Sprinkle dell'Universit\u00e0 del Wyoming.\nSchirmer raccont\u00f2 di avere visto lungo la strada un oggetto bianco, che aveva inizialmente scambiato per un camion dato che aveva luci rosse lampeggianti. Egli ricevette una comunicazione telepatica dal veicolo, che gli imped\u00ec di estrarre la pistola. Schirmer disse sotto ipnosi che gli esseri che si trovavano sul veicolo avevano un aspetto leggermente simile a rettili umanoidi, indossavano una specie di tuta con l'emblema di un serpente alato, erano amichevoli e dicevano di prevenire da una vicina galassia e di avere basi su Venere.\nL'esperienza di Schirmer \u00e8 stata riportata nel libro \"Gods Demons and Space Chariots\"."}
{"id": "3394234", "revid": "247222", "url": "https://it.wikipedia.org/wiki?curid=3394234", "title": "Ultimamente (album)", "text": ""}
{"id": "3394235", "revid": "6923", "url": "https://it.wikipedia.org/wiki?curid=3394235", "title": "Alleanza per un Futuro Migliore della Bosnia ed Erzegovina", "text": "L'Alleanza per un Futuro migliore della Bosnia ed Erzegovina (\"Savez za bolju budu\u0107nost Bosne i Hercegovine\" - SBB) \u00e8 un partito politico di centro-destra in Bosnia ed Erzegovina.\nIl partito \u00e8 stato fondato nel settembre 2009 da Fahrudin Radoncic, il fondatore e proprietario del Dnevni Avaz, il pi\u00f9 grande quotidiano bosgnacco in Bosnia ed Erzegovina.\nEsso si pone come nuova alternativa al Partito d'Azione Democratica, al Partito Socialdemocratico di Bosnia ed Erzegovina e al Partito per la Bosnia ed Erzegovina.\nElezioni 2010.\nSBB ha ottenuto risultati incoraggianti alle elezioni generali del 2010 conquistando 4 seggi nella Camera dei rappresentanti della Bosnia ed Erzegovina, 13 seggi nella Camera dei rappresentanti della Federazione di Bosnia ed Erzegovina e 29 seggi in totale nelle Assemblee cantonali della Federazione di Bosnia ed Erzegovina. Inoltre il candidato del SBB alla Presidenza della Bosnia ed Erzegovina come membro bosgnacco Fahrudin Radon\u010di\u0107 si \u00e8 piazzato al secondo posto col 30,5% dei voti.\nTra il 2013 e il 2014 SBB ha fatto parte del governo a livello nazionale.\nElezioni 2014.\nAlle elezioni generali del 2014 ha ottenuto 4 seggi nella Camera dei rappresentanti della Bosnia ed Erzegovina, 16 seggi nella Camera dei rappresentanti della Federazione di Bosnia ed Erzegovina e 36 seggi in totale nelle Assemblee cantonali della Federazione di Bosnia ed Erzegovina. Radon\u010di\u0107 \u00e8 arrivato nuovamente secondo con il 27,0% nelle elezioni presidenziali.\nNel novembre 2015 \u00e8 entrata nella maggioranza di governo a livello federale e nazionale insieme a SDA, HDZ e SzP."}
{"id": "3394248", "revid": "15756", "url": "https://it.wikipedia.org/wiki?curid=3394248", "title": "Episodi di Twin Princess - Principesse gemelle", "text": "Lista degli episodi di \"Twin Princess - Principesse gemelle\", anime di due serie trasmesso in Giappone su TV Tokyo. La prima, composta da 51 episodi, \u00e8 andata in onda dal 2 aprile 2005 al 25 marzo 2006; la seconda, composta da 52 episodi, \u00e8 andata in onda dal 1\u00ba aprile 2006 al 31 marzo 2007.\nIn Italia \u00e8 stato acquistato da Mediaset, che l'ha trasmesso su Italia 1 dal 19 gennaio 2009 all'11 settembre 2010. Gli ultimi tre episodi della seconda serie sono andati in onda in prima visione su Hiro il 31 luglio 2011. Per la messa in onda italiana, alcuni episodi presentano doppio titolo perch\u00e9 sono stati divisi in due parti da 12 minuti ciascuno; nelle repliche successive la serie \u00e8 stata riproposta con gli episodi interi.\nLe sigle originali di apertura sono per la prima serie e per la seconda, entrambe interpretate da FLIP-FLAP. Quelle di chiusura sono di Fine\u2605Rein (prima serie; ep. 1-28), di Fine\u2605Rein (prima serie; ep. 29-51), di Wonder\u26065 (seconda serie; ep. 1-26), di Fine\u2605Rein (seconda serie; ep. 27), di Wonder\u26065 (seconda serie; ep. 28-51), di Fine\u2605Rein (seconda serie; ep. 52). La sigla italiana, invece, \u00e8 cantata da Cristina D'Avena."}
{"id": "3394251", "revid": "1149807", "url": "https://it.wikipedia.org/wiki?curid=3394251", "title": "Sephirotmon", "text": ""}
{"id": "3394260", "revid": "76069", "url": "https://it.wikipedia.org/wiki?curid=3394260", "title": "Julie Sutton", "text": ""}
{"id": "3394263", "revid": "36426", "url": "https://it.wikipedia.org/wiki?curid=3394263", "title": "Ritratto di Papa Giulio II", "text": ""}
{"id": "3394277", "revid": "599013", "url": "https://it.wikipedia.org/wiki?curid=3394277", "title": "Giordano Galli", "text": "Carriera.\nDebutta in Serie B a 16 anni nelle file del restandovi per due stagioni cadette. Nel novembre 1972 viene ceduto in prestito al in Serie C, mentre l'anno successivo, dopo essere rientrato al Modena, nel mese di novembre viene ceduto al in Serie B.\nTra il 1974 ed il 1976 gioca nel Novara nel campionato cadetto, prima di passare nell'ottobre 1976 all'Anconitana, dove milita per due anni in Serie C.\nNel 1978 si trasferisce al , dove disputa le sue due ultime annate in seconda serie.\nIn carriera ha totalizzato 110 presenze e 17 reti in Serie B."}
{"id": "3394281", "revid": "120024093", "url": "https://it.wikipedia.org/wiki?curid=3394281", "title": "Monti Bucegi", "text": "I Monti Bucegi (in rumeno \"Mun\u0163ii Bucegi\") sono un gruppo montuoso collocato nella Romania centrale a sud della citt\u00e0 di Bra\u0219ov. Fanno parte dei Carpazi.\nClassificazione.\nI Monti Bucegi hanno la seguente classificazione:\nSuddivisione.\nSono a loro volta suddivisi in:"}
{"id": "3394284", "revid": "24443", "url": "https://it.wikipedia.org/wiki?curid=3394284", "title": "Gruppo Monti Bucegi", "text": ""}
{"id": "3394285", "revid": "24443", "url": "https://it.wikipedia.org/wiki?curid=3394285", "title": "Bucegi", "text": ""}
{"id": "3394286", "revid": "339392", "url": "https://it.wikipedia.org/wiki?curid=3394286", "title": "Umanistica", "text": ""}
{"id": "3394289", "revid": "767487", "url": "https://it.wikipedia.org/wiki?curid=3394289", "title": "Jodie Sutton", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra canadese con le connazionali Julie Sutton, Melissa Soligo, Karri Wilms e Elaine Dagg-Jackson. \nNell'edizione la nazionale tedesca si classific\u00f2 prima, la norvegese seconda. La competizione ebbe lo status di sport dimostrativo."}
{"id": "3394295", "revid": "1305772", "url": "https://it.wikipedia.org/wiki?curid=3394295", "title": "Madonna del Velo", "text": ""}
{"id": "3394307", "revid": "767487", "url": "https://it.wikipedia.org/wiki?curid=3394307", "title": "Holy Water (film)", "text": "Holy Water \u00e8 un film irlandese del 2009 diretto da Tom Reeve.\nIl film \u00e8 stato comparato con \"L'erba di Grace\", con una trama molto simile.\nTrama.\nIn un piccolo paese dell'Irlanda, Killcoulin's Leap, quattro amici si trovano chi senza lavoro e chi senza soldi. Uno di loro ha per\u00f2 l'idea di derubare un furgone che trasporta Viagra e rivendere il prezioso carico ad Amsterdam.\nIl colpo, seppur con qualche intoppo, ha successo, ma prima che se ne rendano conto, si ritrovano alle calcagna una squadra SWAT venuta dagli USA per recuperare il carico.\nMessi alle strette, i quattro amici decidono di nascondere i bidoni con il Viagra all'interno di un pozzo, ma nel fare ci\u00f2 i bidoni si danneggiano e in breve tempo la falda acquifera della zona viene inquinata dal farmaco, e tutti i cittadini (oltre che gli animali) cominciano a sentirne gli effetti.\nIn breve tempo, per\u00f2, tutti diventano pi\u00f9 felici grazie al risveglio degli istinti sessuali indotto dal Viagra.\nAlla fine, dopo varie peripezie, due anziani del paese riescono a depistare definitivamente le indagini della squadra speciale. Il piccolo paesino diventa famoso in tutto il mondo per le propriet\u00e0 benefiche dell'acqua ed i quattro amici possono rimanere a vivere nel loro paese natale."}
{"id": "3394313", "revid": "810736", "url": "https://it.wikipedia.org/wiki?curid=3394313", "title": "Holy Water", "text": "Holy Water (in inglese \"acqua santa\") pu\u00f2 riferirsi a:"}
{"id": "3394322", "revid": "461603", "url": "https://it.wikipedia.org/wiki?curid=3394322", "title": "Hannover 96", "text": ""}
{"id": "3394324", "revid": "1305772", "url": "https://it.wikipedia.org/wiki?curid=3394324", "title": "Cusano", "text": ""}
{"id": "3394325", "revid": "661526", "url": "https://it.wikipedia.org/wiki?curid=3394325", "title": "Paderno", "text": ""}
{"id": "3394327", "revid": "287204", "url": "https://it.wikipedia.org/wiki?curid=3394327", "title": "Holy Water (album)", "text": ""}
{"id": "3394329", "revid": "38120", "url": "https://it.wikipedia.org/wiki?curid=3394329", "title": "Holy water", "text": ""}
{"id": "3394330", "revid": "287204", "url": "https://it.wikipedia.org/wiki?curid=3394330", "title": "Holy Water (singolo)", "text": ""}
{"id": "3394333", "revid": "348618", "url": "https://it.wikipedia.org/wiki?curid=3394333", "title": "Mariano", "text": ""}
{"id": "3394336", "revid": "1005847", "url": "https://it.wikipedia.org/wiki?curid=3394336", "title": "Elezioni federali in Jugoslavia del 1996", "text": "Le elezioni federali in Jugoslavia del 1996 per la Camera dei Cittadini si sono tenute il 3 novembre. Esse hanno visto la vittoria del Partito Socialista di Serbia; come Primo ministro \u00e8 stato confermato Radoje Konti\u0107 del Partito Democratico dei Socialisti del Montenegro. Nel 1998, \u00e8 stato sostituito da Momir Bulatovi\u0107, leader del neonato Partito Popolare Socialista del Montenegro."}
{"id": "3394347", "revid": "287204", "url": "https://it.wikipedia.org/wiki?curid=3394347", "title": "Holy Water (Bad Company)", "text": "Holy Water \u00e8 il nono album del 1990 del gruppo musicale Bad Company."}
{"id": "3394351", "revid": "124458123", "url": "https://it.wikipedia.org/wiki?curid=3394351", "title": "Oleg Skripo\u010dka", "text": "Studi e carriera a RKK Energija.\nNel 1993 si \u00e8 laureato in ingegneria meccanica con specializzazione nella costruzione dei razzi all'Universit\u00e0 tecnica statale moscovita N. \u0116. Bauman.\nNello stesso periodo ha lavorato come fabbro, tecnico e poi, dopo la laurea, come ingegnere addetto allo sviluppo degli hardware di terra delle navicelle cargo e del loro trasporto nel dipartimento 125 della societ\u00e0 russa RKK Energija.\nCarriera come cosmonauta.\nIl 28 luglio 1997 \u00e8 stato selezionato come candidato cosmonauta del Gruppo RKKE 14 di Energija. Tra il 16 gennaio 1998 e il 26 novembre 1999 ha frequentato e superato l'addestramento base al Centro di addestramento cosmonauti Jurij Gagarin (GCTC), diventando ufficialmente un cosmonauta assegnabile alle missioni spaziali. Nei primi di dicembre del 2002 era stato assegnato come membro dell'equipaggio di riserva dell'Expedition 6, tuttavia l'incidente dello Shuttle Columbia ha causato delle modifiche nelle assegnazioni degli equipaggi. La sua seconda possibilit\u00e0 di volare nello spazio si \u00e8 presentata a maggio 2006 venendo assegnato come membro di riserva dell'Expedition 19, anche se successivamente \u00e8 stato trasferito all'equipaggio di riserva dell'Expedition 17. \nSkripo\u010dka nel frattempo ha continuato ad addestrarsi anche nelle esercitazioni necessarie per il volo, come l'addestramento di sopravvivenza in acqua nel giugno del 2006 vicino a Sebastopoli, insieme ai cosmonauti Jurij Valentinovi\u010d Lon\u010dakov e Oleg Artem'ev. A febbraio 2018 ha svolto l'addestramento invernale con Andrej Babkin e Shannon Walker e a luglio quello in acqua con Christina Koch, in vista dell'assegnazione come comandante della Sojuz MS-12 per la missione spaziale Expedition 59/60 insieme a Kock, ma a seguito dell'incidente della Sojuz MS-10 \u00e8 stato sostituito da Aleksej Ov\u010dinin.\nExpedition 25/26.\nA novembre del 2008 \u00e8 stato assegnato direttamente all'equipaggio principale della Sojuz TMA-01M con i colleghi Aleksandr Kaleri e Scott Kelly, iniziando cos\u00ec l'addestramento di due anni specifico per la missione. Alla fine di gennaio 2010 Skripo\u010dka, Kaleri e Evgenij Tarelkin hanno partecipato all'addestramento di sopravvivenza nella zona boschiva innevata intorno a Mosca. Il 14 e 15 settembre 2010 Skripo\u010dka e il restante equipaggio della Sojuz TMA-01M hanno superato gli esami del GCTC sul segmento russo e, per la prima volta, quello della nuova versione della Sojuz, la Sojuz TMA-M, con il sistema di controllo di volo digitale e computer di volo pi\u00f9 preformanti.\nDopo tredici anni di addestramento, Skripo\u010dka \u00e8 partito per la sua prima missione il 7 ottobre 2010 durante la quale ha trascorso 159 giorni sulla ISS per le Expedition 25/26 compiendo attivit\u00e0 scientifica, manutenzione e tre attivit\u00e0 extraveicolari (EVA), svolte con i colleghi F\u00ebdor Jur\u010dichin e Dmitrij Kondrat'ev tra novembre 2010 e febbraio 2011. Il 16 marzo 2011 \u00e8 atterrato a 86 chilometri a nord della citt\u00e0 di Arkalyk, in Kazakistan. Al loro ritorno Skripo\u010dka e Kaleri sono stati trasferiti dal Corpo cosmonauti di RKK Energija e quello unificato di Roscosmos.\nExpedition 47/48.\nIl 27 gennaio 2014 Roscosmos ha assegnato a Skripo\u010dka il ruolo di comandante dell'equipaggio di riserva della Sojuz TMA-18M, insieme all'astronauta Thomas Pesquet e Sergej Prokop'ev. Nel caso di sostituzione dell'equipaggio primario con quello di riserva, Skripo\u010dka sarebbe stato l'unico dei tre a restare nello spazio per pi\u00f9 di dieci giorni. Contemporaneamente \u00e8 stato assegnato all'equipaggio principale della Sojuz TMA-20M. Pochi giorni dopo ha partecipato insieme ai suoi futuri membri dell'equipaggio, Aleksej Ov\u010dinin e Jeffrey Williams, al solito addestramento di sopravvivenza nelle zone boschive innevate vicino a Mosca.\nIl 18 marzo 2016 \u00e8 partito per la sua seconda missione spaziale dal Cosmodromo di Bajkonur con il comandante Ov\u010dinin e l'ingegnere di volo 2 Williams in direzione ISS. Dopo sei ore di viaggio, la Sojuz TMA-20M si \u00e8 attraccata al boccaporto del modulo Poisk nel segmento russo. Dopo 172 giorni di missione (Expedition 47/48), il 7 settembre 2016 Skripo\u010dka e gli altri membri dell'equipaggio sono atterrati in Kazakistan, concludendo cos\u00ec le missioni svolte dalla versione della navicella Sojuz TMA-M, a favore della sua versione pi\u00f9 aggiornata Sojuz MS.\nExpedition 61/62.\nNel 2019 \u00e8 stato assegnato come comandante della Sojuz MS-15 insieme all'astronauta NASA Jessica Meir e il cosmonauta degli Emirati Arabi Hazza Al Mansouri per le Expedition 61/62. Il 30 agosto ha completato gli esami di pre-volo al GCTC, venendo assegnato ufficialmente alla missione dalla Commissione Interdipartimentale. La partenza \u00e8 avvenuta il 25 settembre 2019, attraccando poche ore dopo alla ISS. Durante la sua permanenza sulla Stazione, si \u00e8 occupato della manutenzione del Segmento russo, dello sgancio e dell'attracco rispettivamente dei veicoli cargo Progress MS-12 e Progress MS-13, dell'esecuzione di decine di esperimenti scientifici e, come comandante dell'Expedition 62, della sicurezza della Stazione, del suo equipaggio e del conseguimento degli obiettivi della missione. Dopo 204 giorni di missione, il 17 aprile 2020, \u00e8 tornato sulla Terra con Meir e Andrew Morgan atterrando nel Kazakistan. \nVita privata.\nSkripo\u010dka \u00e8 sposato con Elena Milovanova e hanno una figlia (Darya, 2005) e un figlio (Denis, 2008). Durante la scuola superiore N\u00ba 28 di Zapori\u017e\u017eja faceva parte del gruppo Giovani cosmonauti della scuola nominata in onore al cosmonauta Komarov. Al momento della selezione di cosmonauta nel 1997 aveva gi\u00e0 effettuato pi\u00f9 di 200 salti col paracadute e nel 2008 ha raggiunto quota 300."}
{"id": "3394359", "revid": "287204", "url": "https://it.wikipedia.org/wiki?curid=3394359", "title": "Here Comes Trouble (Bad Company)", "text": "Here Comes Trouble \u00e8 un album del 1992 del gruppo musicale Bad Company."}
{"id": "3394360", "revid": "92723", "url": "https://it.wikipedia.org/wiki?curid=3394360", "title": "Nadja Petrova", "text": ""}
{"id": "3394362", "revid": "1345932", "url": "https://it.wikipedia.org/wiki?curid=3394362", "title": "Antichi comparsi in Stargate", "text": "Nel corso delle serie di Stargate SG-1 ed Atlantis sono comparsi diversi membri della specie degli Antichi. Sono qui elencati i pi\u00f9 importanti:\n\"Stargate SG-1\".\nMago Merlino.\nMago Merlino \u00e8 l'ultimo consigliere lantiano in vita durante la storia di \"Stargate\", il suo nome \u00e8 variato da \"Moros\" a \"Myrddin\" fino a \"mago Merlino\". Dopo essere scappato sulla terra con gli altri antichi presenti su Atlantide ascese; col passare dei millenni si rese conto che la minaccia degli Ori poteva arrivare anche alla via lattea quindi ritorn\u00f2 in forma umana per costruire un'arma che potesse distruggere gli esseri ascesi. Gli Antichi ascesi gli vietarono di farlo, sia per timore che potesse usare quella tecnologia anche su di loro, sia perch\u00e9 costruendo l'arma con il sapere dell'ascensione avrebbe interferito con gli altri piani d'esistenza. Quando nel medioevo gli ascesi inviarono Ganos Lal per sorvegliarlo Moros dovette continuare i suoi studi in segreto e quindi invent\u00f2 un congegno per andare \"fuori fase\" e permettergli di finire i suoi studi. Completato il progetto dell'arma decise di formare un gruppo di cavalieri a cui affid\u00f2 il compito di trovarla. Arriv\u00f2 fino al presente mettendosi in un'unit\u00e0 di stasi dove l'SG-1 lo trov\u00f2, risvegliatosi dal lungo sonno prov\u00f2 a ricostruire l'arma ma, non avendo abbastanza forze per terminarla pass\u00f2 la sua intera coscienza a Daniel Jackson permettendogli di terminarla e, in futuro, di trovare l'arca della verit\u00e0.\nFata Morgana.\nGanos Lal \u00e8 un'antica vissuta al tempo della guerra contro i Wraith, essa programm\u00f2 l'ologramma come insegnante per i giovani lantiani, una volta sulla terra scelse l'esilio per ascendere. Diverse migliaia di anni dopo il consiglio la scelse per osservare le ricerche segrete di \"Moros\" che portarono alla creazione dell'arma per distruggere gli Ori. La sua politica di fronte a questa minaccia mut\u00f2 nel tempo, inizialmente non credeva che gli Ori potessero rappresentare un pericolo per la via lattea e infatti per un periodo di tempo fu considerata la pi\u00f9 grande nemica di \"Moros\", ma poi si rese conto della seria capacit\u00e0 di questo nemico e quindi cerc\u00f2 di aiutare la SG-1 in vari modi.\nSmise di esistere uccidendo Adria nello scontro a celestis.\nOma Desala.\nOma Desala \u00e8 il primo essere asceso incontrato dalla squadra SG-1, la sua mansione era quella di custodire un tempio sul pianeta di Kheb. Il suo ruolo era quello di aiutare gli esseri umani, solo i pi\u00f9 meritevoli ad ascendere; ci\u00f2 violava la sacra regola degli esseri ascesi della non interferenza, difatti venne punita severamente. La sua apparizione avviene nel tempio, e in quel tempo era stata incaricata da Sha're, ospite della moglie del Goa'uld Apophis con il quale concep\u00ec un figlio, di custodirlo, dato che le leggi Goa'uld proibivano i concepimenti di figli tra di loro, chiamati Harcesis, poich\u00e9 il nascituro avrebbe ottenuto la conoscenza universale dei Goa'uld. Dopo aver accertato le buone intenzioni di Daniel Jackson, si dilegua con il bambino. La seconda apparizione avviene quando, dopo l'incontro da parte del SG-1 con i Kewloniani, Daniel Jackson muore per avvelenamento da radiazione gamma. Oma Desala lo fa ascendere cos\u00ec da salvarlo. L'ultima apparizione avviene quando la copia replicante di Samantha Carter uccide, ancora una volta, Oma Desala conduce Daniel Jackson in un luogo simile a un pub dove stanno gli uomini poco prima di ascendere. Qui l'umano scopre tutta la verit\u00e0 riguardo al Goa'uld Anubis. Quest'ultimo aveva ingannato Oma la quale, in buona fede, lo aveva aiutato ad ascendere; gli antichi punirono entrambi, lei a stare per l'eternit\u00e0 in quel pub e lui ad un'esistenza in una posizione a met\u00e0 strada tra la vita normale e l'ascensione. Oma cessa di esistere quando, finalmente, si ribella ad Anubis, il quale perisce contemporaneamente.\nOrlin.\nOrlin mosso a compassione dalla situazione degli abitanti di Valona, un pianeta minacciato dai goa'uld, contro le regole degli antichi, gli forn\u00ec la tecnologia necessaria per combatterli; per questo gli antichi distrussero la civilt\u00e0 del pianeta, condannando Orlin a restare per sempre sul pianeta. Quando l'SG-1 arriv\u00f2 sul pianeta, Orlin fu attratto da Samantha Carter, attraversando lo stargate seguendola in forma incorporea (probabilmente in violazione del divieto impostogli dagli altri antichi). Si manifest\u00f2 poi a Carter, fino al punto di rinunciare a tutti i vantaggi dell'ascensione pur di acquistare un corpo umano per restare con la donna, che ormai lui amava; il NID tent\u00f2 di catturarlo, obbligandolo a scappare attraverso uno stargate \"artigianale\", capace di compiere un solo viaggio; dopo aver impedito un esperimento degli umani sulla tecnologia antica di Valona, gli ascesi gli permisero di tornare con loro.\nQuattro anni dopo Orlin torn\u00f2 sulla Terra in forma di bambino, per aiutare i terrestri a combattere una pestilenza causata dagli ori; questo compito lo costrinse tuttavia a restare in forma mortale per troppo tempo, impedendogli di ascendere di nuovo e lasciandolo sulla Terra con gravi danni cerebrali.\nOrlin adulto \u00e8 stato interpretato da Sean Patrick Flanery, Orlin bambino da Cameron Bright.\n\"Stargate Atlantis\".\nChaya Sar.\nChaya Sar, meglio conosciuta come Athar, \u00e8 un Antico asceso che, dopo una discussione con i capi degli Antichi, sar\u00e0 destinata a badare al popolo di Proculus per l'eternit\u00e0.\nChaya ha un carattere speciale, \u00e8 altruista e generosa, tranquilla e amichevole.\nSi innamora del colonnello John Sheppard, ma poi gli rivela essere un Antico, e John la dovr\u00e0 lasciare andare, poich\u00e9 Chaya \u00e8 condannata, e deve scontare la sua pena.\nJanus.\nJanus \u00e8 uno scienziato antico che visse nell'epoca del primo assedio di Atlantide da parte dei Wraith circa 10\u00a0000 anni fa. Lo scienziato \u00e8 chiamato come Giano il dio romano del tempo e del cambiamento; infatti, cre\u00f2 una macchina del tempo. Andando contro la decisione del suo Alto Consiglio, Janus inser\u00ec una macchina del tempo in un \"Jumper\" su Atlantide. L'Elizabeth Weir di un'altra linea temporale usa il Jumper cercando di salvarsi dal fallimento della prima spedizione di Atlantis; in tal modo torna indietro nel tempo di 10\u00a0000 anni per errore. L\u00ec incontra Janus che, non rispettando la decisione dell'Alto Consiglio, aiuta la dottoressa a salvare i suoi compagni 10\u00a0000 anni dopo, mettendola in una capsula di stasi e preparando la citt\u00e0 per l'arrivo della spedizione. Janus, quando abitava ad Atlantide, dati i suoi contrasti con il consiglio, decise di sperimentare tutte le sue tecnologie \"illegali\" in un laboratorio segreto che \u00e8 stato trovato dalla squadra umana.\nOltre a quella usata dall'Elizabeth Weir della linea temporale alternativa, compare nell'universo di \"Stargate\" anche un'altra macchina del tempo di Janus: viene trovata dall'SG-1 in una delle sue missioni.\nMelia.\nMelia \u00e8 un membro dell'Alto Consiglio atlantideo durante l'assedio dei Wraith, 10\u00a0000 anni fa. Compare per la prima volta come ologramma che spiega ai membri della spedizione la storia di Atlantide. Sar\u00e0 Melia a spiegare la situazione di Atlantide quando la dottoressa Weir torner\u00e0 per errore indietro nel tempo. Simpatizzando per la dottoressa e per Janus, convincer\u00e0 il Consiglio a non spedire indietro nella sua linea temporale la dottoressa Weir. Torner\u00e0 sulla Terra con i suoi compagni Antichi prima che Atlantide venga sommersa nell'oceano."}
{"id": "3394365", "revid": "287204", "url": "https://it.wikipedia.org/wiki?curid=3394365", "title": "Dmitrij Jur'evi\u010d Kondrat'ev", "text": "\u00c8 un pilota militare con esperienza di volo su MiG-21, MiG-29 e Su-27.\nKondrat'ev \u00e8 stato selezionato come cosmonauta del Gruppo TsPK 12 del Centro di addestramento cosmonauti Jurij Gagarin (GCTC) nel 1997. \u00c8 stato impegnato sulla Stazione Spaziale Internazionale nelle missioni a lunga durata Expedition 26 e 27 di cui \u00e8 stato anche il comandante insieme all'astronauta italiano Paolo Nespoli."}
{"id": "3394366", "revid": "1494169", "url": "https://it.wikipedia.org/wiki?curid=3394366", "title": "Here Comes Trouble", "text": ""}
{"id": "3394367", "revid": "287204", "url": "https://it.wikipedia.org/wiki?curid=3394367", "title": "Here Comes Trouble (album)", "text": ""}
{"id": "3394368", "revid": "287204", "url": "https://it.wikipedia.org/wiki?curid=3394368", "title": "Here Comes Trouble (film)", "text": ""}
{"id": "3394369", "revid": "120777090", "url": "https://it.wikipedia.org/wiki?curid=3394369", "title": "Confienza (cacciatorpediniere)", "text": "Il Confienza \u00e8 stato un cacciatorpediniere (e successivamente una torpediniera) della Regia Marina.\nStoria.\nCostruita tra il maggio 1917 e l'aprile 1923, la nave apparteneva alla classe Palestro. Poco dopo l'entrata in servizio l'unit\u00e0, al comando del tenente di vascello Luigi Corsi, partecip\u00f2 all'occupazione di Corf\u00f9 durante la crisi tra Italia e Grecia.\nNel 1925 il \"Confienza\" risal\u00ec il Danubio. Negli anni venti e trenta il cacciatorpediniere oper\u00f2 nel bacino orientale del Mediterraneo e lungo le coste del Nord Africa. A bordo dell'unit\u00e0 prest\u00f2 servizio anche Gino Birindelli, allora sottotenente di vascello.\nNel 1929 il cacciatorpediniere, insieme ai gemelli \"Palestro\", \"San Martino\" e \"Solferino\", costituiva la VII Squadriglia Cacciatorpediniere, che, insieme alla VIII Squadriglia (composta dalle unit\u00e0 della classe Curtatone) ed all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto.\nNel 1938 (per altre fonti nel 1930) il \"Confienza\" fu sottoposto a lavori di modifica che videro l'innalzamento del fumaiolo prodiero, dato che il fumo, altrimenti, ostacolava la punteria e la direzione del tiro. Nel corso dello stesso anno la nave, ormai anziana, venne declassata a torpediniera.\nPoco prima dello scoppio del secondo conflitto mondiale si progett\u00f2 di potenziare l'armamento contraereo delle quattro unit\u00e0 della classe Palestro, sostituendo uno dei pezzi da 102 mm ed entrambi i cannoni da 76 mm con quattro mitragliere da 20 mm, ma tale proposito non fu mai messo in atto.\nAll'ingresso dell'Italia nella seconda guerra mondiale, il 10 giugno 1940, la \"Confienza\", al comando del tenente di vascello di complemento Andrea Giuffra, apparteneva alla XV Squadriglia Torpediniere, che formava insieme alle gemelle \"Palestro\", \"San Martino\" e \"Solferino\", con base a Venezia.\nIl 27-28 settembre 1940 la torpediniera fu di scorta, insieme alla \"San Martino\", all'incrociatore \"Alberico da Barbiano\" in due uscite in mare da Pola, di breve durata, per delle esercitazioni dei cannonieri della locale accademia. Durante il conflitto la nave oper\u00f2 nell'Adriatico meridionale, principalmente in missioni di scorta convogli.\nIl 21 ottobre 1940, infatti, con la ricostituzione del Comando Superiore Traffico Albania (Maritrafalba, gi\u00e0 in precedenza attivo dal 5 settembre 1940 al suo primo scioglimento, il 12 ottobre 1940, ma senza la \"Confienza\" alle sue dipendenze), la \"Confienza\" venne dislocata a Brindisi ed assegnata, con altre unit\u00e0 (due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS), a tale Comando, per il servizio di scorta convogli da e per l'Albania nonch\u00e9 di ricerca e caccia antisommergibile.\nLa prima missione di scorta della torpediniera ebbe inizio alle sette di sera del 24 ottobre 1940, quando la nave lasci\u00f2 Bari per scortare i piroscafi \"Perla\" e \"Chisone\", diretti a Durazzo con 4247 tonnellate di rifornimenti. Alle nove di mattina del 25 ottobre il \"Chisone\" urt\u00f2 una mina, dovendo essere rimorchiato a Durazzo. Il resto del convoglio giunse a destinazione alle 11.25 dello stesso giorno.\nLa \"Confienza\" ripart\u00ec da Durazzo alle 23.15 del 2 novembre, insieme all'incrociatore ausiliario \"Capitano A. Cecchi\", per scortare due mercantili vuoti, il piroscafo \"Principessa Giovanna\" e la motonave \"Citt\u00e0 di Marsala\", a Bari, dove il convoglio giunse alle 18.30 del giorno successivo.\nLa torpediniera salp\u00f2 poi da Bari alle 3.30 del 4 novembre, di scorta, insieme all'incrociatore ausiliario \"Ramb III\", agli incrociatori ausiliari (impiegati come trasporti) \"Citt\u00e0 di Genova\" e \"Citt\u00e0 di Palermo\", che trasportavano 1610 militari, 156 autoveicoli e 164 tonnellate di rifornimenti. Le navi giunsero a Durazzo alle 20.25 dello stesso giorno. Terminato lo scarico, le quattro unit\u00e0 lasciarono Durazzo alle 8.30 del 6 novembre, arrivando a Bari alle 17.15 di quello stesso giorno.\nAll'1.45 di notte del 13 novembre la \"Confienza\" part\u00ec da Bari insieme al piccolo incrociatore ausiliario \"Lago Tana\", scortando a Durazzo, dove giunsero alle 8.30, il piroscafo \"Olimpia\" e la motonave \"Birmania\", aventi a bordo 799 automezzi. La torpediniera ripart\u00ec poi alle 7.30 del 14 novembre, scortando a Brindisi, insieme al cacciatorpediniere \"Augusto Riboty\", i piroscafi \"Milano\" ed \"Aventino\" e la motonave \"Citt\u00e0 di Trapani\", vuoti, in viaggio di ritorno. Il convoglio giunse nel porto pugliese alle 15.15 del giorno stesso.\nTornata a Bari, la torpediniera ne ripart\u00ec alle 23.30 del 15 novembre, per scortare a Durazzo, unitamente alla torpediniera \"Andromeda\" ed all'incrociatore ausiliario \"Egeo\", le motonavi \"Verdi\" e \"Puccini\", cariche di 1347 militari, cinque quadrupedi e 69,5 tonnellate di materiali: il convoglio giunse a destinazione alle tre del pomeriggio del 16.\nSecondo alcune fonti la \"Confienza\" avrebbe affondato il sommergibile britannico \"Triton\", ma le date non coincidono.\nAlle 9.30 del 19 novembre 1940 la \"Confienza\", sempre al comando del TV compl Giuffra, lasci\u00f2 Durazzo alla volta di Brindisi, scortando il piroscafo \"Carnia\" e le motonavi \"Verdi\" e \"Puccini\", che rientravano vuote in Italia. Intorno alle otto di sera dello stesso giorno il convoglio giunse nei pressi del punto di atterraggio \u00abY\u00bb, al largo di Brindisi, proprio mentre giungeva nella stessa zona anche l'incrociatore ausiliario \"Capitano A. Cecchi\", proveniente da Valona. Essendo Brindisi in allarme per bombardamento aereo, i fari di atterraggio erano stati spenti, e ci\u00f2 (insieme forse ad errori di manovra) port\u00f2 la \"Confienza\" ad essere speronata dal \"Capitano Cecchi\", alle 21.19. L'incrociatore ausiliario, che aveva riportato danni alla prua, imbarc\u00f2 l'equipaggio della torpediniera, che prese poi a rimorchio per tentare di portarla verso Brindisi. Il tentativo di salvataggio fu per\u00f2 vano: dopo circa un'ora e venti minuti di navigazione, alle 00.35 del 20 novembre, la \"Confienza\" si spezz\u00f2 in due ed affond\u00f2 a due miglia da Brindisi. I tre mercantili del convoglio giunsero a Brindisi alle 2.20 di quella stessa notte.\nIl relitto della nave giace spezzato in due, in assetto di navigazione, su un fondale di 82 metri, a nordest del porto di Brindisi."}
{"id": "3394370", "revid": "599013", "url": "https://it.wikipedia.org/wiki?curid=3394370", "title": "Alfredo Gatti", "text": "Carriera.\nHa iniziato a giocare tra le file della Juventus ed \u00e8 poi passato alla Pro Vercelli, dove ha militato in Serie A tra il 1929 (esordio il 3 novembre 1929 in Juventus-Pro Vercelli 6-1) e il 1933; complessivamente ha collezionato 84 presenze e 18 reti.\nGioc\u00f2 coi bianchi anche in Serie B, fino al 1937."}
{"id": "3394373", "revid": "1543377", "url": "https://it.wikipedia.org/wiki?curid=3394373", "title": "United We Stand (Hillsong United)", "text": "United We Stand \u00e8 il settimo album live degli Hillsong United con canzoni di lode e adorazione. Il CD \u00e8 accompagnato da un DVD in cui sono presenti documentario, delle interviste e un documentario-bonus.\nLa famosa cantante neozelandese Brooke Fraser ha fatto la sua prima comparsa nel gruppo proprio con questo album, cantando la struggente \"None but Jesus\".\n\"United We Stand\" \u00e8 stato, tra l'altro, l'album pi\u00f9 venduto del 2006 in Canada presso i negozi cristiani al dettaglio.\nUnidos Permanecemos.\nGli \"Hillsong United\" hanno anche registrato nel 2006 una versione spagnola di \"United We Stand\", chiamata \"Unidos Permanecemos\"; quest'album \u00e8 stato pubblicato nel 2007."}
{"id": "3394375", "revid": "599013", "url": "https://it.wikipedia.org/wiki?curid=3394375", "title": "Warren Cummings", "text": "Carriera.\nClub.\nDurante la sua carriera ha giocato con varie squadre di club, tra cui anche Bournemouth, in cui ha giocato dal 2003 al 2011 diventandone il capitano.\nNazionale.\nConta una presenza con la nazionale scozzese."}
{"id": "3394376", "revid": "262457", "url": "https://it.wikipedia.org/wiki?curid=3394376", "title": "Scienze delle religioni", "text": ""}
{"id": "3394378", "revid": "599013", "url": "https://it.wikipedia.org/wiki?curid=3394378", "title": "Scatterbrain", "text": ""}
{"id": "3394381", "revid": "122923966", "url": "https://it.wikipedia.org/wiki?curid=3394381", "title": "Fernando Nizza", "text": "Carriera.\nNizza entr\u00f2 nella societ\u00e0 calcistica intorno al 1905, militando nella squadra riserve del club bianconero, senza mai riuscire ad esordire in prima squadra.\nRitiratosi dall'attivit\u00e0 agonistica, durante il periodo della prima guerra mondiale fu membro del Comitato Presidenziale di Guerra, che sostituiva il ruolo del presidente societario: di questo comitato faceva parte Nizza, insieme a Gioacchino Armano e Sandro Zambelli.\nMuore nel 1943, nascosto durante le persecuzioni razziali, mentre arrestano suo fratello Umberto che verr\u00e0 deportato ad Auschwitz."}
{"id": "3394382", "revid": "44210", "url": "https://it.wikipedia.org/wiki?curid=3394382", "title": "Assia renana", "text": ""}
{"id": "3394385", "revid": "287204", "url": "https://it.wikipedia.org/wiki?curid=3394385", "title": "Brama di vivere (romanzo)", "text": "Brama di vivere \u00e8 un romanzo biografico scritto da Irving Stone, dal quale fu tratto il celebre film Brama di vivere di Vincente Minnelli con Kirk Douglas interpretante il personaggio di Vincent van Gogh, nel periodo che trascorse in Provenza, la convivenza con Paul Gauguin, ruolo affidato nel film a Anthony Quinn.\nTrama.\nIl libro \u00e8 basato in gran parte sulle lettere che Vincent van Gogh scrisse al fratello Theo. Irving condusse anche una vasta ricerca \"sul campo\", come indicato nella postfazione del libro.\nIl testo descrive e rivela le origini di molti dei pi\u00f9 celebri dipinti di Vincent: I mangiatori di patate, I girasoli e altri. Stone volle spiegare la vita difficile, gli inizi travagliati, la vita emarginata, le disperazioni e le sue esaltazioni. Si passa dall'apostolato missionario tra i minatori, le prime esperienze di pittore, le frequentazioni parigine cogli impressionisti, i soggiorni ad Arles e Saint-Remy fino alla precoce morte autoinflitta in un campo di grano ad Auvers-sur-Oise il 27 luglio 1890."}
{"id": "3394386", "revid": "125330214", "url": "https://it.wikipedia.org/wiki?curid=3394386", "title": "Sandro Zambelli", "text": "Biografia.\nDurante il periodo della prima guerra mondiale fu membro del Comitato Presidenziale di Guerra, che sostituiva il ruolo del presidente societario. Di questo comitato faceva parte Zambelli, insieme a Gioacchino Armano e Fernando Nizza.\nFu tra gli ideatori del mensile \"Hurr\u00e0 Juventus\"."}
{"id": "3394389", "revid": "729019", "url": "https://it.wikipedia.org/wiki?curid=3394389", "title": "Carlo Croce", "text": "Biografia.\nNato a Milano il 15 aprile 1892, figlio di Gaetano e Maria Ferri. Arruolato nel Regio Esercito, viene congedato il 4 giugno 1912, ma subito richiamato in servizio attivo il 5 agosto dello stesso anno, ed assegnato al 5\u00ba Reggimento bersaglieri. Promosso caporale, fece carriera rapidamente, promosso caporale maggiore (5 dicembre 1913), e sergente (31 ottobre 1914).\nDopo l\u2019entrata in guerra del Regno d\u2019Italia, il 25 ottobre 1915 diviene Aspirante ufficiale, ed \u00e8 promosso sottotenente di complemento il 17 dicembre successivo, in forza al 7\u00ba Reggimento bersaglieri. Tenente dal 29 dicembre 1916, diviene capitano il 1 agosto 1918, prestando poi servizio nel 22\u00b0, 12\u00b0 ed ancora al 7\u00ba Reggimento bersaglieri.\nCongedato il 9 aprile 1920, si stabilisce a Milano avviando l\u2019attivit\u00e0 di industriale nel settore delle carrozzelle per disabili.\nPromosso 1\u00ba capitano della riserva il 26 dicembre 1930, diviene maggiore il 22 febbraio 1939. Richiamato in servizio attivo nel corso del 1942, il 13 giugno dello stesso anno parte per il fronte orientale al seguito del CSIR, venendo promosso tenente colonnello il 23 marzo 1943, e rientrando in Patria nel corso dello stesso anno.\nSi spos\u00f2 con Albertina Seveso ed ebbe tre figli: Alda (nata dal matrimonio precedente), Alberto, Adriana (nata nel 1937).\nIl \"Gruppo Cinque Giornate\".\nColonnello dei Bersaglieri, comandante di distaccamento del terzo reggimento bersaglieri a Porto Val Travaglia, al momento della firma dell'armistizio dell'8 settembre 1943 Croce assistette allo sfacelo del Regio Esercito lasciato senza ordini rendendosi subito conto che il proclama del Maresciallo d'Italia Badoglio di fatto apriva le porte all'occupazione dell'Italia da parte dei tedeschi, di cui aveva gi\u00e0 potuto constatare la ferocia sul fronte orientale.\nIl reparto che presiedeva era formato da due battaglioni, compresi avieri della Regia Aeronautica ancora da addestrare. Per i primi giorni successivi all'armistizio questi rimasero intorno al comandante, ma con il precipitare degli eventi la truppa cominci\u00f2 a sfaldarsi. Croce decise allora di spostarsi nelle fortificazioni della Frontiera Nord che sorgevano presso Cascina Fiorini, risalenti alla prima guerra mondiale e ai tempi in stato di abbandono.\nPoich\u00e9 il presidio non aveva armi n\u00e9 munizioni a disposizione, Croce dovette procurarsele facendole prelevare dalle caserme delle vicine Luino e Laveno, oppure ottenendole dai militari sbandati che cercavano di riparare in Svizzera: si trattava per lo pi\u00f9 di moschetti 91 insieme a poche armi automatiche e pistole, con una buona quantit\u00e0 di bombe a mano e circa diecimila munizioni sciolte. Tutto questo materiale fu trasferito al Quartier generale nella ex caserma \"Luigi Cadorna\" di Vallalta di San Martino su camion militari e automezzi civili requisiti. L'impegno successivo fu di dare un nome al reparto, che fu battezzato ufficialmente \"Esercito Italiano-Gruppo Militare \"Cinque Giornate\" Monte San Martino di Vallata Varese\".\nNel frattempo, bench\u00e9 gran parte dei soldati avesse tentato il ritorno a casa (a un certo punto lasciando Croce con soli dieci compagni), la formazione autonoma fu poi rimpolpata dall'afflusso di altri ex-sbandati intenzionati a prendere le armi contro i tedeschi: non solo italiani (militari e civili) ma anche prigionieri di guerra fuggiti dai campi di concentramento, fino a raggiungere la consistenza di 170 unit\u00e0 tanto che il 22 ottobre 1943 il gruppo venne diviso in tre compagnie. Inizialmente le azioni del gruppo \"Cinque Giornate\" si limitarono all'irrobustimento delle fortificazioni e delle postazioni, allo scavo di fossati e trincee, alle \"puntate\" a valle per il rifornimento di viveri (talvolta ancora pi\u00f9 scarsi delle munizioni) e alla sorveglianza delle strade vicine, che confluivano proprio nel piazzale antistante l'ex caserma in Vallalta.\nDa notare \u00e8 il fatto che Croce organizz\u00f2 la formazione come un vero e proprio reparto del Regio Esercito, avendo in mente una linea \"attendista\" e non una guerra mobile che si avvaleva della conoscenza del terreno: l'esatto contrario della tattica che in seguito avrebbe determinato il successo dell'esperienza partigiana. A nulla serv\u00ec il tentativo di un rappresentante del CLNAI di convincere Croce a suddividere i suoi uomini in gruppi di minore consistenza, ma pi\u00f9 agili e adatti alla guerriglia, che avrebbero prolungato la sopravvivenza della formazione aumentandone anche l'efficacia. Inoltre la scarsa segretezza che contraddistingueva il reparto (non vi erano \"nomi di battaglia\" ma addirittura carte di identit\u00e0 militari con tanto di fotografia) lo rese facilmente infiltrabile dallo spionaggio nemico, cos\u00ec che per i tedeschi e i fascisti non fu difficile raccogliere informazioni sulla consistenza e sui punti deboli del Gruppo.\nPer le prime settimane il \"Cinque Giornate\" non sembr\u00f2 preoccupare troppo gli occupanti, ma con l'avanzare dell'inverno si temette che la formazione \"ribelle\" potesse costituire un intralcio nel controllo del territorio, per cui il 13 novembre fu proclamato lo stato d'assedio e il giorno seguente tutti gli uomini dai 15 ai 65 anni furono rastrellati dai paesi siti ai piedi delle montagne e rinchiusi negli edifici pubblici o nelle chiese. Vennero liberati alcuni giorni dopo, non prima per\u00f2 che molti subissero sevizie o torture perch\u00e9 accusati di essere partigiani o loro simpatizzanti.\nLa Battaglia del San Martino.\nIl 14 novembre 1943 i tedeschi lanciarono un massiccio attacco contro le fortificazioni del San Martino: anche se largamente inferiori di numero, gli uomini di Croce riuscirono a tenere testa a ben duemila soldati della Wehrmacht.\nLa morte.\nIl colonnello Carlo Croce, insieme con altri uomini rientrati dalla Confederazione svizzera nei mesi successivi, cercarono di unirsi ad altri gruppi combattenti: il colonnello fu catturato all'Alpe Painale, presso Sondrio, e rimedi\u00f2 una ferita a un braccio che gli venne amputato. Mor\u00ec il 24 luglio 1944 all'ospedale di Bergamo presso il comando tedesco, in seguito alle torture inflittegli dalle SS."}
{"id": "3394394", "revid": "287204", "url": "https://it.wikipedia.org/wiki?curid=3394394", "title": "Vaishya", "text": "I vaishya (devanagari: \u0935\u0948\u0936\u094d\u092f, \"vai\u015bya\") sono la terza casta nel sistema delle caste in India, sotto a bramini e kshatriya e sopra a shudra.\nSecondo la tradizione vedica e induista, in questo ordine sono compresi gli agricoltori, gli allevatori di bestiame, gli artigiani, i mercanti e i contabili.\nSecondo l'Induismo sono stati creati dalle cosce del dio Brahm\u0101."}
{"id": "3394396", "revid": "92723", "url": "https://it.wikipedia.org/wiki?curid=3394396", "title": "Diocesi di Kondoa", "text": "La diocesi di Kondoa (in latino: \"Dioecesis Kondoa\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Dodoma. Nel 2019 contava 61.497 battezzati su 600.000 abitanti. \u00c8 retta dal vescovo Bernardine Mfumbusa.\nTerritorio.\nLa diocesi comprende il distretto di Kondoa nella regione di Dodoma, in Tanzania.\nSede vescovile \u00e8 la citt\u00e0 di Kondoa, dove nel 2011 era in costruzione la cattedrale dello Spirito Santo.\nIl territorio si estende su 13.210\u00a0km\u00b2 ed \u00e8 suddiviso in 14 parrocchie.\nStoria.\nLa diocesi di Kondoa \u00e8 stata eretta il 12 marzo 2011 con al bolla \"Cum ad provehendam\" di papa Benedetto XVI, ricavandone il territorio dalla diocesi di Dodoma (oggi arcidiocesi).\nOriginariamente suffraganea dell'arcidiocesi di Dar-es-Salaam, il 6 novembre 2014 \u00e8 entrata a far parte della provincia ecclesiastica dell'arcidiocesi di Dodoma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 600.000 persone contava 61.497 battezzati, corrispondenti al 10,2% del totale."}
{"id": "3394398", "revid": "767487", "url": "https://it.wikipedia.org/wiki?curid=3394398", "title": "Scatterbrain (film)", "text": "Scatterbrain \u00e8 un film statunitense del 1940 diretto da Gus Meins."}
{"id": "3394400", "revid": "767487", "url": "https://it.wikipedia.org/wiki?curid=3394400", "title": "Melissa Soligo", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra canadese con le connazionali Jodie Sutton, Julie Sutton, Karri Wilms e Elaine Dagg-Jackson. \nNell'edizione la nazionale tedesca si classific\u00f2 prima, la norvegese seconda. La competizione ebbe lo status di sport dimostrativo."}
{"id": "3394404", "revid": "767487", "url": "https://it.wikipedia.org/wiki?curid=3394404", "title": "Karri Wilms", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra canadese con le connazionali Jodie Sutton, Melissa Soligo, Julie Sutton e Elaine Dagg-Jackson. \nNell'edizione la nazionale tedesca si classific\u00f2 prima, la norvegese seconda. La competizione ebbe lo status di sport dimostrativo."}
{"id": "3394409", "revid": "6923", "url": "https://it.wikipedia.org/wiki?curid=3394409", "title": "Elaine Dagg-Jackson", "text": "Biografia.\nPartecip\u00f2 ai XVI Giochi olimpici invernali edizione disputata a Albertville (Francia) nel 1992, riuscendo ad ottenere la terza posizione nella squadra canadese con le connazionali Jodie Sutton, Melissa Soligo, Karri Wilms e Julie Sutton.\nNell'edizione la nazionale tedesca si classific\u00f2 prima, la norvegese seconda. La competizione ebbe lo status di sport dimostrativo."}
{"id": "3394410", "revid": "110157", "url": "https://it.wikipedia.org/wiki?curid=3394410", "title": "Ochansk", "text": "Ochansk (anche traslitterata come \"Ohansk\") \u00e8 una citt\u00e0 della Russia europea nordorientale (Territorio di Perm'); appartiene al \"rajon\" Ochanskij, del quale \u00e8 il capoluogo.\nSorge nella parte meridionale del Territorio di Perm', sulle sponde destra del fiume Kama (bacino di Votkinsk), 119 chilometri a sudovest del capoluogo Perm'."}
{"id": "3394413", "revid": "767487", "url": "https://it.wikipedia.org/wiki?curid=3394413", "title": "Here Comes Trouble (film 1936)", "text": "Here Comes Trouble \u00e8 un film statunitense del 1936 diretto da Lewis Seiler.\nProduzione.\nLe riprese del film, prodotto dalla Twentieth Century Fox Film Corporation con i titoli di lavorazione \"The Roughneck\" e \"The Black Gang\", durarono dal 9 al 31 dicembre 1935.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 21 febbraio 1936 con il numero LP6417.\nDistribuito dalla Twentieth Century Fox Film Corporation, il film usc\u00ec nelle sale cinematografiche statunitensi il 21 febbraio 1936. In Argentina, gli venne dato il titolo \"Llegaron los problemas\", in Austria quello di \"Piraten an Bord\"."}
{"id": "3394416", "revid": "79520", "url": "https://it.wikipedia.org/wiki?curid=3394416", "title": "Fudbalski klub Teleoptik", "text": "Il FK Teleoptik (ser. \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0422\u0435\u043b\u0435\u043e\u043f\u0442\u0438, Fudbalski klub Teleoptik; it. Associazione Calcio Teleoptik) \u00e8 una societ\u00e0 calcistica serba con sede a Belgrado. Nella stagione 2018/19 milita nella Prva Liga Srbija, la divisione di secondo livello del campionato serbo.\n\u00c8 generalmente considerato la squadra riserve del , che vi manda in prestito i suoi giovani a fare esperienza prima di promuoverli in prima squadra."}
{"id": "3394418", "revid": "486946", "url": "https://it.wikipedia.org/wiki?curid=3394418", "title": "Vaisya", "text": ""}
{"id": "3394425", "revid": "1543377", "url": "https://it.wikipedia.org/wiki?curid=3394425", "title": "Mike Harris (giocatore di curling)", "text": "Biografia.\nPartecip\u00f2 all'et\u00e0 di trent'anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'argento nella squadra canadese con i connazionali Richard Hart, Collin Mitchell, George Karrys e Paul Savage.\nNell'edizione la nazionale svizzera ottenne la medaglia d'oro, la norvegese quella di bronzo."}
{"id": "3394426", "revid": "37401", "url": "https://it.wikipedia.org/wiki?curid=3394426", "title": "Jos\u00e9 Mart\u00ednez Ruiz", "text": ""}
{"id": "3394428", "revid": "1573940", "url": "https://it.wikipedia.org/wiki?curid=3394428", "title": "Saber Marionette", "text": " \u00e8 un franchise comico/fantascientifico giapponese creato da Satoru Akahori ed iniziato nel 1995, che comprende diverse serie anime, manga e light novel.\nProduzione.\nNel gennaio 1995 una serie audio drama di dodici episodi intitolata \"SM Girls Saber Marionette R\" fu trasmessa durante la trasmissione radiofonica \"Nowanchatte Say You\". L'audio drama si concluse nell'aprile 1995, e la storia continu\u00f2 un mese dopo nella forma del primo episodio di una serie di tre OAV intitolati \"Saber Marionette R\". Il secondo episodio fu pubblicato a luglio 1995, mentre il terzo ed ultimo a settembre 1995.\nDa aprile 1995 a dicembre 1995, un manga di sette capitoli intitolato \"SM Girls Gaiden Saber Marionette Z\" fu pubblicato dalla rivista \"AnimeV\" della Gakken, bench\u00e9 la storia non fu mai terminata. Il manga, illustrato da Megumu Okada, non fu mai raccolto in formato tank\u014dbon. L'ottavo capitolo della storia fu invece pubblicato in forma di romanzo.\nIn seguito, Akahori e Katsumi Hasegawa tentarono di ricomporre la storia in \"Saber Marionette R 2\", che per\u00f2 non fu mai realizzato effettivamente, e vide la luce soltanto in forma di un altro romanzo.\nAd ottobre 1995 un'altra serie di audio drama intitolata \"'SM Girls Saber Marionette J\" fu trasmessa nel corso della trasmissione radiofonica \"Nowanchatte Say You\" ed and\u00f2 avanti sino a gennaio 1996 e ad ottobre dello stesso anno iniziarono le trasmissioni di \"Saber Marionette J\", una serie che fu trasmessa da TV Tokyo per 25 episodi. Partendo da una breve storia pubblicata nel numero di ottobre 1994 di \"Gekkan Dragon Magazine\", furono pubblicati dodici volumi di una light novel ispirata alla serie. L'anime fu anche adattato in un manga, illustrato da Yumisuke Kotoyoshi e serializzato prima su Gekkan Dragon Jr. ed in seguito su Gekkan Comic Dragon.\nAd ottobre 1997 fu pubblicato un sequel della serie \"Saber Marionette J Again\", in forma di serie di sei OAV, il cui ultimo episodio fu pubblicato a giugno 1998. Ad ottobre dello stesso anno iniziarono le trasmissioni della seconda serie animata, \"Saber Marionette J to X\", che and\u00f2 avanti per ventisei episodi, concludendosi nel marzo 1999.\nUn manga intitolato \"Saber Marionette 2: Shiritsu Oedo Gakuen Koubouki\" fu pubblicato su \"Gekkan Dragon Magazine\" a partire da ottobre 2000, ma fu rapidamente cancellato. Un altro, intitolato \"Saber Marionette i ~ Neo Gene ~\" illustrato da Megane \u014ctomo \u00e8 iniziato a luglio 2008, sempre su \"Gekkan Dragon Age\", per poi essere successivamente raccolto in un unico tank\u014dbon.\nPersonaggi.\nProtagonista della serie, \u00e8 un cittadino di Japoness, un paese di Terra II che assomiglia al Giappone feudale e custode delle tre Sabers che ha involontariamente risvegliato: Lime, Cherry e Bloodberry, che di fatto rappresentano la sua sola famiglia. Inizialmente, Otaru \u00e8 totalmente sopraffatto dal carattere delle tre marionette che litigano per il suo affetto, ma che vengono ricambiate praticamente in maniera uguale. Normalmente \u00e8 un ragazzo molto tranquillo ed amichevole, ma riesce anche ad essere forte e risoluto quando necessario. Ha circa diciotto anni ed ha i capelli castani con un ciuffo biondo sul davanti.\nLime \u00e8 la prima Saber Marionette ad essere risvegliata da Otaru ed \u00e8 stata creata nel museo di storia di Japoness, un paese di Terra II. \u00c8 dotata di un carattere infantile, iperattivo e facile agli entusiasmi oltre ad avere un enorme forza fisica ed un inesauribile potere. \u00c8 molto innocente e non fa alcun mistero dei sentimenti che prova per Otaru. Ha i capelli blu e gli occhi verdi.\nCherry \u00e8 la seconda Saber Marionette ad essere risvegliata da Otaru, ed \u00e8 stata trovata nella stalla di un castello di Japoness. Apparentemente \u00e8 la pi\u00f9 giovane delle tre Marionette, ed \u00e8 stata dotata del carattere dolce, calmo e premuroso tipico delle mogli giapponesi. Tuttavia anche lei \u00e8 in grado di sprigionare una grande forza quando necessario. Ha inoltre la capacit\u00e0 di analizzare la forza e le tecniche dei propri nemici, ed \u00e8 un'ottima cuoca.\nBloodberry \u00e8 la terza Saber Marionette ad essere risvegliata da Otaru, ed \u00e8 stata trovata nella statua di Ieyasu, al di fuori del suo castello. BloodBerry compare nel quinto episodio, ed \u00e8 in assoluto la pi\u00f9 \"matura\" delle tre Marionette. Ama impressionare Otaru con le sue forme ed il proprio fascino, e con le stesse argomentazioni \u00e8 solita prendere in giro Lime. Ci\u00f2 nonostante \u00e8 anche un'ottima combattente ed una sorella maggiore per Lime e Cherry."}
{"id": "3394429", "revid": "111947514", "url": "https://it.wikipedia.org/wiki?curid=3394429", "title": "Pallanuoto ai VII Giochi asiatici", "text": "Il VII torneo asiatico di pallanuoto \u00e8 stato disputato dal 2 al 7 settembre 1974 a Teheran, nel corso dei \"VII Giochi asiatici\".\nLe sette partecipanti hanno disputato un girone unico per la conquista delle medaglie. La nazionale di casa, l'Iran, ha conquistato il suo primo titolo continentale precedendo sul podio la Cina, al suo debutto ai Giochi asiatici."}
{"id": "3394431", "revid": "1444886", "url": "https://it.wikipedia.org/wiki?curid=3394431", "title": "Centrale nucleare di Fukushima Dai-ichi", "text": "La centrale nucleare Fukushima I (\u798f\u5cf6\u7b2c\u4e00\u539f\u5b50\u529b\u767a\u96fb\u6240 \"Fukushima Dai-ichi genshiryoku hatsudensho\"), nota come Fukushima Dai-ichi (\"Fukushima n\u00ba 1\"), \u00e8 una centrale nucleare in dismissione, pesantemente danneggiata nel disastro di Fukushima Dai-ichi. L'impianto si trova nella cittadina del Giappone di \u014ckuma, situata nel distretto di Futaba della prefettura di Fukushima.\nCaratteristiche.\nFukushima I, costruita da General Electric alla fine degli anni sessanta, \u00e8 una delle principali centrali nucleari giapponesi, classificata come la 15\u00b0 centrale nucleare pi\u00f9 grande del mondo estendendosi su un territorio di 3,5\u00a0km quadrati (860 acri). Tutti i sei reattori della centrale sono di tipo ad \"acqua bollente\" BWR. Il primo di essi, e anche il pi\u00f9 vecchio, ha cominciato l'erogazione commerciale di energia elettrica ufficialmente nel mese di marzo 1971. La data di spegnimento dello stesso era stata programmata per il mese di marzo 2011.\nNelle vicinanze, a 11,5\u00a0km, \u00e8 situata la centrale Fukushima II (Fukushima Dai-ni), gestita anch'essa, come Fukushima I, dalla TEPCO, la pi\u00f9 grande compagnia elettrica del Giappone.\nDisastro del marzo 2011.\nNel marzo del 2011, a causa del terremoto e maremoto del T\u014dhoku del 2011, la centrale ha subito gravi danni, che hanno provocato la messa fuori uso dei vari sistemi di raffreddamento e diverse esplosioni che hanno portato alla dispersione di grandi quantit\u00e0 di materiale radioattivo.\nL'incidente \u00e8 stato classificato al massimo grado di gravit\u00e0 della scala INES e ha comportato l'evacuazione di un raggio di oltre 30\u00a0km.\nI reattori.\nL'inizio dei lavori di costruzione per le unit\u00e0 7 e 8 era pianificato entro aprile 2012 e 2013, per essere pienamente operativo rispettivamente a ottobre 2016 e 2017. Il progetto fu formalmente annullato da TEPCO ad aprile 2011, a seguito delle rimostranze delle autorit\u00e0 locali per il fatto che la costruzione delle due unit\u00e0 era ancora presente nella versione finale pubblicata a marzo 2011, dopo il disastro. La societ\u00e0 ha risposto che il cronoprogramma era stato redatto prima del terremoto."}
{"id": "3394437", "revid": "287204", "url": "https://it.wikipedia.org/wiki?curid=3394437", "title": "British Rail Class 395", "text": "Il treno British Rail Class 395 \u00e8 un treno ad alta velocit\u00e0 sviluppato da Hitachi per l'utilizzo sulla linea High Speed 1, attualmente l'unica linea ad alta velocit\u00e0 esistente nel Regno Unito, e sulla futura High Speed 2.\nIl convoglio \u00e8 stato progettato e costruito dalla ditta giapponese Hitachi, prendendo come base gli Shinkansen Serie 400 (dismessi dal 2010) riammodernati.\nOgni convoglio \u00e8 a potenza distribuita ed \u00e8 costituito da 6 veicoli (i due estremi dotati di cabina di guida), il nome commerciale utilizzato a partire dalle Olimpiadi 2012 sar\u00e0 \"Javelin\".\nVeicoli \"battezzati\".\nAlcuni convogli di questa serie sono stati \"battezzati\" con i nomi di alcuni famosi atleti britannici"}
{"id": "3394440", "revid": "123905745", "url": "https://it.wikipedia.org/wiki?curid=3394440", "title": "Nambe Pueblo", "text": "Nambe Pueblo \u00e8 un'area non incorporata degli Stati Uniti d'America, nella Contea di Santa Fe nello stato del Nuovo Messico. Secondo i dati dello United States Census Bureau riferito all'anno 2000, ha una popolazione di 1.764 abitanti su un'area totale di 83\u00a0km\u00b2.\nIl Pueblo di Nambe \u00e8 uno degli Otto Pueblo Settentrionali.\nGeografia fisica.\nNambe Pueblo \u00e8 situato a circa 30\u00a0km a nord di Santa Fe, alla base dei Monti Sangre de Cristo.\nL'area di circa 83\u00a0km\u00b2 costituisce la riserva indiana dei pueblo Nambe e prende il nome di \"Nambe Pueblo and Off-Reservation Trust Land\". I Publo di Nambe fanno parte del gruppo dei Tewa e parlano una lingua della famiglia delle lingue Kiowa-Tano detta Lingua Tewa.\nA circa 10\u00a0km a sud-est di Nambe si trova il lago artificiale di Nambe realizzato con uno sbarramento sul Rio Nambe. A valle del lago, in direzione nord-ovest il Rio Nambe forma delle suggestive cascate con un doppio salto di cui il pi\u00f9 alto di circa 30 metri. Nei pressi delle cascate \u00e8 presente un'area ricreativa ove \u00e8 possibile praticare campeggio.\nIl pueblo \u00e8 inserito nel Registro nazionale dei luoghi storici degli Stati Uniti.\nStoria.\nIl nome Nambe deriva dallo spagnolo Namb\u00e9 che deriva a sua volta dal nome Tewa \"nambe\" (pronunciato ) che significa \"terra rotonda\". Per cui il nome antico di Nambe-ongwee pu\u00f2 essere interpretato come \"popolo della terra rotonda\".\nI dati storici su Nambe Pueblo sono relativamente pochi e ricerche archeologiche nell'area sono state fatte sono in minima parte.\nLe fonti pi\u00f9 antiche sono o documenti ecclesiastici che fanno una breve citazione del Pueblo, o resoconti militari che includono il nome in una lista di luoghi visitati. Le informazioni pi\u00f9 numerose sono quelle che vengono da Francesco Dominguez che nel 1776 fece un ampio viaggio nella regione.\nLa prima chiesa fu costruita in Nambe dai Francescani agli inizi del Seicento. Questa chiesa fu distrutta durante la rivolta Pueblo del 1680 durante la quale furono uccisi i preti che vi si trovavano. Una seconda chiesa venne costruita nel 1729 e rimase fino al 1909 quando fu distrutta da una tempesta. L'attuale chiesa, dedicata al Sacro Cuore, fu realizzata nel 1975."}
{"id": "3394446", "revid": "1543377", "url": "https://it.wikipedia.org/wiki?curid=3394446", "title": "Richard Hart", "text": "Biografia.\nPartecip\u00f2 all'et\u00e0 di ventinove anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'argento nella squadra canadese con i connazionali Mike Harris, Collin Mitchell, George Karrys e Paul Savage.\nNell'edizione la nazionale svizzera ottenne la medaglia d'oro, la norvegese quella di bronzo."}
{"id": "3394452", "revid": "1543377", "url": "https://it.wikipedia.org/wiki?curid=3394452", "title": "Collin Mitchell", "text": "Biografia.\nPartecip\u00f2 all'et\u00e0 di 28 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'argento nella squadra canadese con i connazionali Richard Hart, Mike Harris, George Karrys e Paul Savage.\nNell'edizione la nazionale svizzera ottenne la medaglia d'oro, la norvegese quella di bronzo."}
{"id": "3394459", "revid": "1543377", "url": "https://it.wikipedia.org/wiki?curid=3394459", "title": "George Karrys", "text": "Biografia.\nPartecip\u00f2 all'et\u00e0 di trent'anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'argento nella squadra canadese con i connazionali Richard Hart, Collin Mitchell, Mike Harris e Paul Savage.\nNell'edizione la nazionale svizzera ottenne la medaglia d'oro, la norvegese quella di bronzo."}
{"id": "3394462", "revid": "547034", "url": "https://it.wikipedia.org/wiki?curid=3394462", "title": "Familiare del Boccati", "text": "Biografia.\nFu un pittore attivo a Lucca nella seconda met\u00e0 del XV secolo, e la sua persona \u00e8 stata legata al nome di Giovanni Boccati, identificata dallo storico d'arte Roberto Longhi. Studi successivi lo hanno spostato verso il territorio toscano dominato da Andrea del Castagno, Filippo Lippi e Domenico Veneziano. Gli ultimi studi lo identificano come esponente della pittura lucchese come i contemporanei Baldassare di Biagio e di Michele Campanati."}
{"id": "3394464", "revid": "1632387", "url": "https://it.wikipedia.org/wiki?curid=3394464", "title": "Fallen (Burzum)", "text": "Fallen \u00e8 l'ottavo album della one man band norvegese Burzum, pubblicato il 7 marzo 2011.\nIl disco.\nL'artista \u00e8 ritornato a tonalit\u00e0 simili a quelle dei primi album, anche se la pratica, caratteristica del black metal, dello scream, \u00e8 caratterizzata da una voce pi\u00f9 roca, che dona all'album melodie tipiche del genere ambient. Il ritmo ossessivo della batteria e della chitarra (tutte opera di Varg Vikernes) rimandano al black metal degli anni '90, prima del lungo periodo di prigionia del musicista norvegese.\nDescrizione.\nSecondo lo stesso Varg Vikernes: \u00abMusicalmente \"Fallen\" \u00e8 una sorta di incrocio tra \"Belus\" e qualcosa di nuovo, pi\u00f9 ispirato all'album di debutto e a \"Det som engang var\" che a \"Hvis lyset tar oss\" o \"Filosofem\". Le sonorit\u00e0 sono maggiormente dinamiche \u2013 abbiamo masterizzato l'album come fosse un disco di musica classica \u2013 e io ero in vena pi\u00f9 sperimentale rispetto a \"Belus\" sotto tutti gli aspetti. Liricalmente \u00e8 simile al primo album, in una maniera che \u00e8 pi\u00f9 personale e focalizzata su temi esistenziali, ma comunque anche il sottotesto mitologico di \"Belus\" \u00e8 presente. Ho inserito anche qualche traccia ambient \u2013 una breve introduzione e una conclusione pi\u00f9 lunga\u00bb. Vikernes continua sullo sviluppo stilistico del predecessore \"Belus\", tuttavia l'album sembra un ritorno al Black metal degli inizi, con \"una profonda influenza da parte degli album di Burzum degli anni novanta\", anche se la musica \u00e8 pi\u00f9 melodica e meno monotona, e la voce pi\u00f9 varia rispetto ai precedenti album.\nCosmo Lee di \"Invisible Oranges\" afferma che i testi dei brani sull'album sono molto legati alla morte; la sua domanda a Vikernes se la mortalit\u00e0 \u00e8 attualmente un argomento importante per lui \u00e8 stata negata dall'autore; Vikernes rispose a Lee che il concetto di morte in \"Fallen\" \u00e8 anche una rinascita, un circolo eterno. Non esistono un inizio e una fine definiti nella \"visione del mondo europea\", come invece esistono nel \"giudaico-cristianesimo\", ad esempio con concetti come il Giardino dell'Eden e il Giudizio Universale, e nessun tab\u00f9 sulla morte.\nVikingsgaard di \"Bleeding for Metal\" ritiene che sebbene \"i testi in norvegese abbiano uno stile politicamente scorretto\"; Vikernes canti \"ferventemente di fantasie trascendentali sulla mitologia norrena\", come avrebbero potuto fare gli Amon Amarth, senza intenti politici. Chiunque associ \"qualsiasi ambizione politica\" all'album \u00e8, a suo dire, \"un idiota e dovrebbe pensare e informarsi molto bene prima di parlare di questo argomento\". Tuttavia, una delle tracce si intitola \"Enhver Til Sitt\" (\"a ciascuno il suo\") , che era il motto presente sul cancello d'ingresso del campo di concentramento di Buchenwald. Inoltre, il testo di \"Budstikken\" gioca con i versi: \"\u00abHirden heil. Fremmad per v\u00e5rt blod og all v\u00e5r jord.\u00bb\" (\"Pastore che guarisce. Avanti con il nostro sangue e tutta la nostra terra\".) sull'ideologia del sangue e della terra d'appartenenza e con il termine \"\u00f8rkenguden\" sulla rappresentazione dell'ebraismo e del cristianesimo come \"religioni aliene provenienti dal deserto\". Alla domanda di Cosmo Lee sul nemico a cui si riferisce la canzone, Vikernes rispose: \u00abLe sanguisughe del genere umano che stanno trasformando la nostra specie in schiavi e feccia subumana\u00bb. Questo \u00e8 un chiaro riferimento alla teoria della cospirazione, secondo la quale \"il giudaismo internazionale\" vuole schiavizzare gli ariani. Lo stesso Vikernes disse a \"MetalSucks\" di essersi censurato per non apparire troppo politicamente scorretto, dato che non c'\u00e8 vera libert\u00e0 di parola da nessuna parte. Se \"Budstikken\" \u00e8 un grido di battaglia, le altre canzoni trattano temi pi\u00f9 personali. Liricamente, l'album \u00e8 una versione pi\u00f9 personale e focalizzata su temi esistenziali di \"Belus\".\nRegistrazione.\n\"Fallen\" venne inciso e mixato in due settimane presso i Grieghallen Studios di Bergen, impiegando un basso elettrico Spector con un amplificatore VOX AC50 del 1965, una batteria Ludwig del 1975, un microfono Neumann M149 e microfoni stereo Schoeps CMTS 501 U per le voci, e una chitarra Peavey 23 collegata ad amplificatore Peavey 6505 (da 120 Watt).\nCopertina.\nL'immagine di copertina \u00e8 presa dal dipinto \"Elegia\" (1899) del pittore francese William-Adolphe Bouguereau.\nAccoglienza.\nSul sito web About.com il critico Dave Schalek scrisse: \"Sebbene \"Fallen\" sia duro, la cattiveria del classico Burzum precedente all'incarcerazione di Vikernes \u00e8 assente\". Inoltre Schalek concluse dicendo che il disco \"\u00e8 probabilmente pi\u00f9 da intendersi come un progetto laterale di Burzum, e non molto di pi\u00f9\". Eduardo Rivadavia di AllMusic ritiene che l'album non sia eccezionale e concluse la recensione \"augurandosi che Varg dedicasse un po' pi\u00f9 di tempo al prossimo album di Burzum\". Janssen McCormick del \"The Boston Phoenix\" descrisse l'album \"un altro affascinante album di Burzum, ma molto pi\u00f9 maturo, rispetto alle uscite pre-incarcerazione di Vikernes\". Sputnikmusic.com defin\u00ec il disco \"Black metal di mezz'et\u00e0\"."}
{"id": "3394473", "revid": "125268320", "url": "https://it.wikipedia.org/wiki?curid=3394473", "title": "Francesco Vigo Pelizzari", "text": "Biografia.\nFrancesco nacque da Giovanni Antonio Vigo Pelizzari, laureato in lettere e preside di alcuni collegi nel milanese e da Carolina Rossi.\nAppartenente a una famiglia agiata, dopo essersi laureato in giurisprudenza, segu\u00ec il richiamo dell'amor patrio per arruolarsi volontario nei Cacciatori delle Alpi all'inizio della campagna del 1859. Si distinse in combattimento e fu citato il 26 e il 28 maggio nei combattimenti di Varese e di S. Fermo. Divenne\ncaporale il 26 maggio e sottotenente il 1\u00ba luglio.\nDopo aver saputo della spedizione che Giuseppe Garibaldi stava preparando, si rec\u00f2 a Genova e la sera del 5 maggio 1860 da Villa Spinola, il quartier generale di Garibaldi, si diresse verso lo scoglio di Quarto ad attendere i piroscafi: \"Piemonte\" e \"Lombardo\" . Vigo Pelizzari fu inquadrato nella Settima Compagnia come luogotenente del comandante Benedetto Cairoli. La compagnia era descritta da Giuseppe Cesare Abba come: \"... sfila ora la settima compagnia, la pi\u00f9 numerosa e la pi\u00f9 signorile, quasi tutta di studenti dell'Universit\u00e0 pavese, lombardi di ogni provincia, milanesi eleganti, veneti che la grazia natia temperavano alla baldanza dei compagni nati tra l'Adda e il Ticino.\"\nGiuseppe Cesare Abba descriveva il Vigo Pelizzari come: \" \"... era luogotenente del Cairoli il Vigo Pelizzari da Vimercate, bello e giocondo giovane, di ventiquattro anni, nato coi pi\u00f9 bei doni di natura, ma sprezzante e superbo fino di se stesso. Amava la vita, avrebbe potuto averla felice, non volle. Scherzava con la morte; pareva che l'andasse cercando per schiaffeggiarla, e che la morte lo scansasse, tanto era ardimentoso ...\" \" \nAll'alba dell'11 maggio i Mille approdano a Marsala e quattro giorni dopo si battono a Calatafimi, il 27 maggio entrano in Palermo e al Ponte dell'Ammiraglio, a Porta Termini dove avviene un duro scontro con le forze borboniche.\nGiuseppe Cesare Abba descriveva la presa di Palermo con parole epiche: \"Un nucleo di valorosi, condotti da Tukory e Missori, marciavano in avanguardia. Tra essi si contavano: Nullo, Enrico Cairoli, Vigo Pelizzari, Taddei, Poggi, Scopini, Uziel, Perla, Gnecco ed altri valorosissimi i cui nomi son dolente di non poter ricordare. Cotesta schiera, scelta tra i Mille, non contava il numero, le barricate, i cannoni che i mercenari del borbone avevano assiepato fuori di Porta Termini. Le barricate di Porta Termini, furono superate volando e le colonne dei Mille e le squadre dei Piccioni calpestavano le calcagna della superba avanguardia gareggiando di eroismo.\"\nSeguirono tutte le altre battaglie della Campagna di Sicilia sempre combattute in prima fila. Il 7 settembre entra al fianco di Garibaldi in una Napoli festosa, ma non ancora doma. Vigo Pelizzari venne incaricato di organizzare una compagnia per sedare i focolai di resistenza dei camorristi che appoggiavano i Borboni, le seguenti battaglie del Volturno, del Macerone, del Garigliano e l'espugnazione delle raccheforti di Capua e di Gaeta che consacreranno definitivamente la vittoria dei garibaldini.\nCon decreto del Re Vittorio Emanuele II in data 12 giugno 1861, Francesco Vigo Pelizzari, che aveva raggiunto il grado di Maggiore nella 15\u00aa Divisione Turr, viene decorato della \"Croce di cavaliere dell'Ordine Militare di Savoia\" con la motivazione: \"Per essersi distinto da Marsala a Capua, a Calatafimi, a Palermo e alla presa di Porta Montalto.\"\nSciolto il Corpo dei volontari, Vigo Pelizzari viene riconfermato Maggiore nell'Esercito regolare italiano e assegnato al 43\u00ba Reggimento fanteria, ma dopo pochi giorni si dimette e alla testa del battaglione dei Superstiti dei Mille seguir\u00e0 Garibaldi ad Aspromonte. Nel 1864 risale a Milano e l'anno dopo ritorna in Sicilia per lavorare come ragioniere presso l'Impresa Beltrami Gallone e C. di Catania.\nAppena dichiarata la guerra all'Austria nel 1866, Vigo Pelizzari ritorna al fianco di Garibaldi coprendosi di gloria per le sue imprese, non pi\u00f9 soltanto come audace e spericolato \"Cacciatore\", ma come ufficiale brillante e tattico del Corpo Volontari Italiani capace nella battaglia di Bezzecca di svolgere un ruolo decisivo. E Garibaldi stesso ricorda la battaglia di Bezzecca nelle sue \"Memorie\": \"I due battaglioni del 9\u00ba Reggimento eran comandati da Cossovich e da Vigo Pelizzari, ambi dei Mille e ben degni d'esserlo.\"\nDispensato poi dal servizio con Regio decreto del 6 dicembre 1866, Francesco Vigo Pelizzari viene decorato con la \"Croce di Ufficiale dell'Ordine Militare di Savoia\" con la seguente motivazione: \"Mantenne strenuamente le alture sulla nostra sinistra, locch\u00e8 rese possibile di caricare il nemico e riprendere il paese. Bezzecca, 21 luglio 1866.\"\nMuore il 3 novembre 1867 durante la battaglia di Mentana insieme all'amico forlivese Achille Cantoni, nello sfortunato tentativo di liberare Roma. Le sue spoglie riposano nel Sacrario inaugurato il 25 novembre 1867 da Benedetto Cairoli.\nNell'elenco ufficiale dei partecipanti all'impresa pubblicato sulla Gazzetta Ufficiale del Regno d'Italia del 12 novembre 1878, lo si trova al numero 1057.\nGiuseppe Garibaldi, in un suo libro di memorie, lo ricorda cos\u00ec insieme agli altri eroi risorgimentali: \"... sui lati della piramide scorgevansi molti nomi, in lettere cubitali, degli eroi caduti per l'Italia sul Maggiore dei sette colli. Fui ben felice nello scorgere i nomi di quei calorosi: Masina, Manara, Montaldi, Mameli, Mellara, Ramorino, Peralta, Carbonin, Daverio, Davide Minuto, Pelizzari, i Cairoli, i Franchi, Uziel, Bronzetti, Debenedetti, Montanari, Schiaffino, Ciceruacchio, Erba ...\"\nLa citt\u00e0 di Vimercate nel Centenario dei Mille gli ha dedicato con l'epigrafe scritta dal senatore Luigi Medici: \"A Francesco Vigo Pelizzari, Cacciatore delle Alpi e Luogotenente di Benedetto Cairoli, incise con l'eroismo e col sangue pagine luminose di quella Epopea dei Mille che port\u00f2 la Patria alle mete pi\u00f9 alte della sospirata Libert\u00e0.\""}
{"id": "3394475", "revid": "648716", "url": "https://it.wikipedia.org/wiki?curid=3394475", "title": "Amedeo Majeroni", "text": "Biografia.\nAppartiene alla famiglia degli attori Majeroni attivi nell'Ottocento e Novecento, di cui l'esponente pi\u00f9 celebre \u00e8 Achille senior (1824-1888), artista drammatico e padre di Amedeo. \u00c8 illusionista, prestigiatore e ipnotizzatore. Nell'attivit\u00e0 teatrale \u00e8 coadiuvato da familiari.\nNel 1894 gode gi\u00e0 di una certa notoriet\u00e0. Nei primi anni del Novecento conduce compagnie in cui si esibisce secondo lo stile del teatro di variet\u00e0 dell'epoca. In quel periodo, l'evento di maggiore novit\u00e0 \u00e8 dato dalla comparsa del cinema muto. Majeroni introduce il cinema come parte complementare nei suoi spettacoli, utulizandotilizza i seguenti titoli: Reale Cinematografo Lumi\u00e8re, Cinema Volta, Cinema Gigante, Cinema Spina, e Cinema Majeroni. Nel 1903 \u00e8 il primo a portare il cinema a Pavia, in cui, quando torna nel 1905, presenta un programma di proiezioni, tra le quali: L'audacia di un brigante americano, Gulliver fra giganti e nani (a colori); Le peripezie d'uno zingaro; Sogno fantastico, Un viaggio nell'impossibile.\nNel 1904 compie una lunga tourn\u00e9e all'estero: dalla Turchia alla Grecia, all'Egitto. L'itinerario incomincia a Costantinopoli dove il 28 gennaio debutta al Grande Circo Pera. Offre un mese di rappresentazioni, con una compagnia di quaranta artisti specialisti nel teatro del variet\u00e0. Tra questi il fratello di Amedeo, Italo Majeroni e il clown Dario Meschi.\nItalo (Napoli 23 ottobre 1888-Porto Alegre, Brasile 21 febbraio 1974), si presenta con un proprio repertorio di trasformismo dal titolo: \u201cIl piccolo Fregoli Italo Majeroni\u201d, in riferimento al trasformista Leopoldo Fregoli. Diventa poi artista del variet\u00e0 come macchiettista, dicitore, comico satirico, attore e infine produttore cinematografico. Trasferitosi a Porto Alegre fonda la casa cinematografica Leopoldis-Som,d che realizza documentari di cronaca e attualit\u00e0 brasiliana.\nDurante la permanenza a Istanbul, con la troupe si esibisce alla corte del Sultano Abdul-Hamid II. La tourn\u00e9e si conclude a Costantinopoli, al Circo Pera, con due mesi di rappresentazioni.\nIn seguito, forma una propria compagnia, la Majeroni Illusionist Company, specializzata negli spettacoli di illusionismo. La compagnia \u00e8 costituita dalla moglie Amelia, dal fratello Achille, dalla cognata e dai collaboratori (oltre venti) necessari allo svolgimento delle rappresentazioni e al funzionamento dei congegni utilizzati per i giochi di magia.\nIn alcuni periodi lavora con un altro illusionista, Cesare Watry.\nMajeroni ha un repertorio di pi\u00f9 di cento numeri, in gran parte di sua creazione, tra cui la sparizione di un cavallo, giochi di ipnotismo, telepatia, suggestione mentale, trasmissione del pensiero, inversione dei gusti e dei sensi, presentati nelle tourn\u00e9e in Italia, Malta, Svizzera, Turchia, Grecia, Egitto, Spagna, Portogallo, Marocco, Americhe."}
{"id": "3394478", "revid": "183694", "url": "https://it.wikipedia.org/wiki?curid=3394478", "title": "James C. Fletcher", "text": "Biografia.\nNato a Millburn, nel New Jersey, Fletcher consegu\u00ec la laurea in fisica presso la Columbia University e un dottorato in fisica nel 1948 presso il California Institute of Technology. Dopo aver assunto incarichi di ricerca e di insegnamento presso le universit\u00e0 di Harvard e Princeton, nel 1948 fu assunto dalla Hughes Aircraft e successivamente dalla Ramo-Wooldridge Corporation, nella \"Guided Missile Division\". Nel 1958, fu il cofondatore della Space Electronics Corporation a Glendale, che in seguito ad una fusione \u00e8 divenuta la Space General Corporation. Successivamente su nominato vicepresidente di sistema della Aerojet General Corporation, a Sacramento (California). Nel 1964 divenne Presidente dell'Universit\u00e0 dello Utah, incarico che mantenne finch\u00e9 non fu nominato Amministratore della NASA nel 1971.\nDurante il suo primo mandato, Fletcher fu tra i principali fautori del Programma Space Shuttle. Approv\u00f2 inoltre il Programma Voyager e il Programma Apollo-Sojuz. Giunsero a conclusione durante il suo mandato, infine, importanti missioni approvate dalle amministrazioni precedenti, tra queste lo Skylab, le missioni Viking e la missione Mariner 10.\nQuando lasci\u00f2 la NASA nel 1977, Fletcher oper\u00f2 come consulente esterno a McLean, in Virginia, e collabor\u00f2 con l'Universit\u00e0 di Pittsburgh. Durante i nove anni trascorsi tra i due mandati quale amministratore dell'agenzia spaziale statunitense, Fletcher funse da consigliere per questioni riguardanti la programmazione delle politiche spaziali. Tra le altre, partecip\u00f2 alla pianificazione della \"Strategic Defense Initiative\", il cosiddetto \"Scudo spaziale\".\nFu richiamato a guidare la NASA nel 1986, dopo il disastro dello Space Shuttle Challenger e fu ampiamente coinvolto nella fase di recupero del Programma Space Shuttle stesso. Nei due anni che seguirono e che videro la riprogettazione dei razzi a propellente solido (SRB), Fletcher assicur\u00f2 che la NASA investisse pesantemente nella sicurezza e affidabilit\u00e0 del programma, ne cambi\u00f2 l'organizzazione per aumentarne l'efficienza e ne ristruttur\u00f2 il sistema di amministrazione. Supervision\u00f2 una completa rielaborazione dei componenti dello Shuttle per migliorarne la sicurezza e previde un percorso di uscita per gli astronauti.\nDurante il suo secondo mandato riprese il volo degli Space Shuttle e fu approvato il programma del telescopio spaziale che condurr\u00e0 alla produzione e lancio del telescopio spaziale Hubble.\nFletcher \u00e8 morto nel dicembre del 1991 a Washington, affetto da carcinoma del polmone."}
{"id": "3394488", "revid": "1100311", "url": "https://it.wikipedia.org/wiki?curid=3394488", "title": "Marcelo Ant\u00f4nio Guedes Filho", "text": "Caratteristiche tecniche.\nRoccioso difensore centrale, pulito negli interventi, intelligente tatticamente, efficace nel gioco aereo - dote che lo rende un avversario pericoloso su palla inattiva e in grado di impostare l'azione dalle retrovie.\nCarriera.\nMuove i suoi primi passi nelle giovanili del Santos. Il 1\u00ba settembre 2008 si trasferisce in Europa, firmando un quinquennale con il Wisla Cracovia. Il 2 ottobre esordisce nelle competizioni europee contro il Tottenham, incontro valido per il primo turno di Coppa UEFA, subentrando all'82' al posto di Rafa\u0142 Boguski.\nL'8 luglio 2010 firma un triennale - con opzione di rinnovo per altri due anni - con il PSV. Esordisce in Eredivisie il 14 agosto contro il De Graafschap, sostituendo Jago\u0161 Vukovi\u0107 al 74'.\nIl 10 agosto 2013 l'Hannover 96 ne comunica l'ingaggio. Esordisce con i tedeschi sette giorni dopo dal primo minuto contro il Borussia M\u00f6nchengladbach, alla seconda giornata di campionato.\nIl 12 luglio 2017, dopo una parentesi di un anno e mezzo in Turchia tra le file del - con cui vince due campionati - si trasferisce al Lione, in cambio di 7 milioni di euro, pi\u00f9 500.000 di eventuali bonus.\nIl 28 gennaio 2022 passa gratuitamente al \nStatistiche.\nPresenze e reti nei club.\n\"Statistiche aggiornate al 7 agosto 2021.\""}
{"id": "3394490", "revid": "367445", "url": "https://it.wikipedia.org/wiki?curid=3394490", "title": "Luigi Cravetto", "text": "Storia.\nIndustriale nel campo siderurgico (era comproprietario delle Fonderie di Settimo Torinese), era entrato nel consiglio di amministrazione della sotto la presidenza di Gianni Agnelli.\nAlle dimissioni di questo nel settembre 1954 assunse la carica di reggente in triumviro insieme a Enrico Craveri e Marcello Giustiniani per circa un anno, quando si insedi\u00f2 alla presidenza Umberto Agnelli."}
{"id": "3394496", "revid": "363629", "url": "https://it.wikipedia.org/wiki?curid=3394496", "title": "Medaglia interalleata della vittoria (Cecoslovacchia)", "text": "La medaglia interalleata della vittoria cecoslovacca, ( \"Mezispojeneck\u00e1 medaile za v\u00edt\u011bzstv\u00ed\") fu istituita nel 1919 dal Governo cecoslovacco, analogamente a quanto praticato dalle nazioni alleate per commemorare la vittoria nella prima guerra mondiale.\nLa medaglia fu conferita a circa 89.500 persone; andava portata nella parte superiore sinistra del petto sospesa a un nastro che, come quelli delle altre nazioni, presenta i colori di un doppio arcobaleno con il rosso al centro.\nIl disegno della medaglia \u00e8 di Otakar \u0160paniel.\nContesto storico.\nLa Prima Repubblica Cecoslovacca, che fu proclamata a Praga il 28 ottobre 1918, nacque durante la guerra grazie agli sforzi di un piccolo gruppo di esiliati guidato da Tom\u00e1\u0161 Masaryk e Edvard Bene\u0161; ancora nel 1914, tra Cechi e Slovacchi, non esisteva un forte impeto verso l'indipendenza dall'Austria-Ungheria.\nNel maggio 1918 a Pittsburgh, attraverso un accordo tra le principali associazioni Ceche e Slovacche in America, nacque un movimento indipendentista unitario Ceco-Slovacco.\nA Parigi esisteva gi\u00e0 dal 1916 un Consiglio Nazionale Cecoslovacco, del quale Masaryk era presidente, che fu riconosciuto dagli Alleati come legittimo e \"de facto\" belligerante, governo in esilio dell'ancora virtuale Cecoslovacchia.\nFondamentale per tale riconoscimento fu la formazione di unit\u00e0 militari, associate con il movimento d'indipendenza, sotto il comando alleato.\nInsegne.\nMedaglia.\nLa medaglia \u00e8 costituita da un disco di bronzo del diametro di 36\u00a0mm.\nLa versione cecoslovacca della vittoria alata, che ha le braccia sollevate e tiene nella mano sinistra una spada nel fodero e con la destra un ramo di alloro; ai suoi piedi vi \u00e8 un germoglio di tiglio.\nAl centro il piccolo stemma nazionale della Cecoslovacchia circondato da dieci foglie di tiglio e, sul bordo, la scritta \u00abSV\u011aTOV\u00c1 V\u00c1LKA\u00bb in alto e \u00abZA CIVILISACI\u00bb in basso (La grande guerra per la civilt\u00e0).\nSotto lo stemma un nastro drappeggiato con i millesimi \u00ab1914\u00bb a sinistra e \u00ab1919\u00bb a destra."}
{"id": "3394498", "revid": "107831", "url": "https://it.wikipedia.org/wiki?curid=3394498", "title": "Torneo di Wimbledon (doppio misto)", "text": ""}
{"id": "3394499", "revid": "107831", "url": "https://it.wikipedia.org/wiki?curid=3394499", "title": "Torneo di Wimbledon (singolare femminile)", "text": ""}
{"id": "3394500", "revid": "107831", "url": "https://it.wikipedia.org/wiki?curid=3394500", "title": "Torneo di Wimbledon (singolare maschile)", "text": ""}
{"id": "3394501", "revid": "107831", "url": "https://it.wikipedia.org/wiki?curid=3394501", "title": "Torneo di Wimbledon (doppio maschile)", "text": ""}
{"id": "3394502", "revid": "107831", "url": "https://it.wikipedia.org/wiki?curid=3394502", "title": "Torneo di Wimbledon (doppio femminile)", "text": ""}
{"id": "3394503", "revid": "80339", "url": "https://it.wikipedia.org/wiki?curid=3394503", "title": "Ohansk", "text": ""}
{"id": "3394505", "revid": "80339", "url": "https://it.wikipedia.org/wiki?curid=3394505", "title": "Okhansk", "text": ""}
{"id": "3394507", "revid": "84184", "url": "https://it.wikipedia.org/wiki?curid=3394507", "title": "Paggi", "text": ""}
{"id": "3394508", "revid": "30445", "url": "https://it.wikipedia.org/wiki?curid=3394508", "title": "Pueblo di Nambe", "text": ""}
{"id": "3394509", "revid": "226458", "url": "https://it.wikipedia.org/wiki?curid=3394509", "title": "Marcello Giustiniani", "text": "Storia.\nMarcello Giustiniani era un magistrato con la passione del calcio. Egli ricopr\u00ec la carica di presidente della Juventus insieme a Enrico Craveri e Luigi Cravetto, succedendo a Gianni Agnelli, dal 1954 al 1955: I tre cedettero nel 1955 la carica ad Umberto Agnelli."}
{"id": "3394510", "revid": "132266", "url": "https://it.wikipedia.org/wiki?curid=3394510", "title": "Conti delle Fiandre", "text": ""}
{"id": "3394512", "revid": "405275", "url": "https://it.wikipedia.org/wiki?curid=3394512", "title": "Centurione prima lancia", "text": ""}
{"id": "3394519", "revid": "287204", "url": "https://it.wikipedia.org/wiki?curid=3394519", "title": "Gornozavodsk", "text": "Gornozavodsk \u00e8 una citt\u00e0 della Russia europea nordorientale (Territorio di Perm'); appartiene al \"rajon\" Gornozavodskij, del quale \u00e8 il capoluogo.\nSorge nella parte orientale del Territorio di Perm', nel pedemonte degli Urali, 192 chilometri a nordest del capoluogo Perm'.\nLa cittadina venne fondata nel 1947 con il nome di \"Pa\u0161ija\", come insediamento operaio attorno ad un nuovo cementificio. Ricevette lo \"status\" di citt\u00e0 nel 1965, ricevendo nel contempo anche il nome attuale."}
{"id": "3394522", "revid": "307923", "url": "https://it.wikipedia.org/wiki?curid=3394522", "title": "In de gloria", "text": "In de Gloria \u00e8 stato un programma televisivo belga ideato e diretto da Jan Eelen e prodotto da Woestijnvis Media, andato in onda sull'emittente fiamminga VRT tra il febbraio del 2000 e l'aprile del 2001.\nIl programma, parodia dei reality show e dei talk show dell'epoca, presentava in chiave tragicomica alcune situazioni fittizie come se fossero reali (mockumentary).\nAccoglienza.\nNell'estate del 2006 venne caricata su YouTube una versione accorciata di uno sketch andato in onda durante il programma che riscosse molto successo nel giro di poche settimane.\nNel filmato il presentatore Erik Hartman, interpretato dall'attore Tom Van Dyck, conduceva un talk show intitolato \"Boemerang\". Durante un'intervista ad una donna paralizzata (An Miller) e ad un uomo con le corde vocali danneggiate (Lucas Van den Eynde) Hartman scoppiava a ridere ripetutamente e incontrollatamente causando una dura reazione verbale da parte dei due ospiti e del pubblico presente in studio. La versione completa dello sketch aveva un taglio decisamente pi\u00f9 documentaristico e meno comico: veniva infatti raccontata la storia del licenziamento di Hartman e della sua troupe dall'emittente televisiva su cui \"Boemerang\" veniva trasmesso, alternando scene del programma a frammenti di un'intervista al presentatore.\nNel settembre del 2006 lo sketch fu citato durante il \"Tonight Show\" di Jay Leno e dal canale greco Star Channel, senza che per\u00f2 venisse spiegato che si trattava di finzione. A tal proposito ad oggi sono ancora in molti a credere che si tratti di un filmato su un episodio realmente accaduto e ci\u00f2 continua a scatenare polemiche sul web."}
{"id": "3394524", "revid": "181699", "url": "https://it.wikipedia.org/wiki?curid=3394524", "title": "Boemerang", "text": ""}
{"id": "3394532", "revid": "132266", "url": "https://it.wikipedia.org/wiki?curid=3394532", "title": "Arnolfo I delle Fiandre", "text": ""}
{"id": "3394534", "revid": "132266", "url": "https://it.wikipedia.org/wiki?curid=3394534", "title": "Arnolfo II delle Fiandre", "text": ""}
{"id": "3394535", "revid": "332944", "url": "https://it.wikipedia.org/wiki?curid=3394535", "title": "Campionati mondiali di biathlon 2011 - 2x6 km + 2x7,5 km Staffetta mista", "text": ""}
{"id": "3394538", "revid": "332944", "url": "https://it.wikipedia.org/wiki?curid=3394538", "title": "Campionati mondiali di biathlon 2011 - 4x7,5 km maschile", "text": ""}
{"id": "3394541", "revid": "1543377", "url": "https://it.wikipedia.org/wiki?curid=3394541", "title": "Lifeline (Jamiroquai)", "text": "Lifeline \u00e8 un singolo del gruppo musicale britannico Jamiroquai, pubblicato il 24 gennaio 2011 come terzo estratto dal settimo album in studio \"Rock Dust Light Star\".\nIl brano \u00e8 stato scritto dal frontman del gruppo Jay Kay e da Matt Johnson. Si tratta del terzo singolo della band ad essere pubblicato dalla Mercury Records.\nVideo musicale.\nIl video \u00e8 stato reso disponibile sul canale YouTube del gruppo il 7 gennaio 2011."}
{"id": "3394542", "revid": "132266", "url": "https://it.wikipedia.org/wiki?curid=3394542", "title": "Arnolfo III delle Fiandre", "text": ""}
{"id": "3394543", "revid": "1494169", "url": "https://it.wikipedia.org/wiki?curid=3394543", "title": "Non morto (disambigua)", "text": "Non morto o non-morto \u00e8 un sinonimo di morto vivente che pu\u00f2 indicare anche:"}
{"id": "3394557", "revid": "1494169", "url": "https://it.wikipedia.org/wiki?curid=3394557", "title": "Gnomo (disambigua)", "text": ""}
{"id": "3394561", "revid": "132266", "url": "https://it.wikipedia.org/wiki?curid=3394561", "title": "Baldovino I delle Fiandre", "text": ""}
{"id": "3394563", "revid": "2044019", "url": "https://it.wikipedia.org/wiki?curid=3394563", "title": "Sandy Duncan", "text": "Biografia.\nNata in Texas, nella contea di Rusk, da Sylvia Duncan e Mancil Ray, crebbe vicino a Tyler. Inizi\u00f2 la sua carriera artistica debuttando a dodici anni in una messa in scena locale de \"Il re ed io\".\nA met\u00e0 degli anni sessanta, a Los Angeles, era una sconosciuta attrice quando fu scelta per una parte in una pubblicit\u00e0 tv. Nel 1970, la rivista \"Time\" la nomin\u00f2 uno dei \"volti pi\u00f9 promettenti di domani\". Nello stesso anno, fece parte del cast di \"The Boy Friend\" nel ruolo di Maisie. Al cinema, fu protagonista insieme a Dean Jones della produzione Walt Disney \"Un papero da un milione di dollari\" (1971).\nCarriera.\nStar delle scene di Broadway, \u00e8 anche un notissimo personaggio televisivo. Ha prestato la sua voce al personaggio di Vixey in \"Red e Toby nemiciamici\" (1981).\nNel 1979 \u00e8 stata l'applaudita protagonista del revival di uno dei grandi successi di Broadway, il musical \"Peter Pan\".\nVita privata.\nSandy Duncan si \u00e8 sposata tre volte. La prima, nel 1968, con Bruce Scott, dal quale divorzi\u00f2 nel 1972. La seconda, nel 1973, con il medico Thomas Calcaterra, da cui divorzi\u00f2 nel 1979. L'ultimo matrimonio \u00e8 stato quello con il ballerino e coreografo Don Correia, con cui \u00e8 sposata dal 1980 e dal quale ha avuto due figli.\nDoppiatrici italiane.\nDa doppiatrice \u00e8 sostituita da:"}
{"id": "3394566", "revid": "132266", "url": "https://it.wikipedia.org/wiki?curid=3394566", "title": "Baldovino II delle Fiandre", "text": ""}
{"id": "3394571", "revid": "449106", "url": "https://it.wikipedia.org/wiki?curid=3394571", "title": "Resera", "text": "Resera \u00e8 una frazione del comune di Tarzo, in provincia di Treviso.\nGeografia fisica.\nIl borgo sorge presso il confine nordorientale del comune, subito a nord di Arfanta. Si affaccia sulla Vallata, trovandosi sul ciglio della cosiddetta Costa di Zuel. \nOrigini del nome.\nIl toponimo potrebbe derivare dal latino \"larix\" \"larice\".\nMonumenti e luoghi d'interesse.\nChiesa di Sant'Andrea.\nAltrimenti detta \"di San Rocco\", vi si trovano affreschi risalenti al XIII secolo e altri preziosi dipinti.\nChiesa della Madonna della Salute.\nSituata nella vicina Reseretta, \u00e8 collocata sul crocevia di alcuni antichi sentieri."}
{"id": "3394572", "revid": "339392", "url": "https://it.wikipedia.org/wiki?curid=3394572", "title": "Terremoto del Giappone del 2011", "text": ""}
{"id": "3394573", "revid": "287204", "url": "https://it.wikipedia.org/wiki?curid=3394573", "title": "Menelaida", "text": "Menelaida () \u00e8 un ex comune della Grecia nella periferia della Tessaglia di 2.701 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Sofades"}
{"id": "3394574", "revid": "125911936", "url": "https://it.wikipedia.org/wiki?curid=3394574", "title": "Aleksej Vorob'\u00ebv", "text": "Biografia.\nPrimi anni.\nNel 2006, appena diciottenne, ha firmato un contratto con la Universal Music Russia e nel 2007 \u00e8 stato nominato ambasciatore di buona volont\u00e0 per \"Y-PEER\" , una iniziativa giovanile del Fondo delle Nazioni Unite per la Popolazione. Sempre in questo biennio ha esordito come attore, in tv e al cinema, dove \u00e8 stato anche stuntman.\nEurovision Song Contest.\nVorob'\u00ebv ha partecipato nel 2008 alla selezione russa per l'Eurovision Song Contest, vinta poi da Dima Bilan, con la canzone \"New Russian Kalinka\". \u00c8 entrato in competizione nella selezione russa anche nel 2009, questa volta sconfitto da Anastasija Prychod'ko.\nIl 5 marzo 2011 \u00e8 stato scelto dalla selezione interna per rappresentare la Russia all'Eurovision con la canzone \"Get You\" , scritta dal musicista marocchino RedOne: acceder\u00e0 in finale, classificandosi poi sedicesimo.\nDopo l'Eurovision Song Contest.\nIl 23 gennaio 2013, poco tempo dopo aver terminato le riprese del film italiano \"I calcianti\", \u00e8 rimasto coinvolto in un incidente automobilistico a Los Angeles, che lo porter\u00e0 ad essere ricoverato in terapia intensiva a causa di un trauma cranico. Il suo staff lo ha successivamente segnalato in ripresa, e dopo una convalescenza durata diversi mesi l'artista \u00e8 ritornato sulla scena musicale, formando con un attore suo connazionale il Friend Project.\nNel 2014 \u00e8 volato a Hollywood per interpretare due piccoli ruoli nei film \"The Vatican Tapes\" e \"Sin City - Una donna per cui uccidere\". Sempre nel 2014 ha esordito da regista, dirigendo il corto \"Papa\", di cui \u00e8 anche interprete.\nNel 2019 \u00e8 apparso nuovamente in un lungometraggio italiano, \"Un'avventura\".\nNel 2020 \u00e8 entrato nel cast della serie tv statunitense \"Space Force\", dove ha dato volto a un soldato russo."}
{"id": "3394575", "revid": "287204", "url": "https://it.wikipedia.org/wiki?curid=3394575", "title": "Mitropoli", "text": "Mitropoli () \u00e8 un ex comune della Grecia nella periferia della Tessaglia di 4.759 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Karditsa."}
{"id": "3394578", "revid": "287204", "url": "https://it.wikipedia.org/wiki?curid=3394578", "title": "Nevropoli Agrafon", "text": "Nevropoli Agrafon () \u00e8 un ex comune della Grecia nella periferia della Tessaglia di 3.601 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Limni Plastira."}
{"id": "3394579", "revid": "399", "url": "https://it.wikipedia.org/wiki?curid=3394579", "title": "Casato di Liechtenstein", "text": "La dinastia Liechtenstein da cui il principato prende il nome, \u00e8 la famiglia che regna costituzionalmente per diritto ereditario sul Principato del Liechtenstein. Solo i membri dinastici del Casato di Liechtenstein sono idonei a ereditare il trono e qualifica di membro della dinastia, diritti e responsabilit\u00e0 sono definiti da una legge di famiglia, che \u00e8 imposta dal Principe regnante e pu\u00f2 essere modificata con voto tra dinasti della famiglia, ma che non pu\u00f2 essere modificata dal Governo e dal Parlamento del Liechtenstein.\nStoria.\nOrigini.\nLa famiglia proviene dal Castello di Liechtenstein in Bassa Austria, che la famiglia possed\u00e9 almeno dal 1140 al XIII secolo, e dal 1807 in poi. Attraverso i secoli la dinastia acquist\u00f2 vaste aree di terreno, prevalentemente in Moravia, Bassa Austria, Slesia e Stiria, anche se in tutti i casi, questi territori furono tenuti in feudo sotto altri maggiori signori feudali, in particolare sotto vari rami della famiglia degli Asburgo, di cui molti principi Liechtenstein furono al servizio come stretti consiglieri. Cos\u00ec, senza alcun territorio detenuto direttamente sotto il trono imperiale, la dinastia del Liechtenstein era incapace di soddisfare un requisito primario per qualificarsi per un posto nella dieta imperiale, il Reichstag.\nAscesa.\nLa famiglia desiderava fortemente il maggior potere che un seggio nel governo imperiale avrebbe garantito, e quindi cerc\u00f2 di acquisire terre che fossero \"unmittelbar\", o detenute senza alcun intermediario feudale tra s\u00e9 e l'Imperatore del Sacro Romano Impero, titolare ultimo dei diritti sulla terra. La famiglia fu in grado di organizzare l'acquisto del minuscolo Herrschaft (\"signoria\") di Schellenberg e della contea di Vaduz (rispettivamente nel 1699 e nel 1712) dalla famiglia Hohenems. La minuscola Schellenberg e Vaduz possedevano esattamente lo stato politico richiesto senza signore feudale diverso da quello di comitale sovrano e di suzerainit\u00e0 sovrana.\nIn tal modo, il 23 gennaio 1719, dopo che l'acquisto fu regolarmente combinato, Carlo VI d'Asburgo decret\u00f2 l'unione di Vaduz e Schellenberg, elevando il territorio alla dignit\u00e0 di F\u00fcrstentum (Principato), con il nome di \"Liechtenstein\" in onore del \"[suo] fedele servitore, Anton Florian di Liechtenstein \". \u00c8 in questa data che il Liechtenstein \u00e8 diventato uno stato membro sovrano del Sacro Romano Impero. Ironia della sorte, ma come testimonianza della pura convenienza politica degli acquisti, i principi del Liechtenstein non misero piede nel loro nuovo principato per diversi decenni.\nEpoca recente.\nSecondo la Costituzione della Casa regnante del Liechtenstein del 26 ottobre 1993, tutti i membri diversi dal principe regnante recano i titoli: Principe/Principessa del Liechtenstein, Conte/Contessa di Rietberg."}
{"id": "3394581", "revid": "287204", "url": "https://it.wikipedia.org/wiki?curid=3394581", "title": "Pamisos", "text": "Pamisos () \u00e8 un ex comune della Grecia nella periferia della Tessaglia di 4.622 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Mouzaki."}
{"id": "3394585", "revid": "767487", "url": "https://it.wikipedia.org/wiki?curid=3394585", "title": "Julian Cope", "text": "\u00c8 inoltre poeta e commentatore culturale.Nel 1978 \u00e8 stato il fondatore del gruppo post-punk di Liverpool The Teardrop Explodes, di cui era anche cantante ed autore. La sua carriera continu\u00f2 poi come solista, prendendo parte anche a progetti paralleli come Queen Elizabeth, Brain Donor e Black Sheep.\nCope \u00e8 inoltre conosciuto come studioso delle civilt\u00e0 neolitiche, attivista politico culturale e un critico feroce della societ\u00e0 occidentale contemporanea (con interessi specifici su occultismo, paganesimo e culti religiosi). Come commentatore culturale, ha scritto in forma autobiografica \"Head-On\" (1994) e \"Repossessed\" (1999); ha scritto inoltre due volumi di archeologia dal titolo \"The Modern Antiquarian\" (1998) e \"The Megalithic European\" (2004); come musicologo ha scritto \"Krautrocksampler\" (1995), \"Japrocksampler\" (2007) e \"Detroitrocksampler\".\nBiografia.\nInfanzia.\nNato in una cittadina del Glamorgan, in Galles, passa i suoi primi anni di vita a Wales, nel South Yorkshire (Inghilterra). La prima parte della sua infanzia la trascorre a Bargoed, un paesino del Galles adiacente ad Aberfan: fu proprio il disastro delle miniere di Aberfan, in cui nel 1966 persero la vita 144 persone, un evento chiave della sua vita. In seguito la famiglia di Julian Cope si spost\u00f2 a Tamworth nello Staffordshire, dove pass\u00f2 l'adolescenza. La sua carriera di musicista e autore inizi\u00f2 al \"college\" di Liverpool.\nCope come musicista (dal 1976).\nI primi gruppi (1976-1977).\nNel giugno del 1977 forma i Crucial Three, una band punk-rock di cui Cope fu il bassista. Il gruppo lo vedeva inoltre assieme a Ian McCulloch futuro leader degli Echo &amp; the Bunnymen e Peter Wylie dei futuri The Mighty Wah. Il gruppo si scioglie dopo 6 settimane senza aver pubblicato nulla. In seguito a questa esperienza, Julian Cope e Ian McCulloch formano prima gli \"UH?\" e poi gli \"A Shallow Madness\", ed assieme a Wylie i \"Nova Mob\". Le band avranno vita ancor pi\u00f9 breve della prima. Fu per\u00f2 importante l'esperienza dei \"A Shallow Madness\", in quanto si interruppe con il nuovo progetto di Ian McCulloch, gli Echo &amp; the Bunnymen, generando dissapori fra i due che si rifletteranno poi anche in interviste pubbliche.\nThe Teardrop Explodes (1978-1983).\nNel 1978 Cope forma il gruppo i \"The Teardrop Explodes\" (il nome del gruppo era preso da una striscia di Daredevil) con il batterista Gary Dwyer, Paul Simpson all'organo elettrico e alla chitarra Mick Finkler. Julian Cope oltre a scrivere i brani era bassista e cantante. Il gruppo deline\u00f2 uno stile post punk con chiari riferimenti alla scena psichedelica dalla West Coast (per cui merit\u00f2 il soprannome di \"bubblegum trance\", divenendo parte della scena neopsichedelica di Liverpool. Nei cinque anni che seguirono Cope e Dwyer (eccezion fatta per David Balfe futuro tastierista e manager del gruppo) furono i due perni attorno ai quali si susseguirono diversi musicisti. I Teardrop riscossero un discreto consenso in particolare con i primi singoli \"Sleeping Gas\" e \"Treason\" e con l'album Kilimanjaro.\nIl secondo album dal titolo Wilder spost\u00f2 le proprie sonorit\u00e0 su tonalit\u00e0 pi\u00f9 cupe ed oscure, senza perdere gli accenti psichedelici, ma senza ottenere il consenso di pubblico di \"Kilimanjaro\".\nIl gruppo si sciolse in seguito ai dissapori nati dal naufragio del terzo album che non venne mai realizzato.\nGli anni alla Mercury - World Shut Your Mouth and Fried (1982-1985).\nNel 1982 Julian Cope accompagnato dalla moglie Dorian Beslity, si trasferisce a Warwickshire. In seguito allo scioglimento dei \"Teardrop Explodies\", Cope passa un periodo in solitudine ed isolamento per rigenerarsi dagli sforzi degli anni precedenti e in questo periodo accumula una collezione di giocattoli vintage. Gli eccessi di LSD del periodo \"Teardrop\", il carattere eccentrico e la successiva ritirata portarono qualcuno a supporre lesioni cerebrali dovute all'abuso di acidi, come nei casi di Syd Barrett e Roky Erickson, una diceria che Cope impieg\u00f2 molti anni per scrollarsi di dosso. Durante questo periodo conobbe Drayton Bassett, in arte Donald Ross Skinner con cui collaborer\u00e0 per i successivi dodici anni.\nDal 1983 comincia a scrivere il suo album solista che pubblicher\u00e0 nel 1984 con il titolo \"World Shut Your Mouth\" per la Mercury Records.\nDopo soli sei mesi esce il secondo disco per la \"Mercury Records\" dal titolo \"Fried\", ma i dischi non ottennero il successo sperato, il cantante firm\u00f2 quindi per la Island Records.\nGli anni alla Island: Saint Julian e My Nation Underground (1986-1990).\nPubblica nel 1986 \"Saint Julian\" dal quale viene estratto il singolo \"World Shut Your Mouth\", che sar\u00e0 il suo massimo successo commerciale raggiungendo il 19\u00ba posto nella classifica inglese dei singoli e l'11\u00ba in quella degli album.\nNel 1988 \u00e8 la volta di \"My Nation Underground\" con un successo minore, singolo estratto \"Charlotte Anne\". Nel 1989 registra in privato ed in solo 2 giorni l'album \"Skellington\", la casa discografica si rifiuta di pubblicarlo e l'autore si rivolge alla Zippo Records. Nascono profondi dissapori tra la Island Records e Cope tanto che la prima chiede il ritiro dell'album appena pubblicato. Cope rilancia pubblicando un altro album per la Zippo, \"Droolian\", pochi mesi dopo e i cui ricavati sono destinati ad aiutare Roky Erickson appena finito in prigione.\nAncora alla Island: Peggy Suicide e Jehovahkill (1991-1992).\nSi rappacifica con la Island e nel 1991 pubblica il doppio \"Peggy Suicide\". In questo periodo Cope partecip\u00f2 attivamente alla protesta popolare contro la poll tax introdotta da Margaret Thatcher, fu immortalato nel documentario realizzato dalla BBC mentre partecipava a una marcia di protesta indossando un costume e circondato da poliziotti, un suo brano \"Soldier Blue\" era una critica verso la figura del poliziotto. In molti brani di quest'album Cope se la prendeva contro le religioni in generale, anche nel successivo \"Jehovahkill\" del 1992 le tematiche erano simili ma ancor pi\u00f9 critiche verso il cristianesimo e dove comparivano riferimenti musicali al genere krautrock.\nCi\u00f2 port\u00f2 la Island a rescindere il contratto con l'artista malgrado il buon successo ottenuto dal disco e dal tour successivo. Firma con la Def American con la quale pubblica 2 album: \"Autogeddon\" e \"20 Mothers\". Scaricato dalla etichetta per non aver voluto suonare negli Stati Uniti si rivolge a una piccola etichetta la Echo Records con la quale pubblica \"Interpreter\" nel 1996.\nDa questo momento Cope avr\u00e0 una completa autonomia sulla realizzazione dei propri dischi. Crea il progetto sperimentale \"Queen Elizabeth\" con Thighpaulsandra dei Coil e degli Spiritualized e nel 1999 il trio hard rock \"Brain Donor\".\nHead Heritage, prima decade (1997-2006).\nDal 1997 Julian Cope inizia ad impostare la propria carriera musicale in nome di un'assoluta indipendenza dall'industria discografica mainstream, lanciando la sua Head Heritage organisation, con cui vuole combinare le attivit\u00e0 di label, sito web e forum. Liberato dalle dispute e dalla necessit\u00e0 di ricerca di una carriera esterna, ha cominciato a dedicarsi completamente vari progetti collegati.\nLe prime produzioni di Head Heritage come etichetta furono Rite 2 con Thighpaulsandra e il secondo album dei Queen Elizabeth dal titolo con cui torna a sperimentare sonorit\u00e0 legate al Cosmic rock.\nCope come scrittore (dal 1992).\nAutobiografie.\nIl primo libro scritto da Julian Cope con il titolo \"Head-On\" fu un'autobiografia che tratta gli anni dei Teardrop Explodes (1976/1982) fino allo scioglimento della band. A questo segu\u00ec a pochi anni di distanza \"Repossessed\" che copre gli anni successivi allo scioglimento (1983/1989) e la conseguente carriera solista di Cope. Entrambi i libri furono riuniti in un'edizione unica nel 2000 con il titolo \"Head-On/Repossessed\".\nCommentatore musicale.\nFin dai tempi dei Teardrop Explodes, Cope (che era e sar\u00e0 conosciuto per il suo carattere cupo) prese parte attiva nella riabilitazione critica di una figura come quella di Scott Walker. In seguito comporr\u00e0 , che venne prodotto dalla Zoo Records di Bill Drummond, che diede nuova linfa al lavoro di Walker risvegliandone l'interesse.\nNel 1996 pubblica il primo saggio dal titolo Krautrocksampler, dove analizza lo sviluppo del genere krautrock. Il libro viene apprezzato dalle riviste specializzate. Il Rolling Stone ne parla come \"un libro scritto con passione e conoscenza\" ed ebbe recensioni entusiastiche da Magazine come Mojo, Sunday Times, The Wire. Negli anni seguenti, il libro fu pubblicato in inglese, francese e italiano.\nNell'ottobre 2007 \u00e8 la volta di Japrocksampler, che reca il sottotitolo \"How the post war Japanese blew their minds on rock and roll\". Scritto nello stesso stile di \"Krautrocksampler\", il libro che vede una maggiore minuzia di dettagli del precedente, tratta il periodo che va dal 1951 al 1978. Anche questo fu ristampato in edizione italiana e giapponese.\nNel 2012 esce un terzo saggio Copendium \"An Expedition into the Rock 'n Roll Underworld\", nel quale porta alla luce oscuri e negletti quanto sorprendenti capolavori krautrock, motorik e post-punk, stoner e doom metal, hair metal, ecc.., aggiungendo un'ulteriore pagina alla nuova tradizione rock.\nJulian Cope inoltre nel suo Head Heritage tiene una rubrica dal titolo \"Address Drudion\" in cui ogni mese recensisce album di gruppi da tutto il mondo. Qui sono state recensite nuove band come Comets on Fire, Sunn O))) e altre pi\u00f9 vecchie risvegliandone l'interesse (Sir Lord Baltimore, Blue Cheer, Les Rallizes Denudes, Tractor, i Groundhogs e Le Stelle di Mario Schifano). Fra gli italiani recensiti vi sono: Franco Battiato, Samuel Katarro, Soho What, To the other side, Father Murphy. Attualmente Cope \u00e8 considerato uno dei maggiori blogger anglosassoni in campo musicale.\nArcheologia ed antiquariato.\nNel 1998 pubblica \"The Modern Antiquarian\", libro sui monumenti preistorici della Britannia. Il libro ottiene ottime recensioni ed anche un buon successo di vendita, per cui la BBC far\u00e0 un documentario a proposito.\"The Megalithic European\" del 2004 allarga gli orizzonti del precedente all'Europa.\nNarrativa.\nNel 2014 pubblica per Faber and Faber \"One Three One (A Time-Shifting Gnostic Hooligan Road Novel)\", romanzo che prende il titolo dall'omonima strada statale in Sardegna. Il romanzo \u00e8 stato tradotto in italiano col titolo \"Uno tre uno (viaggio hooligan gnostico sulle strade della Sardegna e del tempo)\"."}
{"id": "3394592", "revid": "287204", "url": "https://it.wikipedia.org/wiki?curid=3394592", "title": "Plastiras", "text": "Plastiras () \u00e8 un ex comune della Grecia nella periferia della Tessaglia di 3.791 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Limni Plastira."}
{"id": "3394593", "revid": "132266", "url": "https://it.wikipedia.org/wiki?curid=3394593", "title": "Filippo I delle Fiandre", "text": ""}
{"id": "3394595", "revid": "287204", "url": "https://it.wikipedia.org/wiki?curid=3394595", "title": "Rentina", "text": "Rentina () \u00e8 un ex comune della Grecia nella periferia della Tessaglia di 756 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Sofades."}
{"id": "3394598", "revid": "287204", "url": "https://it.wikipedia.org/wiki?curid=3394598", "title": "Sellana", "text": "Sellana () \u00e8 un ex comune della Grecia nella periferia della Tessaglia di 5.051 abitanti secondo i dati del censimento 2001\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Palamas"}
{"id": "3394602", "revid": "785863", "url": "https://it.wikipedia.org/wiki?curid=3394602", "title": "Zira (Disney)", "text": ""}
{"id": "3394606", "revid": "287204", "url": "https://it.wikipedia.org/wiki?curid=3394606", "title": "Tamasio", "text": "Tamasio () \u00e8 un ex comune della Grecia nella periferia della Tessaglia di 4.072 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Sofades."}
{"id": "3394610", "revid": "125318176", "url": "https://it.wikipedia.org/wiki?curid=3394610", "title": "38M Toldi", "text": "Il 38M Toldi \u00e8 stato un carro armato leggero ungherese ideato sulla base del carro svedese L-60B e cos\u00ec nominato dall'omonimo cavaliere ungherese Mikl\u00f3s Toldi, vissuto nel XIV secolo. Prodotto a partire dal 1939 in circa 200 esemplari, si diversific\u00f2 in quattro varianti che videro un incremento continuo di corazzatura e armamento; tuttavia rimase un veicolo incapace di contrastare i pesanti blindati in dotazione all'Armata Rossa. Serv\u00ec dunque principalmente come mezzo da esplorazione e continu\u00f2 a combattere in prima linea fino a quando l'Ungheria fu sconfitta e occupata dall'Unione Sovietica nel corso del 1944.\nStoria.\nSviluppo.\nNel 1934 l'esercito svedese immise in servizio lo Stridsvagn L-60, un carro leggero concepito dalla ditta AB-Landsverk con torretta completamente girevole; negli anni seguenti il modello fu continuamente migliorato con l'introduzione delle versioni B, C, e D, mentre il veicolo originale fu ridenominato L-60A. Tra il 1936 e il 1937, mentre gli svedesi commercializzavano il carro, i vertici dell'esercito ungherese, alla ricerca di mezzi corazzati per formare una propria forza blindata, visionarono il progetto di Nicholas Straussler denominato V4: capace di muoversi sia su cingoli che su ruote era per\u00f2 afflitto da qualche difetto tecnico e fu rifiutato dopo attenti studi dalla commissione magiara. Dopo l'esito dei collaudi del mezzo di Straussler, l'Ungheria acquist\u00f2 dunque un esemplare dell'L-60B con relativa licenza di produzione, cui attribu\u00ec la designazione provvisoria \"28M Toldi\".\nProduzione.\nIl carro svedese rimase praticamente invariato tranne nel nome che venne presto cambiato nella forma definitiva \"38M Toldi\", ma il mezzo fu presto riconosciuto semplicemente come \"Toldi\". La fabbrica a partecipazione statale Weiss Manfr\u00e9d di Budapest fu incaricata della costruzione del carro armato, che dur\u00f2 dal 1939 al 1942 totalizzando 202 esemplari.\nImpiego operativo.\nIl Toldi entr\u00f2 in servizio nell'esercito durante il 1940 ma ebbe il suo battesimo del fuoco soltanto nell'aprile 1941, quando le truppe ungheresi affiancarono lo schieramento italo-tedesco durante la travolgente campagna di Jugoslavia. Le forze magiare disponevano di 60 Toldi che erano stati equamente divisi in tre compagnie, una ciascuna per la 1\u00aa e la 2\u00aa Brigata motorizzate e la 2\u00aa Brigata di cavalleria.\nPochi mesi dopo, il 22 giugno, la Germania nazista dette avvio all'imponente Operazione Barbarossa per schiacciare l'Unione Sovietica; anche in questa occasione lo Stato di Mikl\u00f3s Horthy affianc\u00f2 il potente alleato il 27 giugno. Sul fronte appena aperto venne schierato il \"Gyorshadtest\" (\"corpo mobile motocorazzato\"), costituito il 1\u00ba marzo 1940 e suddiviso in tre brigate che in totale riunivano ottantuno carri Toldi, sessanta tankette CV35 comprati dall'Italia fascista e quarantotto autoblindo 39M Csaba di concezione nazionale: il contributo ungherese rappresentava il terzo complesso di unit\u00e0 blindate pi\u00f9 vasto sul fronte orientale, ma in generale erano forze inadeguate al tipo di guerra che si stava combattendo. In particolare i Toldi, poco corazzati e dotati di armi leggere, non potevano confrontarsi con i T-34, comunque ancora poco prolifici, o con i massicci KV-1. Si prefer\u00ec perci\u00f2 adoperarli come mezzi da ricognizione, in virt\u00f9 della loro buona mobilit\u00e0, delle dimensioni contenute e dell'apparato radio di cui disponevano.\nIl corpo mobile accus\u00f2 subito perdite durante la marcia d'avvicinamento al fiume Donets principalmente a causa di guasti meccanici, incidenti che comunque non impedirono di raggiungere il corso d'acqua il 7 luglio. Il reparto ungherese affianc\u00f2 dunque la 17\u00aa Armata tedesca fino a quando non dovette ritirarsi, operazione completata il 10 novembre 1941: nel corso dei combattimenti erano stati uccisi 2.922 soldati e distrutta la gran parte della componente corazzata.\nCaratteristiche.\nIl carro armato leggero 38M Toldi riprendeva l'architettura dell'L-60 svedese, componendosi di uno scafo diviso in due compartimenti e di una torretta trasversale: in quello anteriore sedeva il pilota, spostato sulla sinistra, mentre in quello posteriore era stato installato il motore. Sul tetto di una bassa sovrastruttura si trovava l'anello di rotolamento per la torretta, la quale conteneva l'intera dotazione offensiva del veicolo: un cannone 36M da 20\u00a0mm, derivato dal fucile anticarro Solothurn S-18/100 pari calibro, e una mitragliatrice leggera 34/37M da 8\u00a0mm per la difesa ravvicinata; erano trasportabili 208 granate per il cannone e 1.400 cartucce per la mitragliatrice. In torretta trovavano posto il cannoniere e il comandante, che fungeva pure da caricatore. La corazzatura era spessa 33\u00a0mm sul frontale inclinato dello scafo e 13\u00a0mm sui fianchi; la torretta presentava protezioni da 13\u00a0mm su tutti i lati.\nLo scafo poggiava su un treno di rotolamento composto per lato da cinque ruote a raggiera di medio diametro con sospensioni a barre di torsione, l'ultima delle quali aveva anche la funzione di ruota di rinvio; superiormente erano imperniati due rulli reggicingolo e la ruota motrice era anteriore. La trasmissione era collegata a un motore B\u00fcssing NAG L8V/36TR a 8 cilindri erogante 155\u00a0hp e alimentato a benzina: questo apparato riusciva a spingere il veicolo a 47\u00a0km/h e garantiva un'autonomia massima di 200 chilometri. Nel complesso il Toldi pesava 8,5 tonnellate, misurava 4,75 metri in lunghezza e la sua altezza contenuta, pari a meno di 1,90 metri, lo rendeva di non facile individuazione.\nVarianti.\nIl complesso di 202 unit\u00e0 del Toldi era suddiviso in quattro diverse varianti:"}
{"id": "3394613", "revid": "287204", "url": "https://it.wikipedia.org/wiki?curid=3394613", "title": "Athamanes", "text": "Athamanes () \u00e8 un ex comunit\u00e0 della Grecia nella periferia della Tessaglia di 1.767 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Argithea."}
{"id": "3394615", "revid": "125865421", "url": "https://it.wikipedia.org/wiki?curid=3394615", "title": "Pierre Bourdieu", "text": "Bourdieu \u00e8 considerato come uno dei sociologi pi\u00f9 importanti della seconda met\u00e0 del XX secolo. Per il suo impegno nel dibattito pubblico, negli ultimi anni della sua vita \u00e8 stata una delle figure pi\u00f9 importanti della vita intellettuale francese. Il suo pensiero ha esercitato un'influenza considerevole all'interno delle scienze umane e sociali, in particolare sulla sociologia francese del dopoguerra. Il suo quadro teorico ha avvicinato il suo pensiero ad una visione deterministica del sociale che ha sempre difeso. La sua opera sociologica \u00e8 dominata da un'analisi dei meccanismi di riproduzione delle gerarchie sociali. Bourdieu insiste sull'importanza dei fattori culturali e simbolici all'interno di questa riproduzione, criticando al contempo il primato attribuito dall'analisi marxista ai fattori economici. Bourdieu sostiene che la capacit\u00e0 degli agenti sociali in posizione dominante ad imporre le loro \"produzioni\" culturali e simboliche giocano un ruolo determinante nei rapporti sociali di dominazione. \u00c8 quella che Pierre Bourdieu chiama \"violenza simbolica\", concetto fondamentale della sua analisi sociologica, che definisce come la capacit\u00e0 di nascondere l'arbitrariet\u00e0 di queste produzioni simboliche, e quindi di farle ammettere come legittime agli attori sociali dominati. \nBiografia.\nDopo aver studiato al liceo di Pau e poi al liceo Louis-le-Grand a Parigi, entra all'\u00c9cole Normale Sup\u00e9rieure (ENS) di Parigi, nel 1951. Agr\u00e9g\u00e9 di filosofia nel 1954, insegna l'anno successivo al liceo di Moulins. Tra il 1955 e il 1958 fa il servizio militare in Algeria, allora in guerra. Diventa quindi assistente all'universit\u00e0 di Algeri.\nTornato in Francia nel 1960, come assistente alla Sorbona, nel 1961 \u00e8 professore incaricato all'universit\u00e0 di Lilla. Nel 1964 viene nominato direttore di studi all'Ecole pratique des hautes \u00e9tudes (VI sezione) e nel 1981 \u00e8 chiamato alla cattedra di sociologia del Coll\u00e8ge de France. Dirige il Centro di Sociologia Europea (del Coll\u00e8ge de France e dell'\u00c9cole des hautes \u00e9tudes en sciences sociales), e le riviste \"Actes de la recherche en sciences sociales\" (fondata nel 1975) e \"Liber\".\nDiventa dottore honoris causa della Universit\u00e0 libera di Berlino (1989), membro dell'Accademia Europea e dell'American Academy of Arts and Sciences, medaglia d'oro del CNRS (1993), dottore honoris causa dell'Universit\u00e0 Johann Wolfgang Goethe di Francoforte (1996).\nNel 1999 \u00e8 stato insignito del titolo di \"duca di Desarraigo\", dal Sovrano del Regno di Redonda.\nPierre Bourdieu \u00e8 scomparso il 23 gennaio del 2002.\nIl pensiero.\nNelle societ\u00e0 moderne, il mondo sociale appare a Pierre Bourdieu come diviso in quelli che lui chiama \"campi\". La differenziazione delle attivit\u00e0 sociali ha costituito una serie di spazi sociali, come il \"campo artistico\" o il \"campo politico\", ognuno dei quali specializzato nella realizzazione di una determinata e specifica attivit\u00e0 sociale. Ogni campo \u00e8 relativamente autonomo verso il sistema sociale preso nel suo complesso e all'interno di ogni campo si creano gerarchie e dinamiche di dominio che derivano dalla lotta per la conquista della posizione dominante. Dunque, in accordo con l'analisi sociologica marxista, Pierre Bourdieu riconosce l'importanza del ruolo svolto dalla lotta e dal conflitto sociale per il funzionamento della societ\u00e0. Tuttavia, per il sociologo francese il conflitto, la lotta, si realizza prima di tutto all'interno di ogni campo sociale, dove si scontrano gli agenti sociali dominanti e quelli dominati di quello specifico campo. Lotta che ha come obiettivo la conquista del dominio del campo.\nPierre Bourdieu ha inoltre sviluppato, all'interno di una sua teoria dell'azione sociale, un altro importante concetto, quello di \"habitus\", che ha esercitato una grande influenza nelle scienze sociali. Con questa teoria Bourdieu punta a dimostrare che gli agenti sociali sviluppano delle strategie, che si fondano su un piccolo numero di disposizioni acquisita per socializzazione e che, anche se inconsapevolmente, sono necessarie per sopravvivere nel mondo sociale. Quindi l\"'habitus\" \u00e8 il principio d'azione degli agenti sociali esercitato all'interno del campo sociale. Quest'ultimo \u00e8 lo spazio sociale all'interno del quale si realizza la competizione fra i diversi agenti per il dominio. Gli agenti che sono gi\u00e0 in posizione di \"comando\" all'interno del campo sociale utilizzano la violenza simbolica per mantenere il proprio controllo.\nIl capitale culturale.\nPierre Bourdieu studiando le relazioni tra la disuguaglianza sociale e la cultura ha proposto di affiancare all'analisi del \"capitale economico\", gli aspetti del \"capitale sociale\" ovvero l'insieme delle relazioni interpersonali che portano alla crescita delle altre forme di capitale individuale, e il \"capitale culturale\" inteso come le competenze, le capacit\u00e0 del saper fare e di espressione sviluppate nel corso della propria socializzazione di classe, infine la combinazione di questi produce il \"capitale simbolico\" che fa interiorizzare inconsciamente nei dominanti e nei dominati le ragioni di questa discrepanza.\nAnalizzando il \"capitale culturale\" ha distinto tre tipi : \"capitale culturale incorporato\" \u00e8 quello interiorizzato col tempo e si manifesta con atteggiamenti permanenti automatici che danno l'impressione di essere innati, \"capitale culturale istituzionalizzato\" \u00e8 l'insieme dei titoli di studio, \"capitale culturale oggettivato\" \u00e8 formato dai beni materiali posseduti e trasmissibili.\nLa critica del sistema scolastico francese.\nIn \"La riproduzione\" (\"La reproduction\" in francese, scritto in collaborazione con Jean-Claude Passeron), Bourdieu sviluppa un'analisi estremamente critica nei confronti del sistema scolastico il quale, come da titolo, ha secondo lui come risultato di \"riprodurre\" la struttura sociale esistente, e non la mobilit\u00e0 sociale che si prefiggerebbe come scopo dichiarato. Ci\u00f2 avverrebbe perch\u00e9 l'educazione, in particolar modo quella umanistica, inculcherebbe non tanto il sapere, ma degli habitus che riguardano il rapporto col sapere. Questi habitus sarebbero convergenti con gli habitus familiari di certi gruppi sociali, che dunque si ritroverebbero avvantaggiati rispetto ad altri. In questo modo, il sistema scolastico non tenderebbe a selezionare chi possiede il sapere, ma chi appartiene a una determinata classe sociale.\nContadini: la \"classe oggetto\".\nDefin\u00ec la classe rurale dei contadini la \"classe oggetto\" per la sua assoggettizzazione alle altre classi "}
{"id": "3394618", "revid": "132266", "url": "https://it.wikipedia.org/wiki?curid=3394618", "title": "Baldovino III delle Fiandre", "text": ""}
{"id": "3394623", "revid": "132266", "url": "https://it.wikipedia.org/wiki?curid=3394623", "title": "Baldovino IV delle Fiandre", "text": ""}
{"id": "3394624", "revid": "767487", "url": "https://it.wikipedia.org/wiki?curid=3394624", "title": "Irish League 1964-1965", "text": "La stagione 1964-1965 \u00e8 stata la sessantatreesima edizione della Irish League, massimo livello del campionato di calcio nordirlandese."}
{"id": "3394632", "revid": "297745", "url": "https://it.wikipedia.org/wiki?curid=3394632", "title": "Carlo De Blaas", "text": ""}
{"id": "3394641", "revid": "132266", "url": "https://it.wikipedia.org/wiki?curid=3394641", "title": "Baldovino V delle Fiandre", "text": ""}
{"id": "3394663", "revid": "1573940", "url": "https://it.wikipedia.org/wiki?curid=3394663", "title": "Ceropsilopa", "text": "Ceropsilopa \u00e8 un genere di insetti della famiglia degli Ephydridae (Diptera: Schizophora).\nDescrizione.\nGli adulti sono simili a quelli dei generi \"Psilopa\" e \"Leptopsilopa\" e presentano i caratteri generali della trib\u00f9 degli Psilopini, da cui si distinguono principalmente per la conformazione delle antenne.\nIl capo ha fronte ampia, faccia convessa, quasi carenata, apertura boccale retratta con clipeo sporgente, occhi glabri, gene con margine posteriore arrotondato e ottuso. Le antenne sono ben sviluppate, prostrate, con terzo antennomero molto lungo (rapporto lunghezza/larghezza da 2 a 4), arista lunga e pettinata, pedicello relativamente lungo, di forma conica, privo di lobo apicale e provvisto di una breve spina dorsale. Chetotassi cefalica composta da due setole fronto-orbitali, una proclinata, l'altra reclinata, ocellari e verticali ben sviluppate, pseudopostocellari molto deboli; faccia sostanzialmente glabra con brevi facciali allineate ai margini, parallelamente alle parafacce.\nIl torace ha il mesonoto convesso, con chetotassi acrosticale seriata, fra cui si evidenziano due prescutellari. notopleurali due, postalari assenti.\nLe ali hanno la costa estesa fino alla terminazione della media.\nBiologia.\nLa biologia di questi efidridi \u00e8 pressoch\u00e9 sconosciuta. Per alcune specie \u00e8 documentata la presenza presso ambienti umidi d'acqua salata o salmastra, tuttavia adulti di \"C. adjuncta\" sono stati ritrovati anche in aree distanti da specchi d'acqua.\nMathis (1997) infine, ha segnalato la frequenza ricorrente di adulti di \"C. coquilletti\" in praterie di \"Suaeda linearis\" ipotizzando che questa alofita sia un ospite dell'efidride.\nSistematica.\nPer l'affinit\u00e0 con \"Psilopa\" e altri generi correlati, \"Ceropsilopa\" \u00e8 storicamente inclusa nella trib\u00f9 Psilopini, in passato nella sottofamiglia delle Psilopinae, poi scorporata nelle sottofamiglie Gymnomyzinae e Discomyzinae (Zatwarnicki, 1992. \"Ceropsilopa\" e la trib\u00f9 degli Psilopini sono stati collocati nei Discomyzinae. Dopo la revisione di Zatwarnicki (1992), Mathis ha adottato una concezione estesa della sottofamiglia Gymnomyzinae, comprendente anche le trib\u00f9 Discocerinini e Psilopini, ma, in lavori successivi o pi\u00f9 o meno contemporanei, lo stesso autore avalla lo scorporo delle Discomyzinae dalle Gymnomyzinae.\nSpecie e distribuzione.\nIl genere comprende 19 specie ed \u00e8 rappresentato in tutte le regioni zoogeografiche. La presenza del genere nel Paleartico, tuttavia, \u00e8 del tutto marginale e si limita alla sola specie \"C. cupreiventris\", il cui areale, prevalentemente orientale, si estende con una propaggine settentrionale fino al Giappone. Il quadro riassuntivo delle specie e relativa distribuzione \u00e8 il seguente:"}
{"id": "3394665", "revid": "278830", "url": "https://it.wikipedia.org/wiki?curid=3394665", "title": "Miss Italia 2000", "text": "Miss Italia 2000 si \u00e8 svolta a Salsomaggiore Terme in quattro serate: il 6, il 7, il 9 e l'11 settembre 2000. La finale, inizialmente prevista per il 10 settembre, \u00e8 stata posticipata di un giorno, in rispetto per le vittime dell'alluvione del torrente Soverato. Il concorso \u00e8 stato condotto da Fabrizio Frizzi, in diretta da Salsomaggiore Terme. Presidente della giuria artistica \u00e8 Paolo Bonolis, che ha incoronato la vincitrice del concorso, la venticinquenne Tania Zamparo di Roma. Seconda classificata la ventunenne Barbara Di Palma di Vico Equense (NA), vincitrice del titolo di Miss Amarea Moda Mare e infine terza la diciottenne Alessia Signorini di Pontedera (PI) vincitrice della fascia Ragazza Sasch Modella Domani.\nLe concorrenti.\n001) Elisa Isoardi (Miss Valle d'Aosta)\n002) Anna Ferrero (Miss Piemonte)\n003) Pamela Zichichi (Miss Lombardia)\n004) Erika Turina (Miss Trentino Alto Adige)\n005) Lara Komar (Miss Friuli Venezia Giulia)\n006) Valentina Serugeri (Miss Veneto)\n007) Elisa Richichi (Miss Liguria)\n008) Luana Stanghellini (Miss Emilia)\n009) Alessandra Ciani (Miss Romagna)\n010) Alessia Signorini (Miss Toscana)\n011) Ilaria De Angelis (Miss Umbria)\n012) Chiara Nadenich (Miss Marche)\n013) Mich\u00e9le Caneppele De Almeida (Miss Lazio)\n014) Alessandra Caprioni (Miss Abruzzo)\n015) Lucia Granatello (Miss Campania)\n016) Enza Delli Carri (Miss Molise)\n017) Mariangela Stufano (Miss Puglia)\n018) Claudia Pingitore (Miss Calabria)\n019) Veronica Mondany (Miss Basilicata)\n020) Francesca Fazio (Miss Sicilia)\n021) Paola Diana (Miss Sardegna)\n022) Veronica Barbatano (Miss Roma)\n023) Eleonora Sannibale (Miss Cinema Lazio)\n024) Anita Tramontano (Miss Eleganza Lazio)\n025) Federica Borzini (Miss Sorriso Bio-Etyc Piemonte)\n026) Silvana Silveri (Miss Sorriso Bio-Etyc Lombardia)\n027) Sara Morassi (Miss Sorriso Bio-Etyc Friuli Venezia Giulia)\n028) Chiara Cucconi (Miss Sorriso Bio-Etyc Emilia)\n029) Valentina Massi (Miss Sorriso Bio-Etyc Romagna)\n030) Francesca Banti (Miss Sorriso Bio-Etyc Toscana)\n031) Alessia Mondani (Miss Sorriso Bio-Etyc Marche)\n032) Nancy Gorgone (Miss Sorriso Bio-Etyc Lazio)\n033) Valentina Brugnoli (Miss Sorriso Bio-Etyc Roma)\n034) Concetta Borrelli (Miss Sorriso Bio-Etyc Campania)\n035) Federica Servi (Ragazza Sasch Modella Domani Lombardia)\n036) Paola Tosato (Ragazza Sasch Modella Domani Trentino Alto Adige)\n037) Erika Xompero (Ragazza Sasch Modella Domani Veneto)\n038) Dalila Gualco (Ragazza Sasch Modella Domani Liguria)\n039) Daniela Aparecida Ganzella (Ragazza Sasch Modella Domani Emilia)\n040) Morena Fabbri (Ragazza Sasch Modella Domani Romagna)\n041) Elisa Borghi (Ragazza Sasch Modella Domani Toscana)\n042) Eleonora Cavallari (Ragazza Sasch Modella Domani Lazio)\n043) Georgia Pennarossa (Ragazza Sasch Modella Domani Abruzzo)\n044) Cristina Di Liberti (Ragazza Sasch Modella Domani Marche)\n045) Stefania Marta Viola (Ragazza Sasch Modella Domani Calabria)\n046) Nicoletta Steri (Ragazza Sasch Modella Domani Sardegna)\n047) Giovanna Arco (Miss Rocchetta Bellezza Val d'Aosta)\n048) Pamela Brocchetta (Miss Rocchetta Bellezza Trentino Alto Adige)\n049) Elisa Losi (Miss Rocchetta Bellezza Emilia)\n050) Alessandra Vanni (Miss Rocchetta Bellezza Romagna)\n051) Chiara Colotti (Miss Rocchetta Bellezza Toscana)\n052) Tania Zamparo (Miss Rocchetta Bellezza Marche)\n053) Paola Valentini (Miss Rocchetta Bellezza Lazio)\n054) Annamaria Calabrese (Miss Rocchetta Bellezza Campania)\n055) Emanuela Sprocatti (Miss Rocchetta Bellezza Molise)\n056) Valentina Gall\u00f9 (Miss Rocchetta Bellezza Puglia)\n057) Giovanna Basile (Miss Rocchetta Bellezza Sicilia)\n058) Margherita Picasso (Miss Rocchetta Bellezza Sardegna)\n059) Sonia Deambrogio (Miss Deborah Piemonte)\n060) Sara Geroin (Miss Deborah Veneto)\n061) Chiara Di Vinci (Miss Deborah Lombardia)\n062) Sara Camparini (Miss Deborah Emilia)\n063) Silvia Simoni (Miss Deborah Toscana)\n064) Melania Iezzi (Miss Deborah Marche)\n065) Sabrina Conti (Miss Deborah Lazio)\n066) Lella Colacicco (Miss Deborah Campania)\n067) Annalisa Riga (Miss Deborah Sicilia)\n068) Roberta Paglialonga (Miss Deborah Sardegna)\n069) Chiara Scapin (Miss Wella Lombardia)\n070) Linda Guastella (Miss Wella Veneto)\n071) Marina Bindi (Miss Wella Liguria)\n072) Sara Casci (Miss Wella Toscana)\n073) Valeria Allevi (Miss Wella Marche)\n074) Roberta Granati (Miss Wella Lazio)\n075) Noemi Giangrande (Miss Wella Abruzzo)\n076) Floriana Summa (Miss Wella Puglia)\n077) Barbara Di Palma (Miss Wella Basilicata)\n078) Laura Sanna (Miss Wella Sardegna)\n079) Chiara Chini (Miss Amarea Moda Mare Lombardia)\n080) Veronica Stievano (Miss Amarea Moda Mare Veneto)\n081) Virginia Lolli (Miss Amarea Moda Mare Liguria)\n082) Lucia Lenzi (Miss Amarea Moda Mare Emilia)\n083) Maria Chiara Gadoni (Miss Amarea Moda Mare Romagna)\n084) Venusia Lo Verde (Miss Amarea Moda Mare Toscana)\n085) Anna Iafulli (Miss Amarea Moda Mare Marche)\n086) Margherita Di Pasquale (Miss Amarea Moda Mare Lazio)\n087) Chiara Chiariatti (Miss Amarea Moda Mare Puglia)\n088) Giada Papaleo (Miss Amarea Moda Mare Calabria)\n089) Maurina Bella (Miss Amarea Moda Mare Sicilia)\n090) Daniela Muntoni (Miss Amarea Moda Mare Sardegna)\n091) Tecla Crocco (Meri Ragazza in Gambissime Val d'Aosta)\n092) Federica Rizzo (Meri Ragazza in Gambissime Liguria)\n093) Silvia Zaghini (Meri Ragazza in Gambissime Romagna)\n094) Ilaria Moretti (Meri Ragazza in Gambissime Toscana)\n095) Lucia Rondina (Meri Ragazza in Gambissime Marche)\n096) Michela Carrani (Meri Ragazza in Gambissime Lazio)\n097) Cecilia Capriotti (Meri Ragazza in Gambissime Abruzzo)\n098) Melania Battista (Meri Ragazza in Gambissime Campania)\n099) Barbara Marano (Meri Ragazza in Gambissime Sicilia)\n100) Alessandra Boi (Meri Ragazza in Gambissime Sardegna)\nRiserve.\n101) Laura Picchione"}
{"id": "3394668", "revid": "1907295", "url": "https://it.wikipedia.org/wiki?curid=3394668", "title": "No\u00e8 Bordignon", "text": "Biografia.\nDi umili origini, grazie all'interessamento di alcune personalit\u00e0 ebbe una prima formazione a Castelfranco, passando poi, nel 1859, all'Accademia di Venezia. L'ambiente lagunare lo mise in contatto con artisti di grande rilievo: allievo di Michelangelo Grigoletti, Carlo De Blaas e Pompeo Marino Molmenti, ebbe come compagni di studi Giacomo Favretto e Guglielmo Ciardi; strinse una forte amicizia con Tranquillo Cremona e, pi\u00f9 tardi, prese contatto con i maggiori esponenti della pittura di genere, come il gi\u00e0 citato Favretto, Luigi Nono e Alessandro Milesi. Nel 1865 concluse brillantemente gli studi all'Accademia, ottenendo una borsa di studio a Roma.\nNel 1869 torn\u00f2 a Venezia dove, presso San Vio, apr\u00ec uno studio."}
{"id": "3394670", "revid": "767487", "url": "https://it.wikipedia.org/wiki?curid=3394670", "title": "Hotel Bau", "text": "Hotel Bau (\"Hotel for Dogs\") \u00e8 una commedia americana del 2009, basata sul romanzo con lo stesso nome, del 1971, scritto da Lois Duncan.\nIn Italia il film \u00e8 uscito il 20 febbraio 2009 e, durante il primo fine settimana di programmazione, \u00e8 riuscito ad incassare solo \u20ac 35.000. Inoltre, ha fatto il suo primo passaggio televisivo il 7 maggio 2011 su Italia 1, catturando 1.904.000 telespettatori e l'8,21% di share.\nTrama.\nLa sedicenne Andi e suo fratello Bruce sono due giovani orfani con una sfrenata passione per i cani. Quando per\u00f2 i nuovi tutori decidono di vietar loro di tenere un cucciolo in casa, i due prendono possesso di un vecchio hotel abbandonato e lo trasformano in un hotel per cani, accogliendo tutti i randagi della zona. Riusciranno Andi e Bruce a mantenere la loro attivit\u00e0 senza farsi scoprire? Una tenera e divertente commedia sull'amicizia il lavoro di squadra l'aiutare gli altri e la fratellanza."}
{"id": "3394676", "revid": "1632387", "url": "https://it.wikipedia.org/wiki?curid=3394676", "title": "Terremoto di Palermo del 2002", "text": "Il terremoto di Palermo del 6 settembre 2002 \u00e8 stato un evento sismico che si gener\u00f2 nel Mar Tirreno meridionale poco distante dalle coste dell'isola di Ustica e da quelle di Palermo.\nAlle 3:21, ancor prima delle prime luci del mattino la costa Tirrenica ed in particolare l'area metropolitana di Palermo venivano svegliate dalle scosse del sisma.\nNella notte morirono per infarto (dovuto allo spavento per il sisma) due anziani residenti a Palermo e dieci persone rimasero ferite da cadute e sgretolamenti di muri e calcinacci.\nLo sciame sismico dur\u00f2 fino a novembre con centinaia di scosse di intensit\u00e0 minore, molte delle quali avvertite distintamente dalla popolazione, facendo vivere, la costa settentrionale sicula da Cefal\u00f9 a Balestrate, nell'angoscia.\nPrecedenti sismi nel palermitano.\nA memoria d'uomo si rammentano solo tre sismi che provocarono spavento e decessi tra le strade di Palermo, essi sono: terremoto del 1\u00ba settembre 1726, del 5 marzo 1823 ed infine il sisma del 15 gennaio 1940, quest'ultimo quello che cre\u00f2 pi\u00f9 crolli nelle strutture del centro storico di Palermo.\nIl terremoto della Valle del Belice del 1968 invece, avvertito dai palermitani provoc\u00f2 danni, ma non vittime nel capoluogo siciliano."}
{"id": "3394678", "revid": "132266", "url": "https://it.wikipedia.org/wiki?curid=3394678", "title": "Baldovino VI delle Fiandre", "text": ""}
{"id": "3394682", "revid": "767487", "url": "https://it.wikipedia.org/wiki?curid=3394682", "title": "Hazarbaf", "text": "L'hazarbaf o hazar baf \u00e8 una parola farsi utilizzata per rappresentare un elemento architettonico nell'arte islamica. Parola di origine persiana, significa letteralmente \"mille intrecci di tessiture\". Essa designa una decorazione superficiale del muro con disegni di mattoncini in rilievo che creano un effetto di luci ed ombre. \u00c8 composta da due parole, \"hazar\", che \u00e8 una montagna o una citt\u00e0 del Turkmenistan e \"baf\" che ha molti significati.\nFra le tante costruzioni nelle quali \u00e8 presente questo stile architettonico, si pu\u00f2 citare il Mausoleo Samanide o la Moschea Maghoki-Attar e molte altre architetture antiche dell'Uzbekistan. Questo stile poi influenzer\u00e0 le architetture di epoca successiva e persino certi decori di moderne abitazioni di Bukhara o Khiva.\nStoria.\nIl primo esempio sopravvissuto di mattoni decorativi con mattoni colorati si trova nella porta della citt\u00e0 di Raqqa (772). Mentre il primo esempio di \"haz\u0101rb\u0101f\" si trova nel Palazzo Ukhaydir vicino a Baghdad, costruito intorno al 762. La tecnica \u00e8 apparsa in Iran e in Asia centrale pi\u00f9 di un secolo dopo, ma con disegni pi\u00f9 sofisticati. La tomba del governatore Samanide Ism\u0101'\u012bl (a Bukhara, Uzbekistan) aveva pareti con mattoni sporgenti e incise che creavano un modello di tessitura.\nLa tecnica del mattone islamico \u00e8 cresciuta in sofisticazione nel corso dei secoli. Nell'XI secolo l'uso di pi\u00f9 mattoni e la variazione della profondit\u00e0 dell'articolazione tra mattoni formavano un'ombra che contrastava fortemente con le linee orizzontali delle file di mattoni (ad esempio nel Mausoleo Arslan Jadhib nel complesso Sang-Bast ). Delle righe di mattoni sono state collocate profondamente all'interno della facciata dell'edificio e sollevate sopra di essa, per creare spazi positivi e negativi (ad esempio nel minareto di Damghan e nella torre Pir-e Alamdar ). \nIl minareto Chihil-Dukhtaran a Isfahan (costruito nel 1107-1108) \u00e8 uno dei primi esempi di lavorazione in mattoni con triangoli, quadrati, ottagoni, disegni cruciformi, nonch\u00e9 il vicino minareto Sarban (1130-55) sempre a Isfahan. Un altro esempio \u00e8 il minareto della moschea del venerd\u00ec di Saveh sempre in Iran, eretta con mattoni con scritte cufiche e Nashk. Il monumento Gunbad-i Sorkh sempre in Iran (costruito nel 1147) era composto da dieci diversi tipi di mattoni intagliati nelle colonne d'angolo. Un altro esempio \u00e8 il \"minareto Gar\" del 1121-22 sito nel villaggio di Gar nella Regione di Isfahan.\nNel XII secolo in Azerbaigian, i mattoni sono stati combinati con piastrelle smaltate. Tali mattoni erano tipicamente blu cobalto e color turchese.\nIl primo esempio di copertura in mattoni \u00e8 in un minareto a Ghazni tra il 1118 e il 1152 , precisando il nome del reggente, il re Ghaznavide Massud III e i suoi titoli. Questo edificio di ceramica \u00e8 stato inserito tra i mattoni per creare l'iscrizione. Pi\u00f9 tardi gli edifici utilizzavano le ombre dei mattoni sollevati e altri blocchi utilizzavano mattoni colorati per descrivere le parole. Questa pratica port\u00f2 finalmente a coprire interi edifici in mattoni con scritture sacre che descrivevano i nomi di Allah, Al\u00ec e Maometto.\nLa versione quadrata del cufico, la versione della calligrafia araba in cufico composta da angoli quadrati, si crede sia stata un adattamento architettonico di questo stile. La scrittura cufica \u00e8 stata solitamente ottenuta utilizzando mattoni quadrati.\nIn Uzbekistan questo stile ha influenzato anche lo stile delle abitazioni moderne, che spesso mostrano decori praticati con le stesse mattonelle, ad antica imitazione."}
{"id": "3394684", "revid": "1305772", "url": "https://it.wikipedia.org/wiki?curid=3394684", "title": "Pippo Palmieri", "text": "Produce anche singoli insieme a Dj Spyne, che dal 2011 cura con lui la regia del programma di punta di Radio 105. Nello stesso anno i due hanno fondato un'etichetta musicale, la Do Not Records. "}
{"id": "3394685", "revid": "124701629", "url": "https://it.wikipedia.org/wiki?curid=3394685", "title": "Furio Almirante", "text": "Furio Almirante, noto anche come Furio e successivamente come Furio Mascherato, \u00e8 un personaggio dei fumetti creato nel 1940 dal disegnatore Carlo Cossio ed esordito nel 1940 sull'albo \"L'Audace\", divenendone presto uno dei cardini. Il personaggio ricorda Dick Fulmine, creato dallo stesso Cossio nel 1938, simile nel fisico e nell'aspetto. Successivamente verr\u00e0 ripreso da Giovanni Luigi Bonelli che era subentrato come editore della testata. Disegnato inizialmente da Carlo Cossio, venne disegnato, inoltre, da Vittorio Cossio, Dino Attanasio e Lina Buffolente e Franco Bignotti. Con questo personaggio Bonelli inizier\u00e0 la sua carriera di editore che porter\u00e0 alla fondazione della Sergio Bonelli Editore.\nBiografia del personaggio.\n\u00c8 un pugile italiano, forte e robusto con folti capelli castani ondulati, che \u00e8 emigrato negli Stati Uniti verso il 1920 e che ha acquistato una fattoria in una regione boscosa del Missouri. In seguito all'arrivo di una lettera proveniente da Milano \u00e8 costretto a viaggiare per il mondo (le prime storie sono ambientate in Sud America) e a vivere molte avventure in compagnia di un gorilla di nome Serafino. Insofferente verso le ingiustizie, ben presto impara a farsi giustizia da solo, proteggendo se stesso e i pi\u00f9 deboli in un mondo in cui la legge \u00e8 impotente. Durante la seconda guerra mondiale il personaggio indossa una divisa da soldato, facendo assumere un tono propagandistico al fumetto, mentre nel dopoguerra adotta una mascherina prendendo il nome di Furio Mascherato.\nStoria editoriale.\nIl personaggio ebbe una lunga vita editoriale pubblicato dalle Edizioni Audace prima e dalle Edizioni Araldo dopo (entrambe diverse denominazioni della futura Sergio Bonelli Editore) comparendo su varie testate dal 1940 al 1964. Inizialmente comparve sulla collana L'Audace sulla quale vennero pubblicati 43 racconti a fumetti che vennero poi tutti ristampati insieme a storie inedite su una nuova testata quasi omonima, Audace, dal 1945 al 1948; nel 1948 esord\u00ec una nuova collana Audace che alternava storie gi\u00e0 pubblicate a inedite pubblicata fino al 1949; il personaggio ritorn\u00f2 con storie inedite nel 1964 in formato libretto edito dalle Edizioni Araldo per 40 numeri.\nL'Audace (1940-1943).\nIl personaggio nacque sulle pagine de \"L'Audace\" nel 1940 per opera del disegnatore Carlo Cossio esordendo sui numeri dal 325 al 330. Successivamente Bonelli rilev\u00f2 la rivista e fond\u00f2 la Redazione Audace (la futura Sergio Bonelli Editore), e il personaggio divenne un personaggio di punta della neonata casa editrice venendo pubblicato sui numeri dal 331 del 18 gennaio 1941 al 463 del 12 dicembre 1943. Il primo numero del nuovo corso apre con la riproposizione della prima avventura del personaggio che accompagner\u00e0 tutto il percorso della testata. Dal n\u00b0 335 (15 febbraio 1941) le storie del personaggio vengono disegnate da Vittorio Cossio e dal n\u00b0 414 (10 settembre 1942) i testi passano a Giovanni Luigi Bonelli e la serie prosegue fino al n. 463 (12 dicembre 1943) fatta salva un'interruzione dal n\u00b0 402 al n\u00b0 413, divenendo dal n\u00b0 456 (5 settembre 1943) l'unico fumetto presente sulla testata. Nel n\u00b0 459 (17 ottobre 1943) si conclude il breve episodio del ciclo disegnato da Enrico Bagnoli.\"\nEsistono due supplementi alla rivista dedicati interamente al personaggio: il n\u00ba 9 del 31 agosto 1942 (intitolato \"Nel ventre del colosso\" e avente 8 pagine al prezzo di 1 lira) e il n\u00ba 12 del 1\u00ba dicembre 1942 allegato al n\u00ba 10 di (intitolato \"L'uomo dal pugno d'acciaio\" e contenente le storie gi\u00e0 pubblicate sui numeri dal 381 al 399 e un foglio di figurine per un totale di 176 pagine al prezzo di 15 lire).\nAudace / Furio Mascherato (1945-1948).\n\"Audace\" fu una serie pubblicata dalla Editrice Audace con formato verticale che ristamp\u00f2 per i primi 43 numeri storie gi\u00e0 edite nell\"Audace\" del 1940/41 per poi continuare con avventure inedite. Dal n\u00ba 68 la collana cambi\u00f2 nome in Furio Mascherato continuando regolarmente la numerazione. Vennero pubblicati 105 albi dal settembre 1945 al 30 Giugno 1948 con periodicit\u00e0 variabile\nElenco albi\nAudace (1948-1949).\nAudace nota anche come Furio Mascherato fu la seconda serie incentrata sul personaggio pubblicata in formato orizzontale a striscia per 36 numeri settimanali al prezzo di 20 lire ciascuno; alternava storie gi\u00e0 pubblicate a quelle inedite; la storia \"I contrabbandieri d\u2019armi\", con cui si conclude il ciclo del personaggio, ha termine in appendice alla collana \"Mani in alto!.\" Negli anni settanta il \"Golden Comics Club\" realizz\u00f2 una ristampa anastatica dell'intera serie.\nElenco albi\nAudace - Album Gigante (1950-1951).\nAudace o Album Gigante fu una serie di grande formato di soli 3 albi spillati di 128 pagine, rispettivamente da 250, 150 e 150 lire ciascuno, pubblicati dalla Editrice Audace, che ristamparono i primi 43 numeri della prima serie di storie del personaggio gi\u00e0 apparse sulla collana Audace (1945); il primo ripropone i numeri 1/19, il secondo i numeri 20/31 e il terzo i numeri 32/43; le copertine inedite vennero realizzate a tempera da Aurelio Galleppini.\nElenco albi\nCollana Araldo - Furio (1964 - 1965).\nCollana Araldo o Furio fu una serie di albi in formato libretto dal costo di 50 lire ciascuno edito dalle Edizioni Araldo per 40 numeri. L'albo ripropone il personaggio in nuove storie scritte da Bonelli e disegnate da Franco Bignotti e in appendice venne pubblicato \"Lobo Kid\", personaggio di Gian Luigi Bonelli e Loredano Ugolini. La testata riporta all'interno la denominazione di \"Collana Araldo\" mentre in copertina il titolo e \"Furio\"; la collana verr\u00e0 interrotta a ottobre del 1965 e sei mesi dopo (aprile 1966) esordir\u00e0 la Nuova Collana Araldo con altri personaggi.\nElenco albi\nFurio - Raccolta albi di Furio (1965-1966).\nFurio o Raccolta albi di Furio raccolse l'intera serie della collana Furio in formato libretto del 1964 in 10 raccolte di 4 albi ciascuna per il costo di 150 lire ciascuno. In appendice vennero pubblicate 8 pagine di Lobo Kid.\nElenco albi\nI volumi non riportano la data ma vennero pubblicati tra il 1965 e il 1966."}
{"id": "3394688", "revid": "767487", "url": "https://it.wikipedia.org/wiki?curid=3394688", "title": "Paul Lake", "text": "\u00c8 stato inserito nella Hall of Fame del ."}
{"id": "3394694", "revid": "1745361", "url": "https://it.wikipedia.org/wiki?curid=3394694", "title": "Euforione (mitologia)", "text": "Euforione \u00e8 un personaggio della mitologia greca, noto solo da fonti tarde (Tolomeo Efestione, \"Novae Historiae\"). Era figlio di Achille ed Elena, nato dopo la loro morte nelle Isole dei beati, o nei Campi Elisi.\nEra una creatura soprannaturale dotata di ali. Si narra che la sua bellezza suscit\u00f2 l'amore di Zeus, che per\u00f2 il giovane rifiut\u00f2. Fugg\u00ec cos\u00ec nell'isola di Melo, dove fu fulminato da Zeus. Impietosite le ninfe lo seppellirono, ma per vendicarsi Zeus le trasform\u00f2 in rane.\nSecondo una variante del mito, fu Elena, divenuta dea dopo la morte, a discendere negli Inferi attratta dall'ombra di Achille per giacere con lui, generando cos\u00ec il semi-dio Euforione.\nI personaggi di Elena ed Euforione, seppure con molte varianti, sono ripresi da Johann Wolfgang von Goethe nel suo \"Faust\"."}
{"id": "3394703", "revid": "290948", "url": "https://it.wikipedia.org/wiki?curid=3394703", "title": "Ioni radicalici", "text": ""}
{"id": "3394711", "revid": "262457", "url": "https://it.wikipedia.org/wiki?curid=3394711", "title": "Ghee", "text": ""}
{"id": "3394712", "revid": "745179", "url": "https://it.wikipedia.org/wiki?curid=3394712", "title": "Vescovi di Lecce", "text": ""}
{"id": "3394713", "revid": "745179", "url": "https://it.wikipedia.org/wiki?curid=3394713", "title": "Arcivescovi di Lecce", "text": ""}
{"id": "3394718", "revid": "132266", "url": "https://it.wikipedia.org/wiki?curid=3394718", "title": "Carlo I delle Fiandre", "text": ""}
{"id": "3394724", "revid": "22356", "url": "https://it.wikipedia.org/wiki?curid=3394724", "title": "Xenotarsosaurus", "text": ""}
{"id": "3394732", "revid": "944751", "url": "https://it.wikipedia.org/wiki?curid=3394732", "title": "Peterbilt 281", "text": "Il Peterbilt 281 \u00e8 stato un trattore stradale costruito dalla Peterbilt dal 1954 al 1976. Ci fu una serie simile, nota come 351, quasi identica alla 281, fatta eccezione per un secondo asse di trasmissione, la cui produzione prosegu\u00ec anche successivamente alla dismissione della 281. Molto popolare tra i camionisti, rimase sconosciuta alla maggior parte del pubblico fino all'uscita del primo lungometraggio di Steven Spielberg, \"Duel\", nel 1971.\nStoria ed apparizioni.\nIl Peterbilt 281 era una serie, insieme alla 351, proveniente dalla linea di autoarticolati Peterbilt costruita a Denton, Texas, dal 1954.\nIl muso sporgente e il cofano lo resero popolare tra i camionisti per il facile accesso al motore.\nLe serie 281/351 furono tra le pi\u00f9 longeve e popolari della Peterbilt. Le versioni a muso piatto furono introdotte nel 1959. La serie dur\u00f2 fino al 1976.\n\"Duel\".\nL'uscita del primo film di Steven Spielberg \"Duel\" nel 1971 rese il 281 noto al pubblico; la trama del film \u00e8 incentrata su un camionista (arrabbiato per il fatto di essere stato sorpassato) che insegue un rappresentante (Dennis Weaver) su una solitaria autostrada nelle montagne e nel deserto della California con un arrugginito e maltenuto 281. Il film rese il 281 popolare per i collezionisti grazie al suo design inquietante e misterioso. Spielberg lo scelse dopo una \"audizione\" di camion perch\u00e9 il davanti suggeriva un viso, perfetto perch\u00e9 il camionista non si vede mai e Spielberg voleva che il vero \"cattivo\" fosse il veicolo.\nPer l'originale TV da 74 minuti di \"Duel\" furono acquistati tre 281/351 come stunt-car; l'originale era un 281 del 1955. Per il cinema il film fu espanso per arrivare ad almeno 90 minuti.\nSpielberg compr\u00f2 altri due veicoli identici al primo dopo che questo fu distrutto nella scena finale del dirupo. Il secondo era un 351 d del 1964, virtualmente uguale all'originale.\nIl terzo era un 281 del 1960 da usare nel caso in cui il secondo (il cui motore mostrava gi\u00e0 segni di cedimento) avesse smesso di funzionare; \u00e8 l'unico sopravvissuto. Gli fu sostituito l'albero: tecnicamente adesso \u00e8 un 351. Dopo il film, pass\u00f2 di mano varie volte; ora \u00e8 di un collezionista di camion del Nord Carolina.\nLa Universal compr\u00f2 poi un quarto camion, un 351, con ruote di altro tipo, usato nell'episodio del 1978 \"La tigre dell'autostrada\" della serie tv \"L'Incredibile Hulk\". Nell'episodio furono utilizzate clip riciclate dal film originale, facendo infuriare Spielberg."}
{"id": "3394735", "revid": "297031", "url": "https://it.wikipedia.org/wiki?curid=3394735", "title": "Window of the World", "text": "Il parco Window of the World (\u4e16\u754c\u4e4b\u7a97, Sh\u00ecji\u00e8 zh\u012b Chu\u0101ng, oppure \u5c0f\u4eba\u56fd) \u00e8 un parco a tema situato nella parte occidentale della citt\u00e0 di Shenzhen, nella Repubblica Popolare Cinese. Contiene all'incirca 130 riproduzioni di alcune delle pi\u00f9 famose attrazioni turistiche del mondo sparpagliate in circa 48 ettari (118 acri). La Torre Eiffel di 108 metri domina l'orizzonte del parco, mentre le piramidi ed il Taj Mahal posti in prossimit\u00e0 l'uno dell'altro creano un'atmosfera irreale.\nTrasporti.\nFin dal 2004, quando fu aperta la metropolitana di Shenzhen, i turisti possono raggiungere il parco via metr\u00f2 attraverso la Linea 1 che parte dalla Stazione Shijiezhichuang.\nNei media.\nNel suo romanzo a fumetti autobiografico \"Shenzhen\", Guy Delisle visita il parco con un conoscente cinese."}
{"id": "3394738", "revid": "37401", "url": "https://it.wikipedia.org/wiki?curid=3394738", "title": "Re d'Epiro", "text": ""}
{"id": "3394742", "revid": "1591878", "url": "https://it.wikipedia.org/wiki?curid=3394742", "title": "Teatro Fraschini", "text": "Il Teatro Fraschini \u00e8 il teatro lirico cittadino di Pavia. Inaugurato nel 1773, \u00e8 in uso per diversi spettacoli teatrali.\nStoria.\nIl Teatro dei Quattro Nobili Cavalieri - nome originario del Fraschini - venne pensato per contrastare i capricci del nobile Giacomo Omodei, unico proprietario a Pavia di un teatro, signore abituato a imporre i propri privilegi anche al pubblico, costretto a sottostare a inutili imposizioni, come l'attesa dell'inizio dello spettacolo fino al suo arrivo.\nNel 1772 si unirono a formare la Societ\u00e0 dei Cavalieri quattro nobili signori pavesi rappresentati dell'illuminato decurionato pavese: il Conte Francesco Gamberana Beccarla, il Marchese Pio Bellisomi, il Marchese Luigi Bellingeri Provera e il Conte Giuseppe de' Giorgi Vistarino. Essi condividevano l'amministrazione e la direzione del teatro e avevano affidato il progetto per realizzarlo ad Antonio Galli da Bibbiena, rappresentante di un'antica e prestigiosa famiglia di scenografi-architetti. I lavori per la costruzione del Teatro dei Quattro Nobili Cavalieri cominciarono nel 1771 e il teatro inaugur\u00f2 la sua prima stagione nel 1773, alla presenza dell'Arciduca Ferdinando d'Austria. Il teatro fu inaugurato il 24 maggio 1773 con l'opera \"Il Demetrio\", composta dal compositore ceco Josef Myslive\u010dek su versi di Pietro Metastasio.\nDopo un secolo, tuttavia, a causa di spese troppo ingenti ed esigui ricavi, la Societ\u00e0 rischi\u00f2 il fallimento e conseguentemente la chiusura del teatro. Per evitare ci\u00f2, nel 1869, il Comune di Pavia entr\u00f2 in propriet\u00e0 materiale dell'edificio, che di l\u00ec a poco sarebbe stato rinominato Teatro Fraschini, in onore del tenore pavese Gaetano Fraschini. Simbolo della cultura e dell'aggregazione sociale pavese, il Teatro Fraschini \u00e8 dal 1869 lo spazio comunale deputato alla produzione e fruizione di arte drammatica e musicale della citt\u00e0. Il Teatro, per il suo valore architettonico e artistico, \u00e8 uno dei monumenti cittadini pi\u00f9 prestigiosi.\nIl teatro Fraschini ha ottenuto il riconoscimento di \"Teatro di Tradizione\" nel novembre 2003 con decreto del Ministero per i beni e le attivit\u00e0 culturali.\nDescrizione.\nIl Fraschini \u00e8 un teatro all'italiana; la grande sala del teatro \u00e8 quasi a forma di ferro di cavallo e accoglie 409 posti, secondo il gusto imperante nel Settecento; \u00e8 l'esempio artistico della ricerca prospettica del barocco.\nLa pianta della sala \u00e8 a campana con cassa armonica (soluzione ottimale per l'acustica) ricavata da una galleria non praticabile sotto la platea. Sopra un porticato terreno a bugnato di tipo toscano, si sviluppano tre ordini di palchi (con capitelli dorico, ionico composito corinzio e attico) e in aggiunta due ordini superiori (il quarto ordine \u00e8 a tribuna e il quinto a loggione).\nIl grande soffitto ligneo recava un pregevole affresco del pittore pavese Achille Savoia, rifatto nel 1909 da Osvaldo Bignami. Le due grandi statue ai lati del proscenio, opera di Michele Forabosco, rappresentano rispettivamente \"la Musica\" e \"la Poesia\".\nAl second'ordine \u00e8 presente un forno ancora ben visibile e conservato (la vita teatrale dei nobili valicava il limite di assistere agli spettacoli, e si estendeva all'intrattenimento con cene e giochi di societ\u00e0 nei palchi di propriet\u00e0 e nei salottini dei retropalchi). Ogni palco \u00e8 dotato di camerino e gran parte di essi conservano stucchi e affreschi settecenteschi, diversi tra loro in base al gusto personale degli originali proprietari. Va infatti evidenziato che, fin dalla fondazione, i palchi furono venduti a privati che erano tenuti a provvedere all'arredo con tapezzerie, mobili, affreschi, stucchi, porte e tende, purch\u00e8 essi non rompessero l'aspetto e l'architettura complessiva della sala. La facciata, che si apre su Strada Nuova, \u00e8 dotata di atrio porticato aperto in tre portici e due piani superiori scanditi in orizzontale da cornicioni e in verticale da lesene sovrapposte, d'ordine dorico, ionico e corinzio, tra le quali si aprono finestre con cappello a timpano.\nRestauri.\nNonostante gi\u00e0 pochi decenni dopo la sua inaugurazione fosse riitenuto grandiso, ma lontano dai dettami stilistici imposti dal neoclassicismo, il teatro \u00e8 rimasto miracolosamente intatto nella struttura originarie. Successivamente, il Fraschini rischi\u00f2 una serie di modifiche sostanziali che ne avrebbero snaturato l'armonia e lo stile, come il progetto dell'ingegner Coliva di Bologna (1904), non attuato, che prevedeva la realizzazione di due gallerie, oltre all'innalzamento di una copertura per ampliarne la capienza. \nNel Novecento gli interventi hanno contemplato una risistemazione dell'atrio principale e della sala del ridotto, un ampliamento del palcoscenico e il rifacimento degli impianti elettrici.\nIl restauro pi\u00f9 sostanziale (che ha interessato l'intero l'edificio) \u00e8 stato attuato dal 1985 al 1994, periodo in cui il teatro fu chiuso per poi essere riaperto una volta completati i lavori, eseguiti su progetto e direzione dello studio Pica Ciamarra Associati.\nGli ultimi restauri (2020) hanno valorizzato la struttura architettonica settecentesca armonizzandola alle tonalit\u00e0 ottocentesche e al soffitto del '900, e hanno riportato il teatro ai suoi massimi splendori.\nEventi da ricordare.\nNell'ottobre del 1903 Antonino Palminteri dirige al Teatro Fraschini l'opera \"Germania\" di Alberto Franchetti. Nell'ottobre del 1906 il M\u00b0 Antonino Palminteri torna al Fraschini di Pavia per dirigere \"Il Trovatore\" e \"La forza del destino\" di Giuseppe Verdi, \"Faust\" di Gounod e \"La Wally\" di Alfredo Catalani. Il successo fu cos\u00ec strepitoso che la Stampa cos\u00ec si espresse: \"[..] Quando si sappia che il M.\u00b0 Palminteri fu l'amico intimo e caro dell'infelice Catalani crediamo di essere dispensati dal tessere le lodi parlando dell'esecuzione di Wally. Ogni pi\u00f9 minuta finezza non \u00e8 trascurata dalla sua direzione, la forza, la commozione a volte, e diciamolo pure, l'espressione con la quale dirige dimostrano come egli abbia trasfusa in s\u00e9 l'anima dell'amico mentre fa eseguire le migliore sue pagine. In tutta l'opera, ma specialmente nel preludio dell'atto terzo, la sua direzione \u00e8 grande, straordinariamente grande \"."}
{"id": "3394756", "revid": "39133676", "url": "https://it.wikipedia.org/wiki?curid=3394756", "title": "Periferica interna", "text": ""}
{"id": "3394757", "revid": "28592", "url": "https://it.wikipedia.org/wiki?curid=3394757", "title": "Regno dell'Epiro", "text": ""}
{"id": "3394760", "revid": "287204", "url": "https://it.wikipedia.org/wiki?curid=3394760", "title": "Otakar \u0160paniel", "text": "Tra le su opere:"}
{"id": "3394763", "revid": "228587", "url": "https://it.wikipedia.org/wiki?curid=3394763", "title": "Quinzano San Pietro", "text": "Quinzano San Pietro \u00e8 una frazione del comune italiano di Sumirago posta a sud del centro abitato.\nOriginariamente nota come Quinzano, assunse il suffisso \"San Pietro\" nel 1864 per evitare confusioni con altre localit\u00e0 omonime. Costitu\u00ec un comune autonomo fino al 1869.\nStoria.\nFu un antico comune della Pieve di Somma Lombardo nel Milanese.\nRegistrato agli atti del 1751 come un borgo di circa 150 abitanti, nel 1786 Quinzano entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 193 abitanti. Nel 1809 fu soppresso con regio decreto di Napoleone ed annesso a Menzago. Il Comune di Quinzano fu quindi ripristinato con il ritorno degli austriaci, e l'abitato risult\u00f2 essere popolato da 342 anime nel 1853, scese a 327 nel 1861. La soppressione dell'autonomia comunale giunse infine nel 1869 su decreto di Vittorio Emanuele II, che decise stavolta l'unione con Sumirago."}
{"id": "3394765", "revid": "599013", "url": "https://it.wikipedia.org/wiki?curid=3394765", "title": "Ibritumomab tiuxetan", "text": "L'ibritumomab tiuxetano, in commercio con il nome di Zevalin, \u00e8 un anticorpo monoclonale per il trattamento radioimmunoterapico di alcune forme di cellule B di linfoma non Hodgkin, che \u00e8 un disordine linfoproliferativo del sistema linfatico. Il farmaco utilizza l'anticorpo IgG1 monoclonale di topo: ibritumomab in collaborazione con il chelante tiuxetano, a cui viene aggiunto un isotopo radioattivo a base di ittrio-90 o indio-111.\nL'ibritumomab \u00e8 una versione modificata del DTPA carbonio (Acido pentenico o Acido Dietilene triamine pentaacetico (DTPA)) nella cui struttura chimica \u00e8 contenuto un gruppo isotiocianatobenzilico e un gruppo metilico.\nStoria.\nSviluppato dalla IDEC Pharmaceuticals, ora diventata Biogen Idec, l'anticorpo tiuxetano \u00e8 stato il primo farmaco radioimmunoterapico approvato dalla Food and Drug Administration (FDA) nel 2002 per il trattamento dei tumori. \u00c8 stato approvato per il trattamento di pazienti con linfoma non Hodgkin (NHL) in recidiva, inclusi i pazienti con LNH follicolare refrattario al rituximab.\nNel dicembre 2007, la Cell Therapeutics Inc ha acquisito per gli USA i diritti di vendita, commercializzazione e distribuzione di questo anticorpo radioimmunoterapico dalla Biogen per circa 30 milioni di dollari. Al di fuori degli Stati Uniti, \u00e8 la Bayer Schering Pharma che possiede i diritti di commercializzazione del farmaco.\nNel marzo 2009, Spectrum Pharmaceuticals ha acquisito i diritti per commercializzare lo Zevalin negli Stati Uniti; ed ora la Spectrum Pharmaceuticals \u00e8 responsabile di tutte le attivit\u00e0 relative a Zevalin negli Stati Uniti.\nNel settembre 2009, l'anticorpo tiuxetano ha ottenuto l'approvazione dalla FDA per l'indicazione pi\u00f9 importante: \"trattamento dei pazienti con linfoma follicolare non-Hodgkin (NHL) non precedentemente trattati, che raggiungono una risposta parziale o completa alla chemioterapia di prima linea\".\nIbritumomab \u00e8 sotto copertura brevettuale, ed \u00e8 attualmente il farmaco pi\u00f9 costoso per singola dose disponibile negli USA (24.000 $). Va per\u00f2 precisato che la terapia con il farmaco ha un equivalente farmacoeconomico vantaggioso per la riduzione dei tempi di trattamento.\nFarmacologia.\nL'anticorpo si lega all'antigene CD20 che si trova sulla superficie delle cellule B sane e tumorali ma non sui precursori di queste. L'isotopo radioattivo legato all'anticorpo uccide le cellule cui si lega e quelle circostanti.\nInoltre, lo stesso anticorpo pu\u00f2 innescare la morte cellulare cellulo-mediata citotossicca anticorpo-dipendente (ADCC), la citotossicit\u00e0 complemento-dipendente (CDC), e l'apoptosi.\nTutte insieme queste azioni eliminano le cellule B dall'organismo affetto da linfoma non Hodgkin permettendo ad una nuova popolazione di cellule sane B di svilupparsi partendo dalle cellule staminali linfoidi."}
{"id": "3394767", "revid": "287204", "url": "https://it.wikipedia.org/wiki?curid=3394767", "title": "Carpazi Orientali Esterni", "text": "I Carpazi Orientali Esterni sono una parte della catena montuosa dei Carpazi. Si trovano soprattutto in Romania ed Ucraina; pi\u00f9 marginalmente, in Polonia e Slovacchia.\nClassificazione.\nEssi, dal punto di vista geologico, sono considerati una sottoprovincia ed hanno la seguente classificazione:\nSuddivisione.\nI Carpazi Orientali Esterni sono ulteriormente suddivisi in \"aree\" e gruppi montuosi:"}
{"id": "3394773", "revid": "633110", "url": "https://it.wikipedia.org/wiki?curid=3394773", "title": "Straussler V4", "text": "Lo Straussler V4 \u00e8 stato un carro armato leggero progettato dall'ingegnere Nicholas Straussler negli anni trenta per l'Esercito regio ungherese. Nacque dall'esigenza di disporre di un veicolo corazzato nazionale con cui formare i reparti mobili visti come imprescindibili per la conduzione di moderne operazioni militari. Caratterizzato da una peculiare sospensione articolata, capace di viaggiare con o senza cingoli e armato con un cannone da 40\u00a0mm, il V4 fu collaudato per due anni: tuttavia, nel 1938, gli fu preferito il 38M Toldi e i due unici prototipi furono messi da parte. Uno cadde forse in mani sovietiche nel 1945.\nStoria.\nIl trattato del Trianon del 4 giugno 1920, imposto dagli Alleati vincitori della prima guerra mondiale al Regno d'Ungheria, introdusse pesanti limitazioni in ambito militare: limite massimo delle forze armate pari a uomini, proibizione di produrre e vendere armi sul mercato internazionale, assoluto divieto di sviluppare o possedere un'aeronautica militare, formazioni corazzate e singoli veicoli blindati. Il governo magiaro e le alte sfere dell'Esercito regio ungherese cercarono in ogni modo di aggirare queste limitazioni e, a partire dal 1927, quando i controlli delle commissioni interalleate si fecero blandi, iniziarono a ricostituire un moderno apparato bellico.\nLa branca delle truppe corazzate si svilupp\u00f2 con lentezza e con pochi fondi nel corso degli anni venti e dei primi anni trenta. Allo scopo di velocizzare il processo il governo Horthy si rivolse all'acquisto di mezzi corazzati da nazioni amiche (Germania nazista, Italia fascista) o neutrali (Svezia, Svizzera). Nel 1934 furono comprati dall'Italia un centinaio di tankette CV33; pur apprezzati, questi piccoli mezzi fecero comprendere agli alti ufficiali che le future operazioni mobili avrebbero abbisognato di veicoli meglio armati e pi\u00f9 corazzati. Nel 1936 furono perci\u00f2 avviate trattative con Stoccolma relativamente al carro armato leggero Stridsvagn L-60. Intanto, nel 1933, l'ingegnere Nicholas Straussler della Manfr\u00e9d Weiss aveva avvicinato lo stato maggiore generale e aveva proposto un suo personale progetto di carro armato leggero, capace di muovere sia su cingoli che su ruote: l'idea fu accettata e l'azienda costru\u00ec un prototipo senza torretta nel 1936, allo scopo di effettuare una prima valutazione. Il mezzo fu denominato \"Vontat\u00f3 3\" o V3 (\"trattore d'artiglieria 3\" in ungherese) come misura di depistaggio sulla sua reale natura. L'invezione di Straussler ottenne un discreto successo ed ebbe disposizioni di progettare un altro carro armato, completo di torretta: la Manfr\u00e9d Weiss ne assembl\u00f2 due prototipi tra il 1936 e il 1937, indicati come V4. Straussler rese questa evoluzione un carro armato anfibio, una possibilit\u00e0 che altre nazioni stavano allora sperimentando. Un V4 fu testato nel 1937 e l'esercito, non ancora del tutto convinto, richiese alcune modifiche strutturali, l'aumento dell'equipaggio da tre a quattro uomini e replicare in torretta l'affusto con due mitragliatrici in casamatta. Il prototipo modificato fu collaudato nel 1938 a fianco di un L-60 svedese e perse il confronto; i militari, infatti, criticarono la modesta potenza del motore, il profilo troppo alto e l'instabilit\u00e0 del carro armato. L'L-60, al contrario, super\u00f2 le prove e fu immesso in servizio, con poche modifiche, sotto la designazione 38M Toldi. Il V4 modificato fu messo da parte e non si sa di preciso cosa ne sia avvenuto.\nIl V4 originale era stato, nel frattempo, offerto all'estero e il Regio Esercito italiano mostr\u00f2 un certo interesse e verso la fine del 1937 import\u00f2 il prototipo originale, con tre uomini d'equipaggio e senza mitragliatrici. Dopo svariati test, per\u00f2, gli italiani lo rifiutarono e il V4 fu trasportato nuovamente in Ungheria nel 1942. Ormai superato, fu parcheggiato in un deposito militare vicino alla stazione ferroviaria di H\u00e1ros, nel sobborgo Budafok della capitale Budapest: \u00e8 molto probabile che, nel 1945, fu scovato e catturato dall'Armata Rossa.\nTecnica.\nLo Straussler V4 era un carro armato leggero lungo 4,70 metri, largo 2,85 metri e alto 2,57 metri, per un peso complessivo di 12,7 tonnellate in ordine di combattimento; sviluppava una pressione al suolo specifica di 0,56\u00a0kg/cm\u00b2. Internamente era suddiviso in tre aree: vano motore posteriore, camera di combattimento e torretta al centro, posto guida anteriore. Il propulsore era un Weiss Manfr\u00e9d A.C. II da \u00a0cm\u00b3, con otto cilindri, alimentato a benzina ed erogante una potenza di 200\u00a0hp; era sufficiente a spingere il V4 a una velocit\u00e0 massima, su strada, di 32\u00a0km/h. Se la marcia avveniva sulle ruote del treno di rotolamento, il carro armato toccava i 46\u00a0km/h. Il V4 aveva anche capacit\u00e0 anfibie e in acqua procedeva grazie al movimento dei cingoli, potendo mantenere i 6\u00a0km/h di velocit\u00e0 (poco pi\u00f9 di 3 nodi). La meccanica era la parte pi\u00f9 caratteristica del progetto di Straussler, che aveva concepito una grossa sospensione longitudinale a balestre, articolata al centro e alle due estremit\u00e0; le ruote d'appoggio erano due e altrettanti erano i rulli che sostenevano la corsa superiore dei cingoli. Ruota motrice e ruota di rinvio erano entrambe di grosse dimensioni e a contatto con il suolo, dovendo servire anche per la marcia senza cingoli.\nL'armamento principale era un cannone 37M da 40\u00a0mm, una copia su licenza del pezzo svedese Bofors da 40\u00a0mm, sistemato in torretta; alla sua destra era stato ricavato un affusto a sfera per una coppia di mitragliatrici leggere 34/37.M calibro 8 \u00d7 56 mm R. Un'identica installazione si trovava in casamatta nello scafo destro, per complessive quattro armi automatiche. In torretta trovavano posto il comandante e cannoniere, che aveva anche il ruolo di servente, mentre nel vano anteriore sedevano a destra il mitragliere e a sinistra il conducente. Per accedere al mezzo l'equipaggio adoperava il portellone sul tetto della torretta, che non aveva una cupola; l'osservazione dell'esterno era garantita da due visori con portello per il conducente, pi\u00f9 un terzo situato sul lato anteriore sinistro della torretta. Comandante e cannoniere usufruivano inoltre dell'apparato di mira del cannone. La corazzatura godeva di una modesta inclinazione sul lato frontale dello scafo ed era verticale per le pareti della torretta e le fiancate; lo spessore massimo era di 26\u00a0mm e quello minimo di 9\u00a0mm.\nIl V4, nel corso delle prove, riusc\u00ec a superare gradini alti fino a 0,60 metri e fossati e trincee larghe 1,40 metri; senza sfruttare le sue capacit\u00e0 anfibie, poteva inoltre avanzare in guadi profondi 0,80 metri."}
{"id": "3394774", "revid": "525063", "url": "https://it.wikipedia.org/wiki?curid=3394774", "title": "Pietro Delle Vedove", "text": ""}
{"id": "3394777", "revid": "1543377", "url": "https://it.wikipedia.org/wiki?curid=3394777", "title": "Coppa Intercontinentale 1968 (calcio)", "text": "La Coppa Intercontinentale 1968 \u00e8 stata la nona edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nA partire da questa edizione, per determinare il vincitore in caso di una vittoria per parte viene utilizzato il criterio della maggiore differenza reti; in caso di parit\u00e0 in tal senso, viene organizzato uno spareggio in campo neutro. Come per l'edizione precedente, anche quest'anno si trovano di fronte due squadre alla loro prima volta: il grande Manchester United di George Best e Bobby Charlton contro il sorprendente Estudiantes, vincitore della sua prima Copa Libertadores dopo aver vinto il suo primo campionato.\nPer la partita d'andata venne scelta La Bombonera, stadio del Boca Juniors, la gara fu caratterizzata da un gioco scorretto e da una atmosfera piuttosto movimentata: i tifosi dell'Estudiantes utilizzarono dei fumogeni e Carlos Bilardo tenne una condotta di gioco particolarmente ruvida, tanto da far dichiarare all'allenatore dei Red Devils Matt Busby che il giocatore fosse pericoloso per l'incolumit\u00e0 degli avversari. Al 28\u00ba minuto Conigliaro mise a segno il gol del vantaggio argentino, colpendo di testa un corner calciato da Juan Ram\u00f3n Ver\u00f3n. Al 79\u00ba Nobby Stiles, mediano inglese, fu espulso dal direttore di gara paraguaiano Sosa Miranda dopo reiterate proteste e dovette dunque saltare la partita di ritorno. Bobby Charlton fu invece ferito alla testa e dovette farsi applicare dei punti di sutura.\nL'incontro di ritorno a Manchester si tenne sotto una pioggia battente: al settimo minuto Ver\u00f3n raccolse un cross di Madero, colpendo di testa e battendo Stepney. Il primo tempo fu appannaggio degli argentini anche dal punto di vista del gioco, mentre nel secondo emersero maggiormente le qualit\u00e0 degli inglesi, comunque poco concreti al momento di finalizzare (gran parte dei tiri finirono alti). Il portiere della compagine sudamericana Poletti dimostr\u00f2 di essere in buone condizioni, respingendo i tentativi portati dagli avversari. Al minuto 88 l'arbitro jugoslavo Ze\u010devi\u0107 estrasse il cartellino rosso per Best e Medina, che dopo alcune reciproche scorrettezze stavano azzuffandosi. Un minuto pi\u00f9 tardi Morgan, tir\u00f2 di destro su un cross di Crerand proveniente dalla fascia sinistra e marc\u00f2 il gol del pareggio. Nei minuti di recupero segn\u00f2 Kidd, ma il direttore di gara annull\u00f2 la marcatura poich\u00e9 sostenne di aver gi\u00e0 fischiato il termine della partita. L'Estudiantes tent\u00f2 di fare un giro d'onore per raccogliere gli applausi dei propri sostenitori, ma ci\u00f2 fu impedito dal pubblico di parte inglese, che tir\u00f2 delle monetine ai giocatori.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3394809", "revid": "6923", "url": "https://it.wikipedia.org/wiki?curid=3394809", "title": "Regno d'Epiro", "text": "Il Regno d'Epiro fu una monarchia e poi repubblica federale che esistette nell'antico Epiro dal 330 al 167 a.C., anno del passaggio nella provincia romana di Macedonia col nome di \"Epirus Vetus\". Ebbe come capitale prima Passaron, poi Ambracia ed infine Fenice.\nStoria.\nPreistoria.\nL'Epiro \u00e8 stato occupato sin dal neolitico da marinai e pescatori lungo la costa e da cacciatori e pastori indoeuropei nell'interno che, infiltratisi in queste terre a partire dall'et\u00e0 del bronzo, importarono la lingua greca nella regione. Queste popolazioni seppellivano i loro capi in grandi tumuli simili a quelli delle successive tombe micenee, indicando forse un collegamento ancestrale tra l'Epiro e la civilt\u00e0 micenea. Alcune vestigia di epoca micenea sono state scoperte nell'Epiro.\nI Dori che invasero la Grecia e in particolare il Peloponneso nella tarda et\u00e0 del bronzo (1100-1000 a.C.) provenivano dall'Epiro oltrech\u00e9 dalla Macedonia. Nella prima parte del I millennio a.C. tre trib\u00f9 erano presenti in Epiro: i Molossi al centro, i Caoni a Nord e i Tesproti a sud.\nEspansionismo molosso (470-330 a.C.).\nLa dinastia molossa degli Eacidi tra il 470 e il 370 a.C. si adoper\u00f2 per creare uno stato centralizzato nell'Epiro, espandendosi a spese delle altre trib\u00f9 rivali. Gli Eiacidi si allearono con un'altra potenza crescente, il regno di Macedonia e nel 359 a.C. la principessa molossa Olimpiade, figlia di Arriba d'Epiro, spos\u00f2 re Filippo II di Macedonia. I due ebbero due figli tra cui Alessandro, il futuro Alessandro Magno. Dopo la morte di Arriba, Alessandro il Molosso, zio di Alessandro Magno, gli successe sul trono con il titolo di \"Re dell'Epiro\".\nNel 334 a.C., mentre Alessandro Magno si espandeva in Asia, Alessandro il Molosso organizz\u00f2 una spedizione nell'Italia meridionale a sostegno delle citt\u00e0-Stato greche della Magna Grecia contro alcune popolazioni italiche. Dopo alcuni successi, venne ucciso in battaglia nel 331 a.C. da un lucano.\nRegno d'Epiro (330-231 a.C.).\nNel 330 a.C., dopo la morte di Alessandro il Molosso, il termine \"Epiro\" appare per la prima volta nelle fonti greche come indicante una singola entit\u00e0 politica sotto la guida della dinastia molossa. Ad Alessandro il Molosso succedette Eacide che venne ucciso dai macedoni nel 313 a.C..\nIl figlio di Eacide, Pirro, sal\u00ec sul trono nel 306 a.C. e ancora nel 297 a.C.. Pirro, essendo un generale, and\u00f2 in soccorso dei greci di Taranto e decise di iniziare una grande spedizione nella penisola italiana e in Sicilia. Grazie alle sue capacit\u00e0 da stratega gli Epiroti sconfissero i romani nella battaglia di Eraclea (280 a.C.). In seguito, le forze di Pirro raggiunsero la periferia di Roma ma furono costrette a ritirarsi per evitare uno scontro con una numerosa armata romana. L'anno seguente Pirro invase la Puglia (279 a.C.) vincendo la battaglia di Ascoli (279 a.C.) che gli cost\u00f2 tuttavia numerose perdite (cosiddetta Vittoria di Pirro).\nNel 277 a.C. Pirro cattur\u00f2 la fortezza punica di Erice in Sicilia. Allo stesso tempo, a causa della sua condotta dispotica, perse il sostegno dei greci di Sicilia. Sebbene avesse sconfitto i cartaginesi in battaglia fu costretto ad abbandonare la Sicilia.\nLa campagna italiana di Pirro ebbe fine con la battaglia di Benevento (275 a.C.). Avendo perso gran parte dei suoi uomini decise di tornare in Epiro.\nLega epirota (231-167 a.C.).\nNel 233 a.C., l'ultima sopravvissuta della dinastia reale Eacide, Deidamia II, venne assassinata. La sua morte port\u00f2 la famiglia regnante epirota all'estinzione causando la scomparsa del regno e la nascita di una repubblica federale (sebbene di dimensione pi\u00f9 ridotte rispetto al precedente regno). La nuova capitale epirota venne spostata a Fenice, il centro politico dei Caoni. L'Epiro, governato sotto l'egida della Lega epirota come stato federale dotato di un proprio \"parlamento\", mantenne una certa rilevanza politico-militare.\nDurante le prime due guerre macedoniche la lega epirota rimase neutrale, tuttavia durante la terza la lega si sciolse con i Molossi che si allearono con i Macedoni e i Caoni e i Tesproti con i Romani. La vittoria di Roma fu disastrosa per l'Epiro, circa 150.000 abitanti della Molossia furono resi schiavi."}
{"id": "3394811", "revid": "287204", "url": "https://it.wikipedia.org/wiki?curid=3394811", "title": "Subaugusta (metropolitana di Roma)", "text": ""}
{"id": "3394815", "revid": "1573940", "url": "https://it.wikipedia.org/wiki?curid=3394815", "title": "Encymachus", "text": "Encymachus \u00e8 un genere di ragni appartenente alla famiglia Salticidae.\nDistribuzione.\nLe due specie oggi note di questo genere sono diffuse in Africa.\nTassonomia.\nA dicembre 2010, si compone di due specie:"}
{"id": "3394818", "revid": "395232", "url": "https://it.wikipedia.org/wiki?curid=3394818", "title": "Stazione di Tora", "text": ""}
{"id": "3394821", "revid": "287204", "url": "https://it.wikipedia.org/wiki?curid=3394821", "title": "Pirro (disambigua)", "text": ""}
{"id": "3394826", "revid": "1543377", "url": "https://it.wikipedia.org/wiki?curid=3394826", "title": "Campionati mondiali di biathlon 2011 - 15 km partenza in linea maschile", "text": "La 15 km con partenza in linea maschile dei Campionati mondiali di biathlon 2011 si \u00e8 svolta il 12 marzo 2011 alle 14:30 (UTC+5). Hanno partecipato 30 atleti."}
{"id": "3394827", "revid": "384401", "url": "https://it.wikipedia.org/wiki?curid=3394827", "title": "Teorema della risposta armonica", "text": ""}
{"id": "3394833", "revid": "716642", "url": "https://it.wikipedia.org/wiki?curid=3394833", "title": "Shaun MacDonald", "text": "Carriera.\nClub.\nDopo aver esordito con lo Swansea City, viene per 4 volte ceduto in prestito allo Yeovil Town.\nNazionale.\nNel 2010 debutta con la nazionale gallese, contro la Svizzera."}
{"id": "3394836", "revid": "24443", "url": "https://it.wikipedia.org/wiki?curid=3394836", "title": "Passo Moro", "text": ""}
{"id": "3394837", "revid": "37401", "url": "https://it.wikipedia.org/wiki?curid=3394837", "title": "Re dell'Epiro", "text": ""}
{"id": "3394839", "revid": "1573940", "url": "https://it.wikipedia.org/wiki?curid=3394839", "title": "Epidelaxia", "text": "Epidelaxia \u00e8 un genere di ragni appartenente alla famiglia Salticidae.\nDistribuzione.\nLe tre specie oggi note di questo genere sono tutte endemiche dello Sri Lanka.\nTassonomia.\nA dicembre 2010, si compone di tre specie:"}
{"id": "3394841", "revid": "105611", "url": "https://it.wikipedia.org/wiki?curid=3394841", "title": "Vol\u00e0no", "text": ""}
{"id": "3394842", "revid": "28592", "url": "https://it.wikipedia.org/wiki?curid=3394842", "title": "Regno di Epiro", "text": ""}
{"id": "3394843", "revid": "1543377", "url": "https://it.wikipedia.org/wiki?curid=3394843", "title": "Campionati mondiali di biathlon 2011 - 12,5 km partenza in linea femminile", "text": "La 12,5\u00a0km con partenza in linea femminile dei Campionati mondiali di biathlon 2011 si \u00e8 svolta il 12 marzo 2011 alle 12:30 (UTC+5). Hanno partecipato 30 atlete."}
{"id": "3394844", "revid": "124808", "url": "https://it.wikipedia.org/wiki?curid=3394844", "title": "Anaconda 3", "text": ""}
{"id": "3394846", "revid": "204012", "url": "https://it.wikipedia.org/wiki?curid=3394846", "title": "Hansj\u00f6rg Lips", "text": ""}
{"id": "3394847", "revid": "28592", "url": "https://it.wikipedia.org/wiki?curid=3394847", "title": "Re di \u039cacedonia", "text": ""}
{"id": "3394849", "revid": "204012", "url": "https://it.wikipedia.org/wiki?curid=3394849", "title": "Robert H\u00fcrlimann", "text": ""}
{"id": "3394850", "revid": "204012", "url": "https://it.wikipedia.org/wiki?curid=3394850", "title": "Thomas Kl\u00e4y", "text": ""}
{"id": "3394852", "revid": "204012", "url": "https://it.wikipedia.org/wiki?curid=3394852", "title": "Peter D\u00e4ppen", "text": ""}
{"id": "3394853", "revid": "1372005", "url": "https://it.wikipedia.org/wiki?curid=3394853", "title": "Walter Zwi Bacharach", "text": "Biografia.\nFugg\u00ec con la sua famiglia nei Paesi Bassi nel 1938. Qui venne catturato con i suoi familiari dai nazisti, nel 1942. Fu mandato nel campo di transito di Westerbork, in seguito nel ghetto di Theresienstadt, finendo infine ad Auschwitz. Sopravvisse incredibilmente alla marcia della morte e fu liberato dalle forze statunitensi. In seguito emigr\u00f2 in Palestina (1946) stabilendosi a Tel-Aviv. Ha analizzato particolarmente, in \"Anti-Jewish Prejudices in German-Catholic Sermons\", il pregiudizio antisemita cristiano e cattolico nei sermoni e negli scritti in Germania agli inizi del XX secolo; la sua posizione \u00e8 stata analizzata criticamente all'interno dei vari punti di vista ebraici sull'argomento, sulle cause del fenomeno. \u00c8 professore emerito di storia alla Bar-Ilan University, ricercatore affiliato all\"'International Institute for Holocaust Research\" dello Yad Vashem e direttore del Leo Baeck Institute di Gerusalemme, noto centro con sedi in varie parti del mondo, creato nel 1955 dal \"Council of Jews\" per raccogliere materiale e fonti sugli ebrei di lingua tedesca dalla storia moderna a oggi."}
{"id": "3394857", "revid": "767487", "url": "https://it.wikipedia.org/wiki?curid=3394857", "title": "Hegemon dell'Epiro", "text": ""}
{"id": "3394861", "revid": "547034", "url": "https://it.wikipedia.org/wiki?curid=3394861", "title": "Lucio Marcio Censorino (console 39 a.C.)", "text": "Biografia.\nLui e il suo collega Gaio Calvisio Sabino furono gli unici due senatori che cercarono di difendere Giulio Cesare quando fu assassinato, nel 44 a.C.; per questo atto di fedelt\u00e0 ricevettero la carica di consoli da parte dei membri del secondo triumvirato.\nMarcio Censorino fu proconsole di Macedonia e Acaia nel 42-40 a.C. Lui e Fabio Massimo furono gli ultimi proconsoli ad essere onorati del titolo di salvatori della patria prima dell'avvento del principato di Augusto. Dopo la terza guerra civile Censorino ricevette la casa di Cicerone sul Palatino.\nFamiglia.\nI Marcii Censorini erano un ramo plebeo della \"gens Marcia\", ma Ronald Syme mette in risalto il loro \"antico prestigio, appena inferiore al patriziato\". Furono sostenitori di Gaio Mario e decisi \"populares\" durante la terza guerra civile romana. Il padre di Lucio, che aveva lo stesso nome, fu un nemico di Silla nell'88 a.C.\nLa figlia di Censorino (o forse la sorella) spos\u00f2 Lucio Sempronio Atratino, che fu console suffetto nel 34 a.C. Suo figlio Gaio Marcio Censorino fu console nell'8 a.C.\nCarriera politica e militare.\nCensorino divenne pretore nel 43 a.C., probabilmente \"praetor urbanus\", prima di partecipare alla battaglia di Mutina in aiuto di Marco Antonio, come accenna Cicerone. Assieme ad altri che si erano schierati con Antonio, fu dichiarato un nemico pubblico dal senato.\nDopo la battaglia di Filippi nel 42 a.C., Antonio lasci\u00f2 Censorino al comando di Macedonia e Acaia, dove rimase fino alla fine del 40 a.C., quando venne sostituito da Asinio Pollione.\nCensorino celebr\u00f2 il trionfo sulla Macedonia il primo giorno del proprio consolato, nel 39 a.C. Si \u00e8 pensato che il trionfo fosse assegnato all'epoca per mostrare una nuova \"concordia\", ossia per riaffermare l'unit\u00e0 tornata all'interno della repubblica grazie al secondo triumvirato e per onorarne i sostenitori, e che quindi il trionfo fosse concesso pi\u00f9 per questa ragione che per i meriti. Come il collega al consolato, Calvisio Sabino, Censorino fu in principio un partigiano di Antonio, per poi diventare un alleato di Ottaviano quando questi divenne l'unico uomo al potere.\nTra le concessioni fatte a Censorino per la sua lealt\u00e0, gli fu permesso di comperare la casa di Cicerone sul Palatino, che l'oratore si era sforzato di recuperare dopo il suo esilio. Il valore dell'edificio ammontava a 3.500.000 sesterzi, tuttavia questa, assieme alle altre propriet\u00e0 di Cicerone confiscate dopo la sua morte, fu venduta pubblicamente all'asta a persone tutt'altro che delle stesse opinioni politiche di Cicerone. La casa pass\u00f2 poi a Tito Statilio Tauro, che Cicerone sapeva gi\u00e0 associato a Calvisio.\nCome consoli, Censorino e Calvisio difesero davanti al senato gli interessi di alcuni rappresentanti di Afrodisia, che si erano lamentati dei soprusi subiti durante le guerre civili. Alla citt\u00e0 fu accordato lo status di alleata indipendente e ricevette ulteriori benefici e privilegi.\nSacerdozio.\nNell'iscrizione che registra i \"quindecimviri sacris faciundis\" che organizzarono i \"Ludi saeculares\" del 17 a.C., Censorino ricopriva il ruolo di sacerdote pi\u00f9 anziano, secondo solo a Marco Agrippa. Agrippa divenne un sacerdote del collegio non dopo il 31 a.C. e nel 17 a.C. doveva avere un'et\u00e0 piuttosto avanzata.\nDal momento che lo si sa attivo durante quell'epoca, alcuni credono che egli sia il Marcio Censorino a cui Orazio indirizz\u00f2 il \"Carmen\" 8 del suo quarto libro delle Odi. Questo Censorino \u00e8 tuttavia identificato spesso con il figlio Gaio, il meno conosciuto console dell'8 a.C."}
{"id": "3394870", "revid": "1792967", "url": "https://it.wikipedia.org/wiki?curid=3394870", "title": "Ivan Kupala (festivit\u00e0)", "text": "La Notte di Ivan Kupala (\"Festa di San Giovanni Battista\"; ; in bielorusso: \u041a\u0443\u043f\u0430\u043b\u043b\u0435; in ucraino: \u0406\u0432\u0430\u043d \u041a\u0443\u043f\u0430\u043b\u0430; in polacco Noc Kupa\u0142y; in lituano: Jonines o Rasos) \u00e8 celebrato in Polonia, Russia, Bielorussia, Lituania e Ucraina di solito nella notte tra il 23/24 giugno secondo il calendario gregoriano o nella notte tra il 6/7 luglio secondo il calendario giuliano ancora usato da molte chiese ortodosse. Il Giorno di Ivan Kupala \u00e8 una festivit\u00e0 collegata al solstizio d'estate, quando le notti sono le pi\u00f9 corte dell'anno, e trova il suo opposto nella festivit\u00e0 di Koro\u010dun collegata al solstizio d'inverno.\nMolti studiosi di mitologia, come James Frazer, affermano che la festivit\u00e0 sia legata a Kupala, un'antica divinit\u00e0 pagana della fertilit\u00e0, accettata nel Cristianesimo ortodosso spesso in coincidenza con la celebrazione di San Giovanni Battista e nel giorno del solstizio d'estate.\nIl nome bielorusso, ucraino, russo della festivit\u00e0 \u00e8 composto da \"Ivan\", forma slava del nome \"Giovanni\", e \"Kupala\", il termine slavo collegato al lavarsi in acqua, che \u00e8 concettualmente affine. Quest'ultima parola \u00e8 stata collegata all'atto del battesimo per immersione in acqua, da cui deriva il titolo biblico di \"Battista\" attribuito a Giovanni, sebbene in realt\u00e0 la tradizione di \"Kupala\" sia antecedente a quella cristiana, essendo correlata ad una divinit\u00e0 slava pre-cristiana, ed era collegata al \"nodfyr\", un rituale di purificazione tramite il fuoco rigeneratore.\nPoich\u00e9 la celebrazione pagana continuava ad essere popolare anche dopo l'introduzione del Cristianesimo, essa fu semplicemente accettata e ristabilita come tradizione cristiana connessa al folklore locale. In rare occasioni \u00e8 nominata al femminile come Ivanna Kupala.\nLa festivit\u00e0 \u00e8 ancora entusiasticamente celebrata dai giovani dell'Europa dell'Est. La notte precedente la festivit\u00e0 (\"Notte di Tvorila\") \u00e8 considerata la notte degli scherzi di buonumore (che a volte d\u00e0 luogo a problemi con le forze dell'ordine). Nello stesso giorno di Ivan Kupala, i ragazzi fanno scherzi con l'acqua e gettano l'acqua addosso alla gente per strada."}
{"id": "3394872", "revid": "1363832", "url": "https://it.wikipedia.org/wiki?curid=3394872", "title": "Achille Sacchi (patriota)", "text": "Biografia.\nStudente di medicina a Pavia, partecip\u00f2 ai moti lombardi del 1848. Successivamente accorse alla difesa della Repubblica Romana, rimanendo ferito nella battaglia di Porta S.Pancrazio. \n&lt;br&gt;Partecip\u00f2 alla riunione del 2 novembre 1850, costitutiva del comitato rivoluzionario di Mantova. Sfugg\u00ec alla cattura rifugiandosi prima in Piemonte poi in Svizzera. \n&lt;br&gt;Non giovandosi dell'amnistia austriaca si stabil\u00ec a Genova dove esercitava la professione medica in cooperazione con Agostino Bertani. Nel 1859 era tra i Cacciatori delle Alpi e nel 1860 raggiunse Garibaldi combattendo sul Volturno. \n&lt;br&gt;Finalmente nel 1866, unitasi Mantova al Regno d'Italia, rientr\u00f2 nella citt\u00e0 natale dove lavor\u00f2 per la diffusione delle idee democratiche e repubblicane federaliste. &lt;br&gt;L'impegno politico negli enti pubblici mantovani, insieme alla sua professione di medico, lo port\u00f2 ad occuparsi della pellagra che colpiva le masse contadine mantovane a causa di una dieta esclusivamente basata sul granoturco e a propugnare un pi\u00f9 efficace e umano trattamento dei malati di mente.\nFra i figli avuti dalla moglie Elena Casati vi furono l'esploratore Maurizio Sacchi e le femministe Ada e Beatrice Sacchi."}
{"id": "3394876", "revid": "767487", "url": "https://it.wikipedia.org/wiki?curid=3394876", "title": "Giacomo Vincenti", "text": "Biografia.\nInizi\u00f2 la stampa della musica nel 1583 in societ\u00e0 con Ricciardo Amadino, e fra il 1583 e il 1586 stamparono circa venti libri l'anno, per la maggior parte edizioni musicali. Anche se la societ\u00e0 ebbe termine nel 1586 il nome continu\u00f2 a essere usato in diverse edizioni seguenti, mantenendo il copyright abbinato in altre. Nel 1587 Vincenti pubblic\u00f2 i \"Quattro libri di madrigali\" di Luca Marenzio con dedica del compositore.\nVincenti ebbe dei concorrenti e fra questi Gardano, Scotto e Amadino, anche se la sua produzione era di maggior respiro. Egli pubblic\u00f2 poche opere che non fossero edizioni musicali. Fu fra i primi editori di musica a compilare un listino delle opere, spesso corredato anche del prezzo di vendita. Vincenti us\u00f2 la stampa a caratteri mobili anche se le sue pubblicazioni non spiccano per bellezza di impaginazione quanto per l'accuratezza della scrittura.\nVincenti pubblic\u00f2 le opere dei pi\u00f9 noti compositori del nord Italia del tempo, e fra questi:\nTrattati di:"}
{"id": "3394879", "revid": "104458", "url": "https://it.wikipedia.org/wiki?curid=3394879", "title": "Tournelon Blanc", "text": "Il Tournelon Blanc (3.702\u00a0) \u00e8 una montagna del Gruppo del Grand Combin nelle Alpi Pennine.\nDescrizione.\nSi trova nel Canton Vallese, \u00e8 collocato a nord del Grand Combin tra il Lago di Mauvoisin ed il Ghiacciaio di Corbassi\u00e8re."}
{"id": "3394885", "revid": "1305772", "url": "https://it.wikipedia.org/wiki?curid=3394885", "title": "Ivan Kupala", "text": "Ivan Kupala si pu\u00f2 riferire a:"}
{"id": "3394886", "revid": "24443", "url": "https://it.wikipedia.org/wiki?curid=3394886", "title": "Grand Tete de By", "text": ""}
{"id": "3394889", "revid": "63756", "url": "https://it.wikipedia.org/wiki?curid=3394889", "title": "Confine tra la Citt\u00e0 del Vaticano e l'Italia", "text": "Il confine tra la Citt\u00e0 del Vaticano e l'Italia descrive la linea di demarcazione tra questi due stati, avente una lunghezza di 3,2 km.\nStabilito dai Patti Lateranensi dell'11 febbraio 1929 e quindi dalla nascita della Citt\u00e0 del Vaticano, il confine di stato \u00e8 un confine esterno dell'Unione europea, ma, come altri microstati d\u2019Europa, ha sottoscritto accordi che gli permettono di adoperare, ad esempio, la moneta comunitaria come valuta corrente, rendendo in tal modo ancora pi\u00f9 sottile, per cos\u00ec dire, la demarcazione tra microstati e Stati membri. Grazie a trattati tra Italia e Citt\u00e0 del Vaticano al confine non ci sono controlli doganali dato che \u00e8 compreso nello spazio doganale italiano.\nIl confine tra Citt\u00e0 del Vaticano e Italia riguarda solo la citt\u00e0 di Roma; \u00e8 il terzo pi\u00f9 corto del pianeta, dopo il confine tra la Spagna e il Regno Unito (1,2 km) e il confine tra il Botswana e lo Zambia (0,15 km).\nStoria.\nIl Vaticano non \u00e8 esistito come Stato da quando nel 1870 lo Stato della Chiesa entr\u00f2 a far parte del Regno d'Italia. La situazione si modific\u00f2 solo alla firma dei Patti Lateranensi nel 1929, in cui fu prevista la costituzione dello Stato, come lo conosciamo oggi, di Citt\u00e0 del Vaticano.\nL'articolo 3 dei Patti Lateranensi stabilisce che \"I confini di detta Citt\u00e0 [del Vaticano] sono indicati nella Pianta che costituisce l'Allegato I\u00b0 del presente Trattato, del quale forma parte integrante.\" Viene altres\u00ec precisato che piazza San Pietro, pur facendo parte della Citt\u00e0 del Vaticano, \u00e8 normalmente aperta al pubblico e soggetta ai poteri di polizia delle autorit\u00e0 italiane, le quali si arrestano ai piedi della scalinata della Basilica, astenendosi dal montare ed accedere alla detta Basilica (salvo che siano invitate ad intervenire dall'autorit\u00e0 vaticana competente). Durante le funzioni religiose che sottraggono temporaneamente la piazza di San Pietro al libero transito del pubblico, le autorit\u00e0 italiane devono ritirarsi oltre le linee esterne del colonnato berniniano e del loro prolungamento.\nLa mappa allegata ai Patti Lateranensi, in scala 1:5000, non \u00e8 chiara in alcuni punti: per tale motivo venne costituita una commissione bilaterale italo-vaticana per verificare puntualmente i confini tra i due stati, tuttavia dopo quattro anni di lavori le conclusioni non vennero pi\u00f9 ratificate, per cui in alcuni casi si sono consolidate le consuetudini.\nDelimitazione.\nIl confine segue le Mura Leonine fino a poco prima del colonnato di Piazza San Pietro, dove una piccola parte di territorio italiano, chiamato anche Ricciolo d'Italia, si insinua nel territorio del Vaticano, separandolo in due parti, proprio dietro il braccio destro del Colonnato - guardando la Basilica - poi segue il resto del Colonnato di destra piazza San Pietro e la delimitazione tra piazza San Pietro e piazza Pio XII. La linea esatta \u00e8 segnata sul suolo da una linea curva di travertino. Recentemente, pi\u00f9 che altro per motivi di sicurezza, sono stati disposti dei plinti collegati da catene che consentono il passaggio solo in due punti precisi e presidiati da guardie. Il confine prosegue seguendo il bordo esterno del Colonnato berniniano di sinistra, fino alla Sacrestia della Basilica di San Pietro, e prosegue dividendo l'Aula Paolo VI tra i due Stati (poltrone in Italia ma in zona extraterritoriale a favore della Santa Sede, palco in Vaticano). Il confine statale, stranamente, non risulta segnato sul pavimento dell'Aula, e segue un percorso a zig-zag.\nPiazza San Pietro \u00e8 controllata, per lo pi\u00f9 dalla Polizia di Stato italiana, ma talvolta anche dalla Gendarmeria, mentre gli altri accessi sono controllati, internamente, dal Corpo della Gendarmeria e dalle Guardie Svizzere, mentre, esternamente, dall'Ispettorato di pubblica sicurezza \"Vaticano\"."}
{"id": "3394890", "revid": "104458", "url": "https://it.wikipedia.org/wiki?curid=3394890", "title": "Nikolai Kruglov", "text": ""}
{"id": "3394899", "revid": "12190", "url": "https://it.wikipedia.org/wiki?curid=3394899", "title": "Fine art", "text": ""}
{"id": "3394903", "revid": "767487", "url": "https://it.wikipedia.org/wiki?curid=3394903", "title": "Tamir (fiume)", "text": "Il Tamir o Tamir gol (in mongolo \u0422\u0430\u043c\u0438\u0440 \u0433\u043e\u043b) \u00e8 un fiume della Mongolia centrale, provincia dell'Arhangaj. Scende dai monti Hangaj e sfocia nel fiume Orhon ad ovest del lago \u00d4gij nuur (alle coordinate: )."}
{"id": "3394905", "revid": "309289", "url": "https://it.wikipedia.org/wiki?curid=3394905", "title": "Tamir Gol", "text": ""}
{"id": "3394906", "revid": "309289", "url": "https://it.wikipedia.org/wiki?curid=3394906", "title": "S\u0117l\u0117ng\u0117", "text": ""}
{"id": "3394914", "revid": "767487", "url": "https://it.wikipedia.org/wiki?curid=3394914", "title": "Forza d'urto", "text": "Forza d'urto (\"Stone Cold\") \u00e8 un film d'azione del 1991 diretto da Craig R. Baxley. \u00c8 il film che ha portato al debutto cinematografico la star del football americano degli anni ottanta Brian Bosworth.\nTrama.\nJoe Huff (Brian Bosworth) \u00e8 un poliziotto dell'Alabama momentaneamente sospeso dal servizio per l'eccessivo uso della forza nei confronti dei criminali. Un giorno, dopo aver sventato una rapina in un supermercato, viene convocato dall'agente Cunningham (Richard Gant) in un isolato parcheggio sotterraneo. Qui Cunningham costringe il poliziotto a partecipare in incognito ad un'operazione di polizia, minacciandolo di trasformare le sue tre settimane di sospensione in sei mesi senza retribuzione. Cunningham vuole che Joe vada in Mississippi sotto copertura per infiltrarsi in una banda di motociclisti legata agli omicidi di alcuni funzionari del governo e sospettata di spaccio di stupefacenti alla mafia. Questa banda chiamata \"La Fratellanza\" (The Brotherhood) \u00e8 guidata da un violento psicopatico di nome Chains Cooper (Lance Henriksen).\nJoe accetta a malincuore e va sotto copertura con il nome John Stone, ma il suo lavoro non \u00e8 facile. Il suo contatto all'FBI Lance (Sam McMurray) \u00e8 un misofobo che non \u00e8 molto in sintonia con i bikers e i membri della Fratellanza, soprattutto Chains, hanno qualche dubbio su John Stone, che sembra apparso dal nulla per avere un ruolo nei loro traffici.\nJoe viene costretto ad uccidere un uomo come sua iniziazione e chiede quindi aiuto all'FBI in modo da falsificare attentamente l'omicidio. Riesce cos\u00ec ad entrare nella banda, ma Ice Hensley (William Forsythe), il braccio destro di Chains continua a non fidarsi di lui. Durante l'operazione Joe scopre che il fine ultimo della Fratellanza \u00e8 di eliminare Brent Whipperton (David Tress), un procuratore distrettuale in corsa per diventare Governatore del Mississippi, che ha promesso di reprimere la criminalit\u00e0 all'interno dello stato. La Fratellanza vuole utilizzare uno stock di armi militari rubate per prendere d'assalto la Corte Suprema, dove un loro membro \u00e8 sotto processo per omicidio, e assassinare sia Whipperton che il giudice che presiede il caso.\nAd un certo punto per\u00f2 Nancy, la fidanzata di Chains, scopre accidentalmente la vera identit\u00e0 di Huff e lui le spiega che se collaborer\u00e0 con l'FBI le verr\u00e0 concessa l'immunit\u00e0. Anche se inizialmente riluttante, Nancy alla fine accetta, ma l'operazione non riesce perch\u00e9 l'uomo che Joe avrebbe dovuto uccidere per entrare nella Fratellanza ritorna improvvisamente. Per vendicarsi Chains spara e uccide Nancy, ma non vuole uccidere Huff cos\u00ec facilmente, e decide quindi di legargli una bomba al petto e di gettarlo gi\u00f9 da un elicottero in rotta verso il tribunale.\nJoe riesce a liberarsi e a prendere il controllo dell'elicottero e vola fino al palazzo di giustizia, dove nel mentre \u00e8 scoppiato uno scontro tra la Fratellanza e la polizia locale. Dopo essere riuscito a superare le file della banda, si ritrova infine faccia a faccia con Chains. Riesce facilmente ad avere la meglio sul malvivente e lo lascia in custodia alla polizia, ma improvvisamente Chains riesce a liberarsi e a rubare una pistola con l'intento di sparare a Joe. Si sente un colpo di pistola e Chains cade a terra dopo essere stato colpito da Lance. Huff esce cos\u00ec vittorioso dal tribunale."}
{"id": "3394917", "revid": "56620", "url": "https://it.wikipedia.org/wiki?curid=3394917", "title": "Ricciardo Amadino", "text": "Biografia.\nInizi\u00f2 la pubblicazione in proprio nel 1579 ma con scarso successo. Si associ\u00f2 poi a Giacomo Vincenti, con il quale pubblic\u00f2 pi\u00f9 di 80 libri fra il 1583 ed il 1586. Molti di questi erano ristampe di famosi libri di madrigali, ma molti erano delle prime pubblicazioni. La societ\u00e0 and\u00f2 avanti fino al 1586, anche se occasionalmente continuarono a stampare alcuni libri assieme. Dopo il 1586, il marchio di Amadino apparve su degli organi ed egli stamp\u00f2 principalmente musica, oltre ad alcuni trattati, compresa la prima edizione de \"Il desiderio\" di Ercole Bottrigari. Egli stamp\u00f2 edizioni di musicisti importanti come Luca Marenzio e Claudio Monteverdi, compresa la celebre edizione del 1609 de \"L'Orfeo\" e in termini di edizioni prodotte fu uno degli stampatori pi\u00f9 importanti di musica italiana."}
{"id": "3394924", "revid": "115697983", "url": "https://it.wikipedia.org/wiki?curid=3394924", "title": "Christoph Kornschober", "text": "Biografia.\nFrequenta l'Accademia d'Arte e Spettacolo di Graz. Nel 2000 incarna il ruolo di un tossicodipendente nel telefilm di Sat.1 \"Klinikum Berlin Mitte - Leben in Bereitschaft\". Nello stesso anno partecipa, come concorrente, al reality show di ORF \"Taxi Orange\". Deve, probabilmente, la fama alla soap di ZDF \"Julia - La strada per la felicit\u00e0\"; qui interpreta, tra il 2005 e il 2006, il ruolo del compianto Niko Becker. Nel 2010 \u00e8 nei panni di Arthur Halgruber nel telefilm \"SOKO Kitzb\u00fchel\", in onda su ORF."}
{"id": "3394925", "revid": "212348", "url": "https://it.wikipedia.org/wiki?curid=3394925", "title": "Domenico Ferri (architetto)", "text": "Biografia.\nDomenico Ferri, originario di Selva Malvezzi, in provincia di Bologna. Nel suo atto di nascita risulta che suo padrino fu il Governatore di allora di Selva, Giuseppe Gianini, si deve arguire che la famiglia Ferri, che contava tra i suoi membri agricoltori ed anche un sacerdote, doveva essere abbastanza importante in un contesto ottocentesco delle zone rurali della provincia di Bologna.\nFrequent\u00f2 l'Accademia di belle arti di Bologna, formandosi alla scuola di Francesco Cocchi e di Antonio Basoli.\nEsord\u00ec come scenografo realizzando nel decennio dal 1819 al 1829 scenografie per diversi teatri sia in Emilia-Romagna che a Roma, Ancona, Padova e Senigallia.\nPer il suo lavoro, Domenico Ferri viaggi\u00f2 molto per l'Europa; nel 1837 esegu\u00ec i disegni per le scene di alcune opere liriche al Teatro dell'Opera Italiana a Parigi, citt\u00e0 nella quale lavor\u00f2 a lungo. Richiamato da Gioacchino Rossini a Parigi nel 1850 rinnov\u00f2 i trionfi degli scenografi italiani dei secoli XVII e XVIII. Chiamato da Carlo Alberto ad Insegnare nell'Accademia torinese, esegu\u00ec in questa citt\u00e0 molte opere, fra cui lo scalone del palazzo reale. Esegu\u00ec alcuni progetti anche a Mosca, in particolare nel Cremlino. La citt\u00e0 di Molinella gli ha dedicato una via nel centro cittadino."}
{"id": "3394931", "revid": "1305772", "url": "https://it.wikipedia.org/wiki?curid=3394931", "title": "Nikolaj Kruglov (sciatore 1950)", "text": "\u00c8 padre di Nikolaj, a sua volta biatleta di alto livello. Per evitare l'omonimia \u00e8 detto anche Nikolaj Kruglov senior.\nBiografia.\nCon i due ori vinti nell'individuale e nella staffetta fu l'atleta pi\u00f9 titolato nel biathlon ai XII Giochi olimpici invernali di ; il suo palmar\u00e8s vanta onoltre diversi titoli mondiali e nazionali. Dopo il ritiro dalle competizioni \u00e8 divenuto allenatore di biathlon."}
{"id": "3394932", "revid": "339392", "url": "https://it.wikipedia.org/wiki?curid=3394932", "title": "Faxare", "text": ""}
{"id": "3394938", "revid": "666668", "url": "https://it.wikipedia.org/wiki?curid=3394938", "title": "Gran Premio motociclistico di Finlandia 1969", "text": "Il Gran Premio motociclistico di Finlandia fu il nono appuntamento del motomondiale 1969.\nSi svolse il 3 agosto 1969 a Imatra. Corsero tutte le classi meno la 50.\nIn 350 e 500 Giacomo Agostini fu ancora primo: in 350 Rodney Gould tent\u00f2 di tenergli testa, mentre in 500 tutti gli avversari (tra cui, decimo, l'austriaco Wolfgang Stropek, in sella ad una MV Agusta derivata dalla 600 4 cilindri di serie) finirono doppiati.\nPi\u00f9 emozionante la gara della 250, dove Kent Andersson sbaragli\u00f2 la concorrenza di Renzo Pasolini (caduto e finito in ospedale), Santiago Herrero e Giuseppe Visenzi.\nIn 125 Dave Simmonds, gi\u00e0 laureatosi Campione del Mondo, ottenne una nuova vittoria. Ultima gara della giornata quella dei sidecar, vinta da Klaus Enders approfittando del ritiro per problemi meccanici di Helmut Fath (che aveva per passeggero, eccezionalmente, Billie Nelson, secondo nella gara della 500).\nI record sul giro in tutte le classi delle moto sciolte furono migliorati."}
{"id": "3394939", "revid": "2130303", "url": "https://it.wikipedia.org/wiki?curid=3394939", "title": "Chiesa di Santa Maria del Carmine (Ripacandida)", "text": "La chiesa di Santa Maria del Carmine \u00e8 una chiesa di Ripacandida.\nLa chiesa.\nLa chiesa di Santa Maria del Carmine si presume che sia stata edificata prima del terremoto del 1694. Ricostruita con questo titolo dall'arciprete Baffari (zio del Beato Giambattista Rossi), peraltro evidente dallo stemma baronale della famiglia posto sul portale d'ingresso. Si presenta per un singolare apparato decorativo, realizzato nella prima met\u00e0 del settecento. I recenti restauri hanno riportato al primitivo splendore gli affreschi raffiguranti la Santissima Trinit\u00e0, la Madonna del Carmine e rosoni con i Santi, Donato vescovo e Donatello (San Donato da Ripacandida). A lato dell'altare la seicentesca scultura della Madonna del Carmine"}
{"id": "3394953", "revid": "110157", "url": "https://it.wikipedia.org/wiki?curid=3394953", "title": "Peterbilt", "text": "Peterbilt Motors Company \u00e8 una societ\u00e0 statunitense costruttrice di autocarri, con base a Denton, Texas, che fa parte della Paccar.\nUn telaio e carrozzeria Peterbilt sono stati utilizzati per la realizzazione dello Shockwave, un veicolo da esibizione con propulsione a jet."}
{"id": "3394958", "revid": "1573940", "url": "https://it.wikipedia.org/wiki?curid=3394958", "title": "Hasarius", "text": "Hasarius \u00e8 un genere di ragni appartenente alla Famiglia Salticidae.\nDistribuzione.\nLe 29 specie oggi note rendono questo genere a diffusione cosmopolita.\nIn Italia \u00e8 stata reperita una sola specie di questo genere, la H. adansoni\nTassonomia.\nQuesto genere ha subito vari rimaneggiamenti: \u00e8 considerato un sinonimo anteriore di \"Jacobia\" per uno studio sulla specie tipo \"Jacobia brauni\" da parte degli aracnologi Clark &amp; Benoit del 1977; \u00e8 anche sinonimo anteriore di \"Tachyskarthmos\" Hogg, 1922 a seguito di uno studio di Pr\u00f3szynski del 1984 e di Zabka del 1985.\nInoltre sinonimo anteriore di \"Vitioides\" (nome cambiato da Marples stesso in sostituzione di \"Vitia\" in quanto occupato precedentemente da un altro genere) da uno studio di Pr\u00f3szynski del 1990.\nInfine non \u00e8 un sinonimo anteriore di Rhondes a seguito di uno studio di Maddison, Bodner &amp; Needham del 2008, \"contra\" un altro studio di Zabka del 1988.\nA dicembre 2010, si compone di 29 specie:\nSpecie trasferite.\nFinora da questo genere sono state trasferite altrove ben 14 specie:"}
{"id": "3394962", "revid": "1573940", "url": "https://it.wikipedia.org/wiki?curid=3394962", "title": "Drepanis pacifica", "text": "Il mamo delle Hawaii (Drepanis pacifica ) era un uccello passeriforme fringillide della famiglia dei Fringillidi.\nDescrizione.\nDimensioni.\nMisurava fino a 23 cm di lunghezza, dei quali circa 7 spettavano al lungo becco ricurvo.\nAspetto.\nIl piumaggio era nero su quasi tutto il corpo, eccezion fatta per remiganti, basso ventre, sottocoda e codione, che erano di colore giallo: alcune penne gialle potevano essere presenti anche alla base del becco, mentre la prima remigante esterna delle ali tendeva ad essere bianca. Gli occhi erano neri, cos\u00ec come dello stesso colore erano il becco (pi\u00f9 chiaro alla base) e le zampe.\nBiologia.\nSi trattava di animali dalle abitudini diurne, che si muovevano perlopi\u00f9 da soli o in coppie, spostandosi perlopi\u00f9 sula canopia ed emettendo richiami flautati.\nAlimentazione.\nIl mamo di Hawaii era prevalentemente nettarivoro: il lungo becco ricurvo veniva infilato all'interno della corolla dei fiori, il cui nettare veniva sorbito mediante la lunga lingua setolosa. In particolare, la forma del becco di questi uccelli combaciava perfettamente con quella della corolla di molte lobelie endemiche, del nettare delle quali verosimilmente il mamo si nutriva. Oltre al nettare, probabilmente questi uccelli integravano la propria dieta con piccoli insetti assunti sporadicamente, similmente a quanto osservabile negli affini iiwi.\nRiproduzione.\nLa riproduzione di questi uccelli non \u00e8 mai stata osservata: si ritiene, tuttavia, che essa non differisse significativamente per modalit\u00e0 e tempistica da quella di tutti gli altri drepanidini. Probabilmente gli esemplari giovani di mamo di Hawaii mostravano piumaggio di color marrone.\nDistribuzione e habitat.\nIl mamo di Hawaii, come intuibile dal nome comune, era endemico dell'isola di Hawaii, dove popolava i boschi nativi a media altezza.\nNella cultura hawaiiana.\nPer secoli, i mamo sono stati catturati dai nativi hawaiiani per raccoglierne le penne gialle, che venivano utilizzate per ornare gli \"\u02bbahu \u02bbula\" (mantelli) e i \"maihole\" (elmi) tradizionali: a differenza di altri uccelli le cui piume venivano utilizzate a tale scopo, tuttavia, il mamo di Hawaii godeva di una maggiore sacralit\u00e0, e solo i membri della famiglia reale erano autorizzati a vestirne le piume. Per catturare questi uccelli, i nativi impiastricciavano i rami nei pressi dei fiori di lobelia con la linfa di sandalo o albero del pane, per poi raccogliere gli uccelli che vi rimanevano invischiati mentre si recavano ai fiori per nutrirsi: sebbene si ritenga che la spiumatura difficilmente avrebbe potuto essere fatale per questi uccelli (considerando che venivano loro strappate le penne di una zona piuttosto ristretta), non \u00e8 ancora chiaro se i momo spiumati venissero mangiati, tenuti come animali domestici oppure se su di essi vigesse un \"kapu\" che ne imponesse l'uccisione o il rilascio. Si ritiene solo che per completare il famoso mantello giallo del re Kamehameha I, fabbricato durante il regno di otto sovrani, vennero impiegate le penne di ben 80.000 esemplari di mamo.\nCon l'arrivo degli europei sulle isole, il fragile equilibrio fra il mamo e l'uomo si alter\u00f2 irrimediabilmente: le foreste vennero quasi completamente rase al suolo per far spazio alle coltivazioni, vennero introdotte specie invasive che danneggiarono le poche aree di foresta nativa rimasta intatta e giunsero nuove malattie (come il vaiolo aviario e la malaria aviaria), alle quali tutti i drepanidini hawaiiani si dimostrarono estremamente vulnerabili.\nQuesto \"mix\" di fattori fece s\u00ec che nel giro di meno di un secolo il mamo di Hawaii divenisse sempre pi\u00f9 raro: l'ultimo avvistamento accertato di questi uccelli fu di due esemplari (di cui uno venne ucciso dall'osservatore) osservati nella porzione orientale dell'isola di Hawaii nel 1898."}
{"id": "3394974", "revid": "104458", "url": "https://it.wikipedia.org/wiki?curid=3394974", "title": "Nikolaj Kruglov junior", "text": ""}
{"id": "3394976", "revid": "104458", "url": "https://it.wikipedia.org/wiki?curid=3394976", "title": "Nikolay Kruglov junior", "text": ""}
{"id": "3394982", "revid": "729019", "url": "https://it.wikipedia.org/wiki?curid=3394982", "title": "Bessarakpenbe", "text": " Bessarakpenbe \u00e8 un villaggio nella Prefettura di Bassar nella regione di Kara nel nord-ovest del Togo."}
{"id": "3394991", "revid": "56620", "url": "https://it.wikipedia.org/wiki?curid=3394991", "title": "Fire (Cashore)", "text": "Fire \u00e8 il secondo libro pubblicato dalla statunitense Kristin Cashore, preceduto da \"Graceling\". Narra le vicende di trent'anni prima dell'epoca in cui si \u00e8 svolto il racconto di \"Graceling\".\nNarra delle sorti della Valle, un regno popolato da uomini e mostri, animali molto aggressivi e dai colori incredibili (rapaci verdi, gatti dorati...).\nFire \u00e8 una ragazza-mostro bellissima, l'unica della Valle, \u00e8 dotata di poteri mentali straordinari: riesce a infondere nelle persone il desiderio di compiere un'azione anche contro la loro volont\u00e0. Figlia di un mostro crudele decide di non avere figli per non far esistere altri mostri-umani in grado di manipolare le menti, questo non le impedisce per\u00f2 di innamorarsi e di usare il suo potere per aiutare quelle persone cui vuole bene. Un libro ricco di colpi di scena, romantico e riflessivo."}
{"id": "3394992", "revid": "104458", "url": "https://it.wikipedia.org/wiki?curid=3394992", "title": "Nikolaj Kruglov senior", "text": ""}
{"id": "3394993", "revid": "104458", "url": "https://it.wikipedia.org/wiki?curid=3394993", "title": "Nikolay Kruglov senior", "text": ""}
{"id": "3394995", "revid": "1610933", "url": "https://it.wikipedia.org/wiki?curid=3394995", "title": "Arignota di Crotone", "text": "Biografia.\nArignota fu allieva di Pitagora e Teano e, secondo alcune tradizioni, la loro figlia. \nInsieme a Damo diffusero l'insegnamento della dottrina pitagorica ad altre donne.\nSecondo la Suda, ha scritto una \"Bacchica\" sui misteri di Demetra, che \u00e8 stato anche intitolato \"Il racconto della Sacra\". La Suda cita un lavoro chiamato \"Riti di Dioniso\", citato da Clemente di Alessandria."}
{"id": "3394997", "revid": "6923", "url": "https://it.wikipedia.org/wiki?curid=3394997", "title": "Paccar", "text": "Paccar \u00e8 un gruppo industriale statunitense fabbricante di autocarri con sede a Bellevue nello Stato di Washington.\nLa Paccar ha fabbriche nel Qu\u00e9bec, Canada, a Nashville, Tennessee, a Chillicothe, Ohio, a Renton, Washington, a Denton, Texas, a Mexicali in Messico, a Kenworth, Victoria in Australia oltre alla fabbriche DAF a Leyland, UK e Eindhoven in Paesi Bassi.\nLa Paccar raggruppa i marchi Kenworth, Peterbilt e DAF."}
{"id": "3395003", "revid": "1573940", "url": "https://it.wikipedia.org/wiki?curid=3395003", "title": "Chiesa di Sant'Antonio (Ripacandida)", "text": "La chiesa di Sant'Antonio (gi\u00e0 \"chiesa di San Bartolomeo\", antico patrono di Ripacandida), di difficile datazione, \u00e8 costruita sui resti di un vecchio torrione longobardo. Gravemente danneggiata dal terremoto del 23 novembre 1980, \u00e8 stata classificata inagibile, ed \u00e8 attualmente in fase di restauro dal 2017."}
{"id": "3395010", "revid": "226458", "url": "https://it.wikipedia.org/wiki?curid=3395010", "title": "Quadratrice", "text": "In matematica la quadratrice \u00e8 una curva i cui punti possono essere impiegati per determinare l'area di una seconda curva. La pi\u00f9 celebre di tali curve \u00e8 quella di Dinostrato. \nQuadratrice di Dinostrato.\nA parte la circonferenza, si tratta probabilmente della pi\u00f9 antica curva documentata, nota anche come trisettrice di Ippia, il quale pare l'abbia definita per fornire una risoluzione non \u201celementare\u201d all'altrimenti insolubile problema della trisezione dell'angolo.\nSi consideri il quadrato ABCD e si trasli il lato DC, con velocit\u00e0 costante nel tempo formula_1, fino a sovrapporlo al lato AB; si consideri, altres\u00ec, il lato AD e lo si faccia ruotare intorno ad A, con velocit\u00e0 angolare formula_2 costante nel tempo formula_1, fino a sovrapporlo al lato AB: la quadratrice \u00e8 il luogo geometrico delle intersezioni di tali due lati durante il loro movimento.\nConsiderando unitari la lunghezza del lato del quadrato e il tempo formula_4, indicando con formula_5 l'angolo F\u00c2B, in coordinate cartesiane parametriche (utilizzando il tempo formula_6 come parametro) la curva assume la seguente espressione:\ncon la condizione formula_8.\nEssendo formula_9 e sostituendo a formula_10 la coordinata formula_11 dalla prima equazione, si ottiene l'espressione cartesiana della quadratrice:\nLa quadratura del cerchio.\nNella sua opera il geometra tardo-ellenistico Pappo tramanda che Dinostrato, studiando la curva introdotta da Ippia per trisecare gli angoli, not\u00f2 che poteva servire anche per la quadratura del cerchio: infatti, l'ascissa dell'intersezione J della quadratrice con l'asse x \u00e8 pari a\nPartendo dalla misura di AJ si perviene facilmente a costruire il lato BL di misura formula_14. Il rettangolo BLNO (avente il lato BO di lunghezza \u00bd) \u00e8 equivalente al cerchio di diametro unitario AB. Il quadrato equivalente si ricava immediatamente, sfruttando il II teorema di Euclide: il suo lato \u00e8 l'altezza relativa all'ipotenusa QN = BO + BL del triangolo rettangolo avente i cateti tali che le loro proiezioni sull'ipotenusa siano proprio equivalenti a BO e BL.\nLa trisezione dell'angolo.\nPer il modo stesso in cui \u00e8 stata costruita, la quadratrice si presta a dividere un angolo in n parti uguali. Sia dato un angolo GAJ da dividere in tre angoli uguali. Diciamo F la proiezione di G sull'asse y. Si divide il segmento AF in tre parti uguali, individuati dai punti P e Q. Le parallele all'asse x condotte per P e Q intersecano la quadratrice rispettivamente nei punti U e T; le semirette AU e AT sono le trisettrici cercate."}
{"id": "3395022", "revid": "666668", "url": "https://it.wikipedia.org/wiki?curid=3395022", "title": "Andr\u00e9 Fantecele", "text": "Carriera.\nRimasto svincolato al termine della stagione 2012-13, fa inizialmente ritorno in Brasile ma gi\u00e0 nel mese di dicembre si accorda con il Real Rieti; nel capoluogo sabino Fantecele non incide, venendo ceduto nel settembre 2014 al Catania in Serie A2. Tesserato a giugno dal Real Cefal\u00f9 per la stagione 2017-18, in settembre il giocatore rompe unilateralmente l'accordo con la squadra siciliana, preferendo i campani della Sandro Abate."}
{"id": "3395024", "revid": "115666420", "url": "https://it.wikipedia.org/wiki?curid=3395024", "title": "Mario Galassi", "text": "Carriera.\nCresciuto nella , nel 1938 dovendo svolgere il servizio militare a Palermo gioca nella Juventina Palermo, che lascia dopo il congedo. Gioca ancora in prestito nel e di nuovo nella Juventina Palermo, dove resta anche per il campionato di Serie C 1941-1942 dopo la fusione e il cambio di denominazione in \"Palermo-Juventina\". Al termine del campionato la squadra del capoluogo siciliano viene promossa in Serie B; con i rosanero vince anche il Campionato siciliano 1944-1945.\nDopo la fine della guerra si svincola definitivamente dalla Roma e rimane a Palermo dove gioca 7 partite nel Girone misto Serie A-B Centro-Sud della Divisione Nazionale durante la stagione 1945-1946. Chiude la carriera nelle serie minori siciliane con sei stagioni nel Marsala e una nel Mazara."}
{"id": "3395028", "revid": "729019", "url": "https://it.wikipedia.org/wiki?curid=3395028", "title": "M1 (mortaio)", "text": "L'M1 era un mortaio medio da 81mm derivato dal Brandt Model 1927/31 e utilizzato dalle forze statunitensi durante la seconda guerra mondiale. Venne utilizzato anche durante la guerra di Corea e per tutti gli anni '50 fino a che non venne sostituito dall'M29.\nChemical mortar.\nPer l'esercito statunitense era comunque disponibile un mortaio di maggiore calibro, si trattava del \"Chemical Mortar\" da 106,7 mm. Inizialmente si trattava di un sistema per avere la rapida formazione di cortine fumogene, ma subito si cap\u00ec che con tale arma si potevano anche usare granate HE con efficacia. Con canna rigata, cosa che permetteva un incremento di gittata e precisione notevole rispetto ad altre armi. In effetti essa era considerata a tutti gli effetti un pezzo d'artiglieria, e non un'arma di supporto alla fanteria.\nTutte queste armi sono rimaste per decenni in servizio nell'esercito USA, specie quella da 107 mm, installata in semoventi derivati dal veicolo M113. I vietnamiti usarono invece contro gli americani la versione cinese del mortaio da 60 mm, che a sua volta era la derivazione dell'originale Brandt."}
{"id": "3395032", "revid": "729019", "url": "https://it.wikipedia.org/wiki?curid=3395032", "title": "Orazio Gonzaga", "text": "Biografia.\nFiglio terzogenito di Aloisio Gonzaga e di Caterina Anguissola nacque a Castel Goffredo nel 1545.\nAlla morte del padre nel 1549 divenne signore di Solferino ereditando i cospicui possedimenti terrieri, tra cui \"Palazzo Secco-Pastore\" e \"Corte San Lazzaro\" a San Martino Gusnago. Il 20 marzo 1559 ottenne, tramite il nunzio Alessandro Pomello, l'investitura da parte dell'imperatore Ferdinando I d'Asburgo per il feudo di Solferino. \nNel 1565 circa inizi\u00f2 la costruzione a Solferino del proprio castello, che venne parzialmente terminato nel 1574, divenendo la propria residenza.\nTra il 1566 ed il 1580 partecip\u00f2 ad alcune campagne militari, tra cui l'assedio di Sighet organizzato dall'imperatore Massimiliano II contro Solimano il Magnifico.\nSpos\u00f2 nel 1568 Paola Martinengo delle Palle (?-1574) di Padernello, figlia del conte Pietro II, morta prematuramente nel 1574 senza avergli dato figli.\nNel 1570 combatt\u00e9 per la Serenissima contro i Turchi, alla quale partecip\u00f2 anche Ascanio de' Mori da Ceno.\nNel 1574 lasci\u00f2 per testamento a Vincenzo I Gonzaga, duca di Mantova, il feudo di Solferino e al fratello Alfonso una parte dei suoi beni, escludendo l'altro fratello Ferrante dall'eredit\u00e0. Questo provoc\u00f2 alla sua morte, avvenuta nel 1587 nella sua casa di Mantova, accudito dall'amico poeta Ascanio de' Mori da Ceno, una crisi acuta tra Castiglione e Mantova che venne risolta dall'imperatore, riconoscendo ai \"Gonzaga di Castiglione\" la successione al feudo. Fu investito il nipote Cristierno Gonzaga."}
{"id": "3395033", "revid": "729019", "url": "https://it.wikipedia.org/wiki?curid=3395033", "title": "VEC-M1", "text": "Il VEC (Veicolo da Esplorazione della Cavalleria) \u00e8 un mezzo corazzato leggero progettato per le unit\u00e0 moderne di Cavalleria. \u00c8 stato sviluppato dal BMR-600 e creato dall'azienda spagnola Pegaso (ENASA).\nStoria.\nL'esercito spagnolo richiese all'azienda ENASA-Pegaso la progettazione e la produzione di un veicolo corazzato per il supporto della fanteria e cavalleria spagnola, che hanno operato in diverse missioni di pace, tra cui quelle in Bosnia ed Erzegovina, Libano ed Iraq.\nIl programma di acquisto di questo veicolo in una prima fase l'entrata in servizio di 240 VEC in tre versioni differenti: la versione per il trasporto truppe, che sostituir\u00e0 il BMR-600 con 113 unit\u00e0, la versione per il comando (8 unit\u00e0) e quella per l'esplorazione (119 unit\u00e0). Quest'ultima versione sar\u00e0 quella equipaggiata con armamenti pi\u00f9 pesanti tra cui un cannone da 30\u00a0mm e una mitragliatrice pesante, in alcuni casi sulla torretta sar\u00e0 possibile alloggiare il missile anticarro Spike. Il contratto da 1 300 milioni di \u20ac, firmato nel 2010, prevede che entro il 2014 dovranno essere gi\u00e0 operativi 40 VEC mentre i rimanenti dovranno essere consegnati entro la fine del 2016. Questo contratto prevede la collaborazione dell'azienda spagnola ENASA-Pegaso (Santa Barbara Sistemas), il consorzio italiano Iveco-OTO Melara, la Krauss-Maffei tedesca, la BAE Systems inglese e General Purpose Vehicles degli Stati Uniti d'America.\nTecnica.\nLa struttura di base del VEC \u00e8 quella BMR-600, da cui \u00e8 sviluppato. Sono variati solo gli interni per adattarli alle varie tipologie di missioni che potrebbero essere richieste da questo veicolo.\nArmamento.\nCome arma principale il VEC dispone di una mitragliatrice pesante M242 Bushmaster da 25\u00a0mm alimentata da un motorino elettrico, installato sulla torretta TC-25 di OTO Melara (prodotta per\u00f2 sotto licenza da Santa Barbara in Spagna). La torretta originale Oto Melara (TC-20) era stata progettata per alloggiare un cannone Rheinmetall da 20\u00a0mm. Il Bushmaster \u00e8 un cannone a canna singola, il veicolo contiene due scatole di munizioni una pi\u00f9 piccola da 35 colpi ed una pi\u00f9 grande da 135, per un totale di 170 colpi. Le munizioni inoltre possono essere di diverse tipologie come quelle traccianti, perforanti ed incendiare. Il cannone pu\u00f2 elevarsi per 50\u00b0 gradi e abbassarsi per 10\u00ba.Gli altri altri veicoli corazzati ad usare il Bushmaster sono gli americani M2/M3 Bradley e il LAV-25. L'armamento secondario del VEC \u00e8 la mitragliatrice pesante MG3 calibro 7.62 posizionata sopra il cannone. Il sistema di puntamento \u00e8 un periscopio diurno che pu\u00f2 essere sostituito da un amplificatore di luce residua."}
{"id": "3395034", "revid": "585241", "url": "https://it.wikipedia.org/wiki?curid=3395034", "title": "Le pi\u00f9 belle ninna nanne dedicate ai bambini", "text": "Le pi\u00f9 belle ninna nanne dedicate ai bambini \u00e8 un CD contenente canzoni - ninna nanne. Alcune sono canzoni tradizionali, altre sono canzoni dello Zecchino d'Oro. L'anno di pubblicazione \u00e8 il 2003 e l'editore \u00e8 Antoniano."}
{"id": "3395042", "revid": "116396826", "url": "https://it.wikipedia.org/wiki?curid=3395042", "title": "Calcio Catania 1986-1987", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1986-1987.\nStagione.\nNella stagione 1986-1987 il Catania disputa il campionato di Serie B, raccoglie 32 punti piazzandosi in penultima posizione e retrocedendo in Serie C1 con Campobasso, Lanerossi Vicenza e Cagliari. A Catania stagione nuova con problemi vecchi, agli ordini di Gennaro Rambone nel ritiro pre campionato di Chiusi della Verna prende corpo una covata di ragazzi, con i quali si parte con la Coppa Italia, dopo il pari con il Catanzaro, a Catania sbarca l'Inter di Tardelli e Rummenigge e del generale Giovanni Trapattoni, fanno passerella, segnando quattro reti e salutando i venticinquemila del Cibali. A settembre arrivano gli attesi rinforzi, i difensori Salvatore Vullo e Corrado Benedetti, il fluidificante Attilio Tesser e l'ala Walter Novellino. A ottobre si aggiunge il corazziere di Acireale Orazio Sorbello preso dal Palermo. Ma il campionato non perdona, il Catania cala a picco, realizzando solo 25 reti fa peggio di tutti, chiude malinconicamente la stagione, precipitando in Serie C1. Il 18 aprile dopo la pesante sconfitta di Campobasso (4-0) il presidente Angelo Massimino al posto di Gennaro Rambone, al capezzale della squadra peloritana, chiama Bruno Pace, senza per\u00f2 che le cose cambino.\nNella Coppa Italia la squadra etnea disputa, prima del campionato, il secondo girone di qualificazione che promuove agli ottavi di finale l'Inter ed il Bologna, raccogliendo solo 3 punti, frutti del pareggio di Catanzaro e dell'unica vittoria sulla Cavese.\nMaglie e sponsor.\nLo sponsor tecnico per la stagione 1986-1987 fu adidas/Uhlsport, mentre lo sponsor ufficiale Eurass Assicurazioni."}
{"id": "3395045", "revid": "858648", "url": "https://it.wikipedia.org/wiki?curid=3395045", "title": "Wildside (azienda)", "text": "Wildside S.r.l. \u00e8 una casa di produzione e distribuzione italiana, controllata da Fremantle.\nStoria.\nWildside nasce nel 2009 come joint venture tra Wilder e OffSide.\nWilder sorge nel 2001 per volont\u00e0 di Lorenzo Mieli, Elena Recchia e Gabriele Immirzi. Nel 2007 Wilder viene acquistata da Fox International Channels.\nOffSide viene creata anche lei nel 2001 per volont\u00e0 di Mario Gianani e Saverio Costanzo.\nWilder e OffSide, nel luglio del 2009, insieme ai registi Fausto Brizzi e Marco Martani, danno vita a Wildside S.r.l.. Il logo della nuova casa \u00e8 una semplice scritta rossa in caratteri Impact.\nNel 2015, per 25 milioni di euro, Fremantle acquisice il 62.5% di Wildside con una opzione per salire al 100%."}
{"id": "3395046", "revid": "767487", "url": "https://it.wikipedia.org/wiki?curid=3395046", "title": "Canzoni di Primavera", "text": "Canzoni di Primavera \u00e8 un album musicale contenente canzoni dedicate alla primavera. L'anno di pubblicazione \u00e8 il 1994 e l'editore \u00e8 Antoniano."}
{"id": "3395049", "revid": "486946", "url": "https://it.wikipedia.org/wiki?curid=3395049", "title": "Ferdinando del Portogallo, conte delle Fiandre", "text": ""}
{"id": "3395051", "revid": "767487", "url": "https://it.wikipedia.org/wiki?curid=3395051", "title": "Concerto di primavera", "text": "Concerto di Primavera \u00e8 un album musicale del Piccolo Coro dell'Antoniano contenente canzoni dedicate alla primavera. L'anno di pubblicazione \u00e8 il 1988 e l'editore \u00e8 Antoniano."}
{"id": "3395053", "revid": "38120", "url": "https://it.wikipedia.org/wiki?curid=3395053", "title": "Concerto di Primavera", "text": ""}
{"id": "3395054", "revid": "132266", "url": "https://it.wikipedia.org/wiki?curid=3395054", "title": "Conte di Fiandra", "text": ""}
{"id": "3395055", "revid": "767487", "url": "https://it.wikipedia.org/wiki?curid=3395055", "title": "L'astuzia maschile \u00e8 pi\u00f9 grande di quella femminile", "text": "L'astuzia maschile \u00e8 pi\u00f9 grande di quella femminile, ovvero La felice famiglia degli orsi (in tedesco \"M\u00e4nnerlist gr\u00f6sser als Frauenlist oder Die gl\u00fcckliche B\u00e4renfamilie\") \u00e8 il titolo di un Singspiel incompiuto di Richard Wagner (WWV 48), scritto tra il 1837 e il 1838.\n\"M\u00e4nnerlist\" fu l'ultimo progetto di Wagner prima dell'opera \"Rienzi\": il compositore, allora direttore musicale del teatro di K\u00f6nigsberg, aveva intenzione di scrivere qualcosa che fosse adatto al modestissimo livello della locale compagnia e che non presentasse troppe difficolt\u00e0 per i solisti e per il coro. Il soggetto dell'opera (che, come tutte le altre del compositore, Wagner aveva scritto da solo) era da tempo noto, ma non se ne conosceva alcun abbozzo musicale: il testo completo (inclusi i dialoghi) e tre numeri musicali (nella riduzione per pianoforte) sono stati rinvenuti in una collezione privata solo nel 1994 e successivamente acquisiti dall'archivio della \"Richard-Wagner-Stiftung\" di Bayreuth. Wagner parla di questo lavoro nel suo \"quaderno rosso\", nella prosa autobiografica \"Una comunicazione ai miei amici\" (1851) e in \"La mia vita\" (1870-1880). In quest'ultima afferma di aver voluto scrivere l'opera \"nel moderno stile leggero\", ma quando poi, trasferitosi a Riga, la riprese in mano per completarla, \"mi prese un tal disgusto per quello stile che regalai il libretto ad un ottimo amico, se pure di non grande talento, il mio vice-direttore d'orchestra L\u00f6bmann, e non me ne curai mai pi\u00f9\".\nDal testo e dai brani musicali superstiti, risulta chiaro che l'opera era stata concepita come un Singspiel. La storia, che \u00e8 anche una satira contro la nobilt\u00e0 tedesca, \u00e8 ispirata a un racconto di \"Le mille e una notte\", ma spostata nella Germania del XIX secolo. L'orefice giramondo Julius Wander, che si finge nobile, sostiene che gli uomini sono pi\u00f9 astuti delle donne, e invece viene ingannato da Leontine, che gli fa credere di essere la figlia del barone von Abendthau, spingendolo a chiedere in moglie a costui la figlia vera: dopo il fidanzamento scopre per\u00f2 che in realt\u00e0 si tratta della bruttissima Aurora, cugina di Leontine. Per fortuna arriva per caso un cacciatore di orsi, Gregor, che si scopre essere il padre di Julius, creduto disperso, mentre il suo orso danzante altri non \u00e8 in realt\u00e0 che il fratello del protagonista, Richard, travestito con una pelle di orso. Quando viene rivelata questa parentela, Wander, con suo grande sollievo, viene subito scaricato dall'altezzoso Abendthau, che non pu\u00f2 accettare un matrimonio cos\u00ec degradante per sua figlia, ed \u00e8 libero di sposare Leontine. Nel tratteggiare i personaggi Wagner, caso unico nella sua produzione, si \u00e8 ispirato a membri della sua famiglia: la figura del protagonista \u00e8 infatti ricalcata su uno dei fratelli di Wagner, anch'egli di nome Julius e di professione orefice, mentre l'orso Richard \u00e8 un chiaro riferimento a se stesso.\nDue brani tratti da \"M\u00e4nnerlist\", arrangiati e orchestrati da James Francis Brown, ebbero la loro prima esecuzione il 13 ottobre 2007 al Linbury Studio Theatre di Londra."}
{"id": "3395058", "revid": "880848", "url": "https://it.wikipedia.org/wiki?curid=3395058", "title": "Protea (botanica)", "text": "Protea \u00e8 un genere di piante appartenente alla famiglia delle Proteaceae, originario dell'Africa centrale e meridionale.\nEtimologia.\nLinneo diede a questo genere di piante il nome del dio greco Proteo, il quale poteva cambiare forma come e quando voleva. In lingua inglese vengono a volte letteralmente chiamate \"sugarbushes\" cio\u00e8 \"cespugli di zucchero\".\nLe Protee ebbero grande successo tra i botanici del Capo di Buona Speranza nel XVII secolo. Molte specie furono introdotte in Europa nel XVIII secolo suscitando grande interesse.\nDistribuzione e habitat.\nLa famiglia delle Proteaceae, alla quale appartiene il genere \"Protea\" si \u00e8 originata nel Cretaceo. Le Proteaceae sono suddivise in due sottofamiglie:\nMolte protee si trovano a sud del fiume Limpopo anche se la specie \"Protea kilimanjaro\" si trova nel Parco nazionale del Monte Kenya. Il 92% delle specie si trova nella regione floristica del Capo una piccola cinta montuosa di terra costiera da Clanwilliam fino a Grahamstown nel Sudafrica. La straordinaria ricchezza e diversit\u00e0 di specie caratteristica della flora del Capo si pensa sia dovuta alla diversit\u00e0 paesaggistica dove le popolazioni possono isolarsi l'una dall'altra e svilupparsi in diverse specie.\nTassonomia.\nRelazioni.\nPosizionate all'interno della famiglia delle Proteaceae, le protee fanno parte della sottofamiglia delle\nProteoideae che comprende specie presenti dall'Australia all'Africa meridionale.\nSpecie.\nAll'interno del genere \"Protea\" sono attualmente incluse 106 specie, suddivise in 19 sezioni:\nSimbolo nazionale.\nAssieme all'antilope springbok la protea \u00e8 stata trattata come simbolo nazionale del Sudafrica prima e dopo l'apartheid non per\u00f2 senza controversie. Il primo ministro Sudafricano Hendrik Frensch Verwoerd sognava di cambiare la bandiera Sudafricana di allora mettendo al centro di essa un'antilope springbok saltellante contornata da una collana di 6 protee ma questo non fu mai realizzato.\nDopo la messa al bando dell'apartheid il governo sudafricano decret\u00f2 che il nome di tutte le squadre che si chiamavono \"Springboks\" dovette cambiare in \"Protee\" un'eccezione alla regola fu fatta per la squadra della nazionale di rugby Sudafricana. Durante l'apartheid si usava chiamare \"Le Protee\" tutte le squadre che rappresentassero gli aborigeni di colore del Sudafrica."}
{"id": "3395059", "revid": "1851848", "url": "https://it.wikipedia.org/wiki?curid=3395059", "title": "Walter Allievi", "text": "Carriera.\nGiocatore.\nDopo aver iniziato la carriera nel Seregno in Serie C (21 presenze), ha militato in Serie A con la maglia della giocando 2 partite nel campionato di massima serie 1978-1979.\nDal 1980 al 1984 gioca in Serie C1 con le maglia di e (112 presenze e 10 gol in tutto), mentre nei quattro successivi anni gioca 145 partite in Serie B (con 13 reti all'attivo) con le maglie di , ed .\nChiude la carriera in Serie C1 (Arezzo) e Serie C2 (Solbiatese).\nAllenatore.\nHa allenato per una parte di stagione l' nella Serie D 1999-2000."}
{"id": "3395062", "revid": "767487", "url": "https://it.wikipedia.org/wiki?curid=3395062", "title": "Le canzoni del Baby Zoo", "text": "Le canzoni del Baby Zoo \u00e8 un album musicale contenente canzoni dedicate agli animali. L'anno di pubblicazione \u00e8 il 1990 e l'editore \u00e8 Antoniano."}
{"id": "3395064", "revid": "39138277", "url": "https://it.wikipedia.org/wiki?curid=3395064", "title": "Le canzoni del Babyzoo", "text": ""}
{"id": "3395065", "revid": "298229", "url": "https://it.wikipedia.org/wiki?curid=3395065", "title": "ECWA Tag Team Championship", "text": "L'ECWA Tag Team Championship \u00e8 un titolo di wrestling di coppia della federazione East Coast Wrestling Association. Il titolo \u00e8 attivo dal 1967, ma i campioni sono stati registrati solo a partire dal 1993."}
{"id": "3395067", "revid": "116408445", "url": "https://it.wikipedia.org/wiki?curid=3395067", "title": "San Pietroburgo (disambigua)", "text": ""}
{"id": "3395072", "revid": "44876", "url": "https://it.wikipedia.org/wiki?curid=3395072", "title": "Adriano Polenta", "text": "Carriera.\nGiocatore.\nConta 170 presenze e 10 reti in Serie B con le maglie di Cavese, e .\nDirigente.\nNegli anni Novanta ha ricoperto il ruolo di direttore sportivo dell\u2019Atletico Catania in C-1 e successivamente del Pisa e della Sambenedettese, ed \u00e8 stato responsabile scout del Bologna (dal 2001 al 2010), del Torino (2005/2006) e del Bari (stagione 2010/2011). Poi \u00e8 stato direttore sportivo dell\u2019Ascoli in serie B nella stagione 2011/12 e collaboratore del direttore generale per l\u2019area tecnica del Bologna, in serie A dal 2012 al 2014. Nel giugno 2017 diviene direttore sportivo del Trapani Calcio . Nell'Agosto del 2018 viene sollevato dall'incarico di direttore sportivo della societ\u00e0 granata."}
{"id": "3395074", "revid": "767487", "url": "https://it.wikipedia.org/wiki?curid=3395074", "title": "Natale nel mondo", "text": "Natale nel mondo \u00e8 un album musicale contenente canzoni natalizie di vari paesi. L'anno di pubblicazione \u00e8 il 1993 e l'editore \u00e8 Antoniano. Gli arrangiamenti delle canzoni sono stati scritti da Augusto Martelli. Il coro era diretto da Mariele Ventre"}
{"id": "3395077", "revid": "123949027", "url": "https://it.wikipedia.org/wiki?curid=3395077", "title": "Stefano da Bagnone", "text": "Biografia.\nStefano da Bagnone era il cappellano di Jacopo de' Pazzi, di idee liberali e repubblicane, aveva in odio Lorenzo de' Medici considerandolo un pericoloso tiranno. Il 26 aprile del 1478, per via del rifiuto di Giovan Battista Montesecco di uccidere in un luogo sacro, gli venne affidato il compito di assassinare Lorenzo de' Medici durante la Santa messa a Santa Maria del Fiore. Durante l'elevazione solenne, mentre Bernardo Bandini e Francesco de' Pazzi uccidevano Giuliano de' Medici, Stefano ed Antonio Maffei da Volterra ferivano di striscio Lorenzo che per\u00f2, facendosi scudo con il mantello, riusciva a barricarsi nella sagrestia nord della chiesa.\nA seguito del fallimento della congiura, Stefano da Bagnone, insieme ad Antonio Maffei di Volterra, fu lasciato al linciaggio della folla inferocita e poi impiccato in Piazza della Signoria.\nNella cultura di massa.\nIl personaggio di Stefano da Bagnone compare come bersaglio di Ezio Auditore, da cui viene ucciso, nel videogioco Assassin's Creed II."}
{"id": "3395079", "revid": "1728", "url": "https://it.wikipedia.org/wiki?curid=3395079", "title": "Giovanni Marchetti (poeta)", "text": "Biografia.\nNasce a Senigallia il 26 agosto 1790 dal cavaliere gerosolimitano Marco Marchetti degli Angelini e dalla contessa Maria Caterina Mariscotti di Bologna.\nFrequenta il collegio dei Nobili di Parma dal 1804 sino alla sua soppressione. Nel 1806 compie gli studi di filosofia al Collegio Nazareno di Roma. Qui incontra, come compagno di studi, il suo concittadino Giovanni Maria Mastai Ferretti, che pi\u00f9 tardi verr\u00e0 eletto al soglio pontificio come Pio IX. Nel 1807 entra a far parte dell'Accademia dei Catenati di Macerata.\nA seguito della morte del padre, nel 1808, viene richiamato a Bologna presso la madre, Qui incontra e frequenta Pietro Giordani e Giuseppe Mezzofanti che lo educano alla letteratura.\nNel 1811 lascia Bologna per Parigi, chiamato dall'avvocato Antonio Aldini che ricopre la carica di segretario di stato del Regno italico.\nIn questo periodo ha modo di conoscere Ennio Quirino Visconti e si sposa con la bolognese Ippolita Covelli.\nNel 1815 alla caduta di Napoleone, di cui era sostenitore, torna a Bologna. La sua delusione politica viene stemperata dagli studi, dalle amicizie e dagli affetti familiari. A Bologna incontra George Gordon Byron nel 1819 e Giacomo Leopardi nel 1825. Rinnova le frequentazioni con Pietro Giordani e il salotto di Cornelia Martinetti Rossi, una delle tre grazie del poemetto di Ugo Foscolo.\nIn questo periodo bolognese non partecipa alla vita politica, pur essendo un tiepido sostenitore del rinnovamento nazionale non prende parte ai Moti del 1830-1831. Nel 1832 fa parte di una delegazione cittadina, che chiede invano a Gregorio XVI miglioramenti e riforme.\nI componimenti letterari.\nSegue un periodo, durato fino al 1846, in cui si dedica alle lettere e alla poesia. Nel 1838 esce \"Una notte di Dante\", un componimento poetico in quattro canti in terza rima, tra i pi\u00f9 celebri della sua produzione dantesca, che segue un discorso dantesco del 1819 e il \"Discorso intorno allo stato presente della letteratura italiana\" del 1824.\nCome traduttore di classici, si segnala per la versione poetica delle \"Odi\" di Anacreonte, edita a Bologna nel 1823.\nLe \"Rime e prose\" vengono pubblicate a Bologna nel 1827 e in seconda edizione riveduta e ampliata a Napoli nel 1838.\nNel 1830 pubblica una raccolta di \"Alcune rime\", tra le quali si distingue l'ode \"Sul traffico dei negri\", che affronta l'argomento in chiave umanitaria e civile.\nIl ritorno nella scena politica.\nNel 1846, in seguito alla morte di Gregorio XVI, su sollecitazione della marchesa Letizia Pepoli, sottoscrive una petizione di Marco Minghetti indirizzata al conclave per l'elezione di un papa in grado di soddisfare i bisogni della popolazione dello Stato Pontificio. L'elezione di Giovanni Maria Mastai Ferretti, suo concittadino e compagno di studi, lo spinge ad andare a Roma. La sera del 1\u00ba gennaio 1847 viene eseguita presso il Palazzo Senatorio una sua \"Cantata in onore di Pio IX\", con musiche di Gioachino Rossini.\nNel dicembre 1847 viene eletto membro della Consulta di Stato. Il 4 maggio 1848 \u00e8 nominato di Ministro degli Affari esteri secolari nel governo pontificio. Sempre nel maggio 1848 viene eletto al Consiglio dei deputati in rappresentanza del collegio di Senigallia. Il successivo 3 agosto cade il governo e deve lasciare la carica di ministro. Il 17 agosto 1848, a causa delle precarie condizioni di salute, Marchetti lascia la politica dimettendosi anche da deputato, e si ritira a vita privata, pur rimanendo a Roma sino alla partenza di Pio IX per Gaeta.\nGli ultimi anni.\nRitorna a Bologna, dove ricopre l'incarico di prefetto della Biblioteca comunale dell'Archiginnasio dal 1847 al 1852. Qui una lapide e un busto ne ricordano il personaggio.\nMuore il 28 marzo 1852. \u00c8 sepolto nella Sala del Pantheon del Cimitero Monumentale della Certosa di Bologna, nel sotterraneo degli \"uomini illustri\"."}
{"id": "3395080", "revid": "767487", "url": "https://it.wikipedia.org/wiki?curid=3395080", "title": "Carlos Pe\u00f1a (cantante)", "text": "Pe\u00f1a ha pubblicato inizialmente due album: \"Con una canci\u00f3n\" e \"Aqu\u00ed estoy\", quest'ultimo uscito nel 2009. Vive a Los Angeles, California, dal 2007 dove studia commercio internazionale e impara inoltre a suonare vari strumenti musicali con la maestra di canto Gina Giuseppe.\nIl 30 agosto 2010 \u00e8 uscito il suo nuovo album, chiamato \"Despierta\"; il 15 novembre dello stesso anno ha fatto ugualmente con la canzone \"Hasta el final\" e il 2 febbraio 2011 con \"Quiero salir\"; questi brani fanno parte del disco \"El sexto Sol\", in collaborazione con il gruppo alternativo Penya sotto l'etichetta discografica Mutual Sense Corporation."}
{"id": "3395081", "revid": "287204", "url": "https://it.wikipedia.org/wiki?curid=3395081", "title": "Shintaro Ishihara", "text": ""}
{"id": "3395083", "revid": "92053432", "url": "https://it.wikipedia.org/wiki?curid=3395083", "title": "Missa Antoniana", "text": "Missa Antoniana \u00e8 un album musicale contenente canti classici religiosi di santa messa. \u00c8 stata composta ed arrangiata da Augusto Martelli ed incisa dal \"Piccolo Coro dell'Antoniano\" diretto da Mariele Ventre ed eseguita in prima mondiale al Teatro Comunale di Bologna nel 1993.\nL'anno di pubblicazione \u00e8 il 1991 e l'editore \u00e8 Antoniano."}
{"id": "3395084", "revid": "1086846", "url": "https://it.wikipedia.org/wiki?curid=3395084", "title": "Calcio Catania 1992-1993", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1992-1993.\nStagione.\nNella stagione 1992-93 il Catania ha disputato il girone B della Serie C1, con 34 punti \u00e8 giunto ottavo in classifica, il torneo ha visto salire in Serie B il Palermo con 46 punti, ed il Perugia con 44 punti in classifica. La crisi societaria costringer\u00e0 il Catania a ripartire dal campionato dilettantistico di Eccellenza nella stagione 1993-94."}
{"id": "3395085", "revid": "322321", "url": "https://it.wikipedia.org/wiki?curid=3395085", "title": "Giovanni Marchetti", "text": ""}
{"id": "3395094", "revid": "767487", "url": "https://it.wikipedia.org/wiki?curid=3395094", "title": "Calcio Catania 1991-1992", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1991-1992.\nStagione.\nNella stagione 1991-92 il Catania ha disputato il girone B della Serie C1, si \u00e8 piazzato al sesto posto con 34 punti, il torneo ha visto promossi in Serie B la Ternana con 44 punti e la Fidelis Andria con 41 punti."}
{"id": "3395097", "revid": "125300335", "url": "https://it.wikipedia.org/wiki?curid=3395097", "title": "Crisi di Berlino del 1961", "text": "La Crisi di Berlino del 1961 (4 giugno - 9 novembre 1961) fu una grave crisi politico-militare scoppiata durante la Guerra Fredda mentre la citt\u00e0 di Berlino era occupata dalle quattro grandi potenze vincitrici della seconda guerra mondiale. L'Unione Sovietica diede inizio alla crisi con un ultimatum chiedendo il ritiro delle forze militari occidentali da Berlino Ovest.\nDue furono le fasi culminanti della crisi, durante le quali si giunse ad un livello altissimo di tensione tra le due superpotenze, gli Stati Uniti e l'Unione Sovietica, e si temette lo scoppio di una guerra mondiale: l'improvvisa costruzione del muro di Berlino nell'agosto 1961 da parte delle autorit\u00e0 della Repubblica Democratica Tedesca per frenare la fuga di cittadini verso il settore occidentale della citt\u00e0 e il confronto diretto a poche decine di metri di distanza nel settore del Checkpoint Charlie tra i carri armati sovietici e quelli statunitensi avvenuto nell'ottobre 1961.\nLa crisi venne superata dopo difficili contatti, in parte segreti, tra le massime autorit\u00e0 delle due superpotenze; i sovietici rinunciarono al preteso ritiro occidentale da Berlino Ovest, mentre gli americani accettarono \"de facto\" la divisione permanente della citt\u00e0 e l'edificazione del muro.\nLa Germania divisa.\nNel 1958 la situazione della Germania sconfitta dopo la seconda guerra mondiale non era ancora stabilizzata dal punto di vista del diritto internazionale e rimaneva oggetto di aspre dispute tra i due blocchi della Guerra fredda. Il territorio tedesco era diviso in due entit\u00e0 politiche separate e ostili: la Repubblica Federale Tedesca, che era strettamente legata agli Stati Uniti, costituiva un elemento essenziale della NATO ed era impegnata in un importante riarmo militare, e la Repubblica Democratica Tedesca (DDR), dipendente dall'Unione Sovietica che era sua volta entrata nel Patto di Varsavia. I paesi del Blocco occidentale non riconoscevano l'esistenza della DDR e richiedevano la riunificazione tedesca sotto il governo della Germania federale con libert\u00e0 di rimanere a far parte della NATO. In questa situazione potenzialmente esplosiva si inseriva il problema della vecchia capitale Berlino che, originariamente suddivisa in quattro aree al termine del conflitto, al tempo si trovava suddivisa in due settori: Berlino Ovest, presidiata dai contingenti militari delle tre potenze alleate occidentali, Stati Uniti, Gran Bretagna e Francia, e Berlino Est, assegnata all'Unione Sovietica e amministrata dalla DDR.\nQuesta situazione si era venuta a creare dopo la rottura della Grande Alleanza della Seconda guerra mondiale e il fallimento del Blocco di Berlino attuato da Stalin nel 1948-1949. In mancanza di un trattato di pace concordato tra tutte le parti con le due Germanie, formalmente il territorio tedesco era ancora soggetto all'autorit\u00e0 delle potenze firmatarie degli accordi di Potsdam dell'estate 1945. Queste decisioni non riconoscevano la divisione della Germania in due stati e stabilivano uno statuto separato per la citt\u00e0 di Berlino a cui le potenze occidentali avevano diritto di libero accesso passando attraverso il territorio della DDR. Berlino Ovest costituiva un punto di massima criticit\u00e0 per l'Unione Sovietica e il Blocco orientale; essa rappresentava, con il suo evidente superiore livello di sviluppo economico rispetto al settore orientale, un elemento propagandistico di attrazione rivolto contro gli stati comunisti, un centro importantissimo per l'attivit\u00e0 di spionaggio e soprattutto una via di fuga di facile accesso per i tedeschi della DDR che avessero voluto lasciare lo stato e passare nel mondo occidentale.\nL'ultimatum sovietico del 1958.\nNel novembre 1958 la dirigenza sovietica decise di prendere iniziative radicali per modificare la situazione tedesca; il segretario generale Nikita Chru\u0161\u010d\u0451v era determinato ad azioni unilaterali che prevedessero la cessione con effetto immediato dei diritti politici e di controllo a Berlino e nella zona di occupazione sovietica alla Repubblica Democratica Tedesca, senza preoccuparsi delle reazioni occidentali, ma alla fine su pressioni di Anastas Ivanovi\u010d Mikojan, i sovietici decisero di diffondere il 27 novembre 1958 una nota formale alle altre potenze occupanti. Nel documento si proponeva la rinuncia dei diritti sulla citt\u00e0 di Berlino che sarebbe stata trasformata in \"citt\u00e0 smilitarizzata\". In mancanza di consenso da parte delle potenze occidentali, nella nota si parlava espressamente di azioni unilaterali sovietiche con la conclusione di un trattato di pace formale tra Unione Sovietica e DDR e passaggio dei diritti sovietici a quest'ultima che avrebbe formalmente assunto il pieno controllo dei suoi confini e dell'area berlinese. Nella nota infine si affermava anche in termini ultimativi che, se entro sei mesi gli occidentali non avessero dato il loro consenso alle proposte presentate, l'Unione Sovietica avrebbe agito da sola regolarizzando le sue relazioni con la DDR.\nCon questa iniziativa apparentemente provocatoria, in realt\u00e0 la dirigenza sovietica si attendeva di sbloccare finalmente la situazione della Germania occupata e di migliorare la sua posizione politico-diplomatica. Chru\u0161\u010d\u0451v e gli altri capi sovietici speravano di poter concludere dopo trattative, un accordo generale e definitivo con le altre potenze occidentali che prevedesse il riconoscimento ufficiale della divisione della Germania, controllasse il temuto riarmo in atto della Germania Federale e garantisse l'esistenza della DDR. La posizione sovietica appariva rigida ma in realt\u00e0 Chru\u0161\u010d\u0451v era favorevole alla trasformazione di Berlino in \"citt\u00e0 libera\", non appartenente alle due Germanie, e si mostr\u00f2 anche disponibile a posticipare i termini temporali ultimativi della nota; per i sovietici era per\u00f2 essenziale che i diritti delle potenze occupanti cessassero e che la DDR ottenesse il pieno controllo sulla citt\u00e0.\nNonostante l'apparente inutilit\u00e0 strategico-militare delle loro posizioni a Berlino, era impossibile per il presidente degli Stati Uniti Dwight Eisenhower e per gli altri dirigenti delle potenze occidentali dare il proprio consenso alle stringenti pretese sovietiche. Ragioni di prestigio e di propaganda e soprattutto l'obbligo morale di supportare la popolazione di Berlino Ovest, rendevano essenziale al contrario dimostrare la determinazione dell'occidente ad opporsi alla minaccia sovietiche. Eisenhower era inoltre sollecitato a mostrarsi intransigente dal cancelliere tedesco federale Konrad Adenauer, mentre anche il presidente francese Charles de Gaulle, desideroso di mantenere le posizioni a Berlino e di dimostrare il suo impegno a favore dei tedeschi, respinse la nota sovietica. Il presidente americano quindi rifiut\u00f2 di prendere in considerazioni le proposte di Chru\u0161\u010d\u0451v, ma contemporaneamente invit\u00f2 il segretario generale sovietico negli Stati Uniti per una visita ufficiale durante la quale sperava di superare la rigidit\u00e0 del capo dell'altra superpotenza.\nIl soggiorno di tredici giorni negli Stati Uniti di Chru\u0161\u010d\u0451v nel settembre 1959 sembr\u00f2 effettivamente aprire prospettive pi\u00f9 favorevoli al dialogo dei due blocchi su molti argomenti di tensione, tra cui la situazione di Berlino. Il presidente americano afferm\u00f2 di condividere la necessit\u00e0 di stabilizzare con accordi definitivi la questione tedesca; Chru\u0161\u010d\u0451v fu colpito positivamente dalla personalit\u00e0 di Eisenhower e dalla sua evidente volont\u00e0 di dialogo superando anche le resistenze del complesso militare-industriale. Alla fine della visita il segretario generale apparve fiducioso e ottimista; egli decise di rinunciare ai termini temporali ultimativi di sei mesi per l'accettazione della nota sovietica, accontentandosi della dichiarazione del presidente che riconosceva l'anomalia della situazione di Berlino, e della convocazione concordata di un incontro tra le quattro grandi potenze a Parigi per dirimere la questione.\nNuovi eventi clamorosi cambiarono invece ancora una volta la situazione internazionale; l'abbattimento di un aereo da ricognizione statunitense U-2 il 1\u00ba maggio 1960 sopra i cieli dell'Unione Sovietica diede inizio a una grave crisi nelle relazioni tra le superpotenze e vanific\u00f2 ogni prospettiva di accordi globali sul disarmo e sulla questione di Berlino. Chru\u0161\u010d\u0451v reag\u00ec duramente alla missione di spionaggio americana, sfrutt\u00f2 propagandisticamente l'abbattimento e la cattura del pilota e ruppe temporaneamente i rapporti con Eisenhower che aveva ostentatamente rifiutato di scusarsi per l'incidente. L'incontro di Parigi tra le quattro grandi potenze venne quindi annullato e la situazione della Germania e di Berlino rimase irrisolta e ancor pi\u00f9 instabile.\nLa crisi del 1961.\nL'inizio.\nIl fallimento della sua politica intimidatoria verso gli occidentali riguardo alla situazione di Berlino e delle due Germanie, e la rottura delle relazioni con la presidenza Eisenhower, accentuarono la frustrazione e il nervosismo di Chru\u0161\u010d\u0451v, la cui posizione politica era anche indebolita in patria a causa dei ripetuti insuccessi in politica interna e estera. Nonostante la propaganda, l'equilibrio politico-strategico tra le due superpotenze rimaneva largamente favorevole agli Stati Uniti. All'inizio del 1961 divenne evidente che il famoso \"missile gap\", la presunta superiorit\u00e0 missilistica sovietica, non era mai esistito e che al contrario gli Stati Uniti, con l'entrata in servizio dei nuovi sistemi missilistici Minuteman e Polaris, stavano incrementando il loro vantaggio. Inoltre la situazione della DDR diveniva sempre pi\u00f9 precaria; il principale dirigente tedesco orientale Walter Ulbricht richiedeva con urgenza misure decisive per consolidarla e fermare la continua perdita di cittadini che abbandonavano il paese soprattutto attraverso Berlino Ovest; nei primi sei mesi del 1961 oltre 100.000 tedeschi orientali fuggirono in occidente.\nChru\u0161\u010d\u0451v era consapevole della debolezza reale dell'Unione Sovietica; egli riteneva tuttavia di poter intimidire il nuovo presidente degli Stati Uniti, il giovane e apparentemente inesperto John Kennedy, con manifestazioni esteriori di forza e con iniziative azzardate e provocatorie. Il nuovo presidente americano aveva iniziato il suo mandato con una serie di insuccessi e sembrava possibile rimettere sul tavolo il problema di Berlino, minacciando di nuovo azioni unilaterali e ottenendo concessioni a favore della DDR. I due massimi dirigenti delle superpotenze si incontrarono per la prima volta a Vienna il 3 e 4 giugno 1961; fu un incontro drammatico e burrascoso. Chru\u0161\u010d\u0451v mostr\u00f2 estremo nervosismo e un comportamento verbale violento e estremistico ma Kennedy, pur sorpreso dal vigore e dal comportamento del suo interlocutore, respinse le intimazioni del dirigente sovietico e non fece alcuna concessione su Berlino e sull'eventuale trattato di pace tra le quattro potenze occupanti. Di fronte al rifiuto del presidente, Chru\u0161\u010d\u0451v afferm\u00f2 che avrebbe agito unilateralmente e concluso un trattato definitivo con la DDR. Poco dopo l'incontro di Vienna, le autorit\u00e0 sovietica infatti diramarono un nuovo documento ultimativo in cui ritornavano a minacciare di firmare una pace separata con la DDR e bloccare l'accesso degli occidentali a Berlino se entro la fine del 1961 non fosse stato concluso un trattato generale tra le quattro potenze.\nIl presidente Kennedy riteneva necessario, dopo i fallimenti iniziali della sua presidenza, rispondere con decisione e fermezza alle iniziative intimidatorie del dirigente sovietico; Kennedy inoltre era sotto pressione negli Stati Uniti da parte delle correnti oltranziste americane favorevoli ad un confronto diretto anche militare con l'Unione Sovietica e al riarmo massiccio. Egli decise di rispondere indirettamente anche ai suoi critici e di dare un segnale al mondo: Kennedy parl\u00f2 alla nazione in un discorso televisivo il 25 luglio 1961 e si dimostr\u00f2 risoluto e pronto ad affrontare le conseguenze di mosse avventate dell'altra superpotenza. Nel discorso televisivo il presidente comunic\u00f2 che aveva deciso di aumentare gli stanziamenti per la difesa e accrescere le forze convenzionali americane portandole in grado di affrontare una guerra terrestre in Europa contro l'Unione Sovietica. Egli proclam\u00f2 inoltre che la crisi di Berlino era divenuto un \"banco di prova del coraggio e della volont\u00e0 occidentali\" e che la sicurezza della citt\u00e0 tedesca era essenziale per la sicurezza dell'intero \"mondo libero\". Il presidente quindi si dichiarava pronto a colloqui chiarificatori ma anche assolutamente risoluto a difendere i diritti occidentali a Berlino Ovest anche con la forza.\nChru\u0161\u010d\u0451v reag\u00ec con grande disappunto al discorso televisivo del presidente; alcuni giorni pi\u00f9 tardi si ritir\u00f2 nella sua residenza estiva sul Mar Nero dove ebbe un colloquio con John J. McCloy, il principale negoziatore statunitense per i problemi del disarmo. Con il diplomatico americano, egli dimostr\u00f2 nervosismo, McCloy lo defin\u00ec in privato \"davvero impazzito\"; Chru\u0161\u010d\u0451v ritorn\u00f2 all'ultimatum sul ritiro da Berlino e minacci\u00f2 una guerra nucleare globale che avrebbe \"distrutto la civilt\u00e0\". La dirigenza sovietica sembrava realmente decisa a risolvere definitivamente la situazione di Berlino; due giorni dopo il vertice di Vienna, Mikojan si era recato nella DDR e aveva dato assicurazioni formali a Ulbricht; l'Unione Sovietica avrebbe supportato con la massima risolutezza la DDR, considerata l'avamposto occidentale del campo socialista e il luogo dove il \"marxismo, nato in Germania, deve dimostrare la propria correttezza e il proprio valore\".\nL'edificazione del Muro di Berlino.\nWalter Ulbricht era consapevole che in mancanza di provvedimenti decisivi per arrestare la fuga dei cittadini della DDR, lo Stato socialista tedesco rischiava di crollare; egli promosse una campagna propagandistica in cui si descrivevano i cittadini in fuga all'ovest come vittime, ingannate o corrotte, di una \"caccia all'uomo\" e di un \"traffico di esseri umani\" dell'occidente. Esteriormente Ulbricht durante una conferenza stampa il 15 giugno 1961 escluse fermamente che fossero in corso preparativi per costruire un muro di separazione a Berlino, ma in realt\u00e0 egli stava esercitando forti pressioni sulla dirigenza sovietica per prendere misure radicali. La riunione decisiva tra i capi politici sovietici e tedesco orientali si tenne a Mosca il 3 agosto 1961, ma gi\u00e0 in precedenza Chru\u0161\u010d\u0451v aveva iniziato a studiare i piani per stabilizzare la situazione tra le due Germanie; egli si consult\u00f2 con i suoi collaboratori e all'inizio di luglio richiese il parere sulla effettiva praticabilit\u00e0 di una \"chiusura delle frontiere\" al generale Ivan Jakubovskij che era il comandante in capo del Gruppo di forze sovietiche in Germania.\nIl 6 luglio 1961 Ulbricht ricevette finalmente, attraverso l'ambasciatore Pervuchin e il funzionario Kvicinskij, il consenso formale dei dirigenti sovietici all'attuazione del piano per stabilizzare la situazione della DDR costruendo in tempi rapidi uno sbarramento di frontiera invalicabile; egli si mise subito in azione per pianificare il cosiddetto progetto \"Rose\" che venne affidato alla supervisione del segretario alla Sicurezza, Erich Honecker, coadiuvato da un comitato ristretto di otto alti dirigenti della DDR. Il 7 luglio 1961 il capo della Stasi, Erich Mielke, tenne una prima riunione operativa per studiare i dettagli delle misure necessarie a bloccare la frontiera tra le due Germanie e a chiudere l'anello intorno alla citt\u00e0 di Berlino.\nContemporaneamente anche i sovietici iniziarono i preparativi militari; il 15 luglio il comandante in capo del Patto di Varsavia, maresciallo Andrej Antonovi\u010d Gre\u010dko, ordin\u00f2 che le forze armate tedesco orientali della Nationale Volksarmee passassero sotto il comando operativo del Gruppo di forze sovietiche in Germania; vennero inoltre inviati importanti unit\u00e0 di rinforzo sovietiche. I piani dell'operazione \"Rose\" prevedevano che la chiusura delle frontiere fosse attuata dalle sole forze di polizia della DDR mentre le truppe sovietiche della 20\u00aa Armata e i soldati della Nationale Volksarmee sarebbero rimaste indietro in posizioni di copertura. Si decise infine di inviare in Germania orientale il famoso maresciallo Ivan Konev, tra i pi\u00f9 prestigiosi comandanti sovietici della seconda guerra mondiale, che avrebbe subito assunto il controllo supremo del Gruppo di forze sovietiche in Germania mentre il generale Jakubovskij sarebbe passato a coordinare le operazioni direttamente nella citt\u00e0 di Berlino.\nMentre Honecker portava avanti energicamente i preparativi organizzativi per la chiusura delle frontiere, Walter Ubricht si rec\u00f2 a Mosca il 3 agosto 1961 per la riunione decisiva con i dirigenti sovietici e i capi degli altri paesi socialisti del Patto di Varsavia; venne rapidamente raggiunto il consenso per la costruzione del muro di separazione. Chru\u0161\u010d\u0451v evidenzi\u00f2 in particolare che la misura avrebbe dovuto essere strettamente difensiva e che non avrebbe dovuto essere assolutamente minacciata l'esistenza di Berlino Ovest; egli riteneva che in questo modo si sarebbe evitato il rischio di una guerra generale.\nGli ultimi giorni prima dell'inizio dell'operazione \"Rose\" furono caratterizzate da una crescente tensione a Berlino e dalla diffusione di confuse indiscrezioni; i dirigenti occidentali sottovalutarono la determinazione e la capacit\u00e0 dei capi tedesco-orientali e sovietici; nell'incontro a Parigi dal 4 al 9 agosto 1961 i ministri degli esteri di Francia, Stati Uniti, Gran Bretagna e Germania Ovest ritennero che i sovietici non avrebbero preso provvedimenti fino all'autunno, mentre i servizi segreti tedesco-occidentali, il BND, raccolsero alcune informazioni, ma non giunsero a conclusioni concrete riguardo ai piani dei comunisti.\nDal 9 agosto 1961 Honecker fu costantemente impegnato nell'elaborazione delle misure dell'operazione \"Rose\". Mentre il maresciallo Konev, giunto il 10 agosto a Berlino, e i sovietici portavano avanti manovre di disinformazione per rassicurare gli occidentali, la segretezza venne mantenuta fino all'ultimo; l'11 agosto vennero informati in segreto i giornalisti tedesco-orientali e il capo della Stasi, Mielke illustr\u00f2 ai funzionari le misure e i compiti da svolgere per assicurare il successo dell'operazione e controllare eventuali resistenze. Il 12 agosto 1961, mentre venivano stampati i manifesti con le comunicazioni delle autorit\u00e0 sulla chiusura della frontiera, Walter Ulbricht riun\u00ec i membri del Politburo e del governo nella residenza di campagna di D\u00f6llnsee dove, alle ore 22.00, comunic\u00f2 la decisione di \"chiudere la frontiera\"; tutti i presenti furono d'accordo. Alla mezzanotte del 12-13 agosto 1961 Honecker e il comandante in capo della Nationale Volksarmee generale Heinz Hoffmann, comunicarono ai comandi subordinati l'ordine di iniziare le operazioni previste.\nLe operazioni di chiusura del confine ebbero inizio alle ore 01.00 del 13 agosto; mentre i 7.200 soldati dei reparti della 8\u00aa Divisione motorizzata e della 1\u00aa Divisione motorizzata dell'esercito della DDR occupavano, con carri armati e mezzi blindati, le posizioni previste al centro di Berlino Est e sull'anello esterno di Berlino Ovest, ma senza partecipare concretamente all'edificazione della barriera, la polizia, i reparti di sicurezza, le milizie delle fabbriche e gli operai edili entrarono in azione. Nel cuore della notte, senza incontrare alcuna opposizione, completarono entro le ore 06.00 il lavoro di chiusura della frontiera; le strade furono presidiate e sbarrate inizialmente con filo spinato e transenne, gli operai si misero al lavoro per costruire sbarramenti pi\u00f9 solidi, la polizia chiuse 193 strade, 12 linee ferroviarie di superficie e sotterranee, e decine di stazioni ferroviarie. Erich Honecker si rec\u00f2 sul posto personalmente per verificare l'esecuzione degli ordini e espresse piena soddisfazione per la riuscita dell'operazione \"Rose\".\nLa chiusura notturna del confine a Berlino fu un brillante successo organizzativo per le autorit\u00e0 tedesco-orientali e colse completamente di sorpresa non solo la popolazione ma anche le autorit\u00e0 occidentali sul posto e i dirigenti delle grandi potenze. A Washington, le notizie giunsero al presidente Kennedy dopo molte ore; le prime reazioni dei capi dell'amministrazioni cercarono di minimizzare l'evento; si trattava di misure difensive che non mettevano in discussione la sicurezza di Berlino Ovest. Il primo comunicato stampa sottolineava la \"chiara violazione\" degli accordi tra le quattro potenze, definiva la costruzione della barriera come una evidente dimostrazione del \"fallimento\" degli stati comunisti, ma non faceva riferimento ad alcuna misura concreta.\nAnche i dirigenti delle altre grandi potenze occidentali non sembrarono intenzionati a prendere iniziative contro la costituzione della barriera a Berlino; la Gran Bretagna del primo ministro Harold Macmillan era impegnata ad affrontare con scarsi mezzi la crisi in corso in Iraq e non disponeva delle risorse finanziarie per accrescere il suo impegno militare in Europa, mentre la Francia del presidente Charles de Gaulle, pur favorevole in teoria ad una linea dura contro il Blocco dell'est, non era disponibile, a causa del gravoso impegno militare in Algeria e della sua persistente ostilit\u00e0 ad una riunificazione tedesca, a rischiose azioni militari.\nNella giornata del 14 agosto 1961 il comportamento dell'amministrazione Kennedy di fronte ai fatti di Berlino rimase incerto e inefficace; i generali apparvero favorevoli ad azioni militari, mentre il presidente, informato che le iniziative dei tedesco-orientali non sembravano minacciare i diritti delle potenze occidentali nella ex capitale, espresse la sua rassegnata accettazione del muro che egli non riteneva una \"bella soluzione\", ma \"sempre meglio di una guerra\". Nei giorni seguenti tuttavia Kennedy comprese la necessit\u00e0 di assumere un atteggiamento pi\u00f9 rigido verso le potenze comuniste e dimostrare concretamente il suo impegno a favore di Berlino Ovest. Le decisioni del presidente vennero favorite dalle notizie provenienti dai giornalisti occidentali sul posto che descrissero l'atmosfera di disperazione e di rabbia presente nella popolazione e i disperati tentativi di fuga da Berlino Est; inoltre l'intervento del presidente americano venne energicamente sollecitato da una lettera personale del sindaco di Berlino Ovest, il capace e brillante Willy Brandt che era estremamente preoccupato per la mancanza di reazioni occidentali alla costituzione della barriera.\nPur infastidito dalla spregiudicatezza di Brandt e dai toni della sua lettera, il presidente Kennedy ritenne essenziale anche per motivi di prestigio internazionale, dare dimostrazione della sollecitudine degli Stati Uniti verso i cittadini di Berlino. Kennedy quindi decise di inviare in rinforzo alla guarnigione americana a Berlino Ovest, un reggimento motorizzata della 8th Infantry Division che avrebbe percorso su autocarri il territorio della Germania Orientale fino alla ex capitale; inoltre il vice-presidente Lyndon Johnson e il generale Lucius Clay, il prestigioso comandante alleato al tempo del Blocco di Berlino nel 1948, si sarebbero subito recati a Berlino Ovest dove avrebbero incontrato Brandt e avrebbero espresso con la loro presenza la totale solidariet\u00e0 degli Stati Uniti e la loro determinazione a proteggere la parte occidentale della ex capitale.\nIl 19 agosto 1961 il vice-presidente Johnson e il generale Clay giunsero a Berlino Ovest dove furono accolti dal sindaco Brandt; durante la visita alla citt\u00e0 ricevettero una accoglienza trionfale dalla popolazione ed espressero in una serie di discorsi la solidariet\u00e0 degli Stati Uniti e la loro riprovazione per le azioni della Germania Orientale. Contemporaneamente giunsero nella citt\u00e0 i soldati americani di rinforzo che, dopo alcune difficolt\u00e0 burocratiche con i militari sovietici, avevano attraversato senza problemi il territorio della DDR. Nonostante queste dimostrazioni di forza e la propaganda di Johnson, tuttavia dal punto di vista pratico questi eventi, anche se rassicurarono la popolazione berlinese, non modificarono i piani dei dirigenti tedesco-orientali e sovietici; Ulbricht e Honecker nelle settimane seguenti continuarono a rafforzare la barriera tra le due parti di Berlino, rinforzarono il controllo militare per evitare fughe e iniziarono i preparativi per trasformare la linea di separazione in un complesso ed efficiente sbarramento fisico permanente denominato propagandisticamente \"antifaschistischer Schutzwall\", \"muro di protezione antifascista\".\nAlla fine di settembre la tensione internazionale crebbe ulteriormente; il presidente Kennedy proclam\u00f2 solennemente in un discorso alle Nazioni Unite che \"le potenze occidentali\" avrebbero \"onorato i loro obblighi [...] verso i cittadini liberi di Berlino Ovest\"; pochi giorni dopo anche il segretario alla difesa Robert McNamara si espresse in termini bellicosi evocando un possibile attacco atomico americano per \"proteggere gli interessi vitali degli Stati Uniti\" e affermando pubblicamente che le armi nucleari statunitensi erano molto superiori a quelle sovietiche.\nIl 10 ottobre 1961 il presidente Kennedy riun\u00ec alla Casa Bianca i suoi massimi collaboratori politici e militari per valutare l'incandescente situazione a Berlino e pianificare dettagliatamente le eventuali risposte americane. Egli apparve risoluto a difendere militarmente Berlino Ovest secondo le indicazioni pubblicamente fornite nel suo discorso alle Nazioni Unite di settembre; venne approvato un piano di azione militare in quattro fasi nel caso di attacco sovietico alla parte occidentale della ex-capitale tedesca. Mentre le prime tre fasi prevedevano una serie di misure convenzionali gradualmente intensificate, nella quarta fase, in caso di fallimento delle precedenti operazioni, sarebbero state impiegate le armi nucleari. Su quest'ultimo punto cruciale sorsero contrasti tra i consiglieri del presidente, in particolare l'assistente segretario di stato alla difesa, Paul Nitze, proponeva di lanciare subito nella quarta fase un attacco nucleare totale all'Unione Sovietica che avrebbe potuto garantire la vittoria americana in una guerra termo-nucleare globale. Il segretario alla difesa McNamara era in completo disaccordo con Nitze; egli afferm\u00f2 che non c'erano certezze sulla possibilit\u00e0 di vittoria e che le conseguenze di una guerra nucleare sarebbero state catastrofiche. Alla fine le istruzioni operative definitive fornite al generale Lauris Norstad, comandante in capo della NATO, furono pi\u00f9 equilibrate; il generale Norstad avrebbe dovuto cercare di difendere Berlino Ovest con armi convenzionali, mentre nella quarta fase, si sarebbe iniziato con attacchi nucleari dimostrativi di piccole dimensioni per intimorire l'avversario, seguiti eventualmente dall'impiego delle armi atomiche tattiche di teatro; solo come ultima risorsa si sarebbe ricorsi alla \"guerra atomica generale\".\nConfronto diretto al Checkpoint Charlie.\nIl 22 ottobre 1961 la situazione a Berlino ebbe una nuova drammatica svolta che sembr\u00f2 trasformare la forte tensione tra i due blocchi in un reale pericolo di guerra aperta. Allan Lightner, il funzionario civile di pi\u00f9 alto grado della missione statunitense a Berlino, venne fermato e sottoposto a controllo da militari della polizia della Germania Est al Checkpoint Charlie, mentre si recava lungo la Friedrichstrasse a vedere insieme alla moglie uno spettacolo teatrale nel settore orientale. Dopo alcune discussioni con il personale tedesco orientale, Lightner protest\u00f2 per quello che riteneva un comportamento illegale e segnal\u00f2 i fatti al generale Lucius Clay che era il rappresentante personale a Berlino del presidente Kennedy. Il generale Clay era un militare energico e assolutamente determinato a mantenere le prerogative alleate in tutta Berlino; egli pertanto fece accompagnare da scorte armate Lightner e la moglie nel settore orientale della citt\u00e0 e quindi inform\u00f2 il presidente Kennedy che peraltro non sembr\u00f2 del tutto soddisfatto del comportamento rigido di Lightner e Clay.\nIl 23 ottobre 1961 le autorit\u00e0 della Germania Democratica comunicarono che da quel momento avrebbero ricevuto l'autorizzazione ad entrare liberamente senza controlli nel territorio di Berlino Est solo i funzionari occidentali in uniforme. Queste decisioni della dirigenza politica tedesco orientale apparentemente ricevettero il pieno consenso dei capi sovietici. In quel momento era in corso a Mosca il XXII Congresso del PCUS dove erano presenti oltre a Chru\u0161\u010d\u0451v anche il maresciallo Konev, il maresciallo Rodion Malinovskij, ministro della Difesa sovietico, e Walter Ulbricht. Non \u00e8 chiaro se il comportamento della polizia militare tedesco orientale derivasse da ordini precisi delle autorit\u00e0 superiori, ma sembra comunque evidente che Ulbricht approvasse le loro azioni. Chru\u0161\u010d\u0451v ipotizz\u00f2 che il comportamento aggressivo degli americani evidenziasse un loro ritorno alla politica bellicosa dei periodi pi\u00f9 critici della Guerra fredda; egli verosimilmente decise di sostenere il suo principale alleato del blocco orientale soprattutto per ragioni di prestigio e per mantenere la coesione delle alleanze.\nIn realt\u00e0 era soprattutto il generale Clay a sollecitare un comportamento intransigente; egli dopo l'annuncio tedesco orientale del 23 ottobre, parl\u00f2 con il presidente Kennedy e afferm\u00f2 che era essenziale fermare le manovre avversarie e imporre con la massima energia i diritti legali occidentali su tutta Berlino; il presidente, pur riluttante, prefer\u00ec dare il suo consenso al bellicoso generale. Il 25 ottobre 1961 il generale Lucius Clay quindi prese l'iniziativa di rischiare una prova di forza: dopo che alle ore 9.25 del mattino un altro funzionario civile statunitense era stato fermato al Checkpoint Charlie sulla Friedrichstrasse dai militari della Germania Est, egli fece muovere unit\u00e0 meccanizzate pesanti. Alle ore 10.00 dieci carri M48 Patton del 40\u00ba reggimento corazzato del tenente colonnello Thomas Tyree percorsero il viale e si fermarono minacciosamente a cinquanta metri dal posto di blocco apparentemente pronti a irrompere con la forza; i due carri armati di testa erano equipaggiati con pale meccaniche da bulldozer; erano presenti anche alcune jeep e mezzi blindati per trasporto truppe, mentre dopo alcune ore giunsero sul posto altre cinque jeep con militari a bordo; anche due elicotteri americani sorvolarono l'area. Gli americani non tentarono di frantumare il muro e rimasero fermi sul posto fino alle ore 14.00 quando si ritirarono, ma nel frattempo alcune jeep con funzionari civili entrarono liberamente per brevi tratti di alcune centinaia di metri nell'area orientale di Berlino.\nAnche dopo il ritiro dei mezzi pesanti americani la situazione rimase estremamente tesa; un colloquio tra i comandanti avversari sul posto, il colonnello Solov\u00ebv e il generale Watson non raggiunse alcun risultato e non risolse i contrasti; i militari tedeschi orientali continuarono a intralciare i movimenti dei funzionari civili americani e nella serata ci furono scambi di fasci di luce accecanti tra le postazioni dalle due parti del muro.\nA Mosca, le notizie provenienti da Berlino avevano suscitato allarme; il maresciallo Rodion Malinovskij e il maresciallo Ivan Konev, che ritorn\u00f2 subito nella capitale tedesca per controllare la situazione, presero le prime misure militari per fronteggiare gli americani e impedire la temuta demolizione di parti del muro da parte dei mezzi corazzati dell'avversario. La sera del 25 ottobre, 33 carri armati sovietici T-55 del III battaglione del maggiore Vasilij Mika del 68\u00ba reggimento carri della Guardia comandato dal colonnello Serge\u00ebv, appartenenti alla 6\u00aa Divisione motorizzata della Guardia del Gruppo di forze sovietiche in Germania, avanzarono verso la Unter den Linden e si fermarono in un'area ancora devastata dai bombardamenti della seconda guerra mondiale, ad alcune centinaia di metri dal Checkpoint Charlie. I carri dell'Armata Rossa in sosta erano privi di contrassegni di nazionalit\u00e0, ma furono identificati da un agente americano che, sotto la copertura di funzionario diplomatico, si avvicin\u00f2 ai carristi sovietici con cui scambi\u00f2 alcune parole cordiali in russo. Le autorit\u00e0 occidentali, allarmati dalla presenza di mezzi corazzati sovietici nel centro di Berlino per la prima volta dopo il 1953, schierarono carri e cannoni anticarro in posizioni difensive.\nIl 26 ottobre 1961 gli americani ritornarono minacciosamente al Checkpoint Charlie; dieci carri armati M48, alcuni dei quali equipaggiati con pale meccaniche si schierarono nuovamente sulla linea di confine tra i due settori; i cannoni furono puntati verso est e durante la giornata si susseguirono nuovi incidenti tra il personale di polizia della Germania Est e funzionari civili americani protetti da scorte militari armate che ostentatamente entrarono nel settore orientale rifiutando di mostrare i documenti. I sovietici, di fronte alle ripetute azioni provocatorie degli occidentali, decisero a questo punto di mettere in campo i loro mezzi corazzati; il maresciallo Konev ricevette l'autorizzazione di Chru\u0161\u010d\u0451v che gli ordin\u00f2 di reagire alle mosse americane con azioni di forza simmetriche e conseguenti senza per\u00f2 aprire il fuoco per primi. Il dirigente sovietico, impegnato nel difficile XXII Congresso in cui doveva fronteggiare opposizioni e critiche alla sua politica, non intendeva rompere irreversibilmente i rapporti con gli occidentali ma riteneva essenziale, dopo le sue tante manifestazioni precedenti di retorica e aggressivit\u00e0, non \"mostrarsi debole su Berlino\".\nAl mattino del 27 ottobre 1961 dieci carri armati sovietici T-55, la VII compagnia carri del capitano Vojt\u010denko del III battaglione del maggiore Mika, si misero in movimento dalle loro posizioni di stazionamento, percorsero la Friedrichstrasse, e si fermarono lungo il punto di controllo del Checkpoint Charlie a poche decine di metri dai mezzi corazzati americani schierati dall'altra parte fin dal giorno prima. Gli equipaggi sovietici si mostrarono fuori dai carri, osservarono gli avversari e non apparvero innervositi, ma i cannoni furono puntati contro i carri americani. Questa situazione estremamente critica si sarebbe protratta per sedici ore; fu l'unica occasione nel corso della Guerra fredda in cui i carri armati sovietici e statunitensi si fronteggiarono direttamente a distanza ravvicinata con i cannoni pronti a far fuoco. La dirigenza sovietica temeva realmente un attacco dei mezzi corazzati contro il muro e riteneva il generale Clay un personaggio pericoloso e bellicoso; i carri sovietici quindi avevano l'ordine di impedire questo temuto assalto e di aprire il fuoco sui carri americani nell'eventualit\u00e0 di minacce al muro; in caso di scontro a fuoco diretto tra i mezzi corazzati, la situazione avrebbe potuto finire fuori controllo e evolvere verso un conflitto globale. Sembra effettivamente che il generale Lauris Norstad, comandante supremo della NATO, avesse ordinato ai comandanti degli equipaggi dei carri armati americani di entrare in azione e distruggere il muro al Checkpoint Charlie se le guardie di confine tedesco-orientali avessero di nuovo impedito ai civili americani di entrare a Berlino Est.\nIn realt\u00e0 i massimi dirigenti sovietici e statunitensi non erano affatto decisi ad un confronto diretto armato e al contrario ricercavano una via d'uscita dalla pericolosa situazione pur mantenendo esteriormente, per ragioni di prestigio, una rigida fermezza. Il segretario di Stato Dean Rusk si affrett\u00f2 subito ad annullare l'ordine del generale Norstad che avrebbe potuto innescare uno scontro a fuoco. Colloqui segreti al massimo livello erano gi\u00e0 in corso; nonostante l'atteggiamento bellicoso del generale Clay, il presidente Kennedy non era affatto intenzionato a seguire gli arrischiati consigli del suo rappresentante a Berlino, e suo fratello, il procuratore generale Robert Kennedy, aveva gi\u00e0 intrapreso contatti con Georgij Bol\u0161akov, l'addetto stampa sovietico all'ambasciata di Washington. Il fratello del presidente rifer\u00ec a Bol\u0161akov che se i sovietici avessero fatto passi distensivi, gli statunitensi avrebbero a loro volta mostrato \"una certa flessibilit\u00e0 su Berlino\", evitando comportamenti provocatori. Secondo alcune fonti Robert Kennedy garant\u00ec anche che gli americani avrebbero interrotto l'ingresso forzato di civili americani a Berlino Est. L'addetto stampa sovietico rifer\u00ec prontamente a Chru\u0161\u010d\u0451v le affermazioni di Robert Kennedy.\nIl massimo dirigente sovietico non aveva perso la calma in quelle ore di grande tensione con i carri armati statunitensi e sovietici di fronte con i cannoni puntati; sembra che egli fosse convinto che gli americani non stessero ricercando un pretesto per innescare un conflitto e che fossero in realt\u00e0 pronti a trattare di fronte a manifestazioni esteriori di distensione da parte sovietica. Alle ore 10.30 del 28 ottobre 1961 il maresciallo Konev, tornato a Berlino, rifer\u00ec al dirigente sovietico che i carri armati delle due parti erano sempre fermi al Checkpoint Charlie; Chru\u0161\u010d\u0451v disse al maresciallo che era necessario fare un primo passo per favorire un rilassamento generale e spingere gli americani a loro volta a mosse per ridurre la tensione.\nAl mattino del 28 ottobre 1961 quindi i carri armati sovietici iniziarono a mettersi in movimento e abbandonarono il Checkpoint Charlie ritornando nelle loro posizioni di partenza pi\u00f9 arretrate all'interno di Berlino Est; come precedentemente concordato tra i massimi dirigenti delle due parti, entro pochi minuti anche i mezzi corazzati americani, dopo aver ricevuto istruzioni in questo senso, lasciarono il punto di controllo sulla Friedrichstrasse. Il ritiro dei rispettivi carri armati concluse in pratica la fase di massima tensione della crisi di Berlino ed evit\u00f2 una possibile \"escalation\" militare che in realt\u00e0 era temuta da entrambe le parti; nei giorni pi\u00f9 critici anche le potenze alleate degli Stati Uniti avevano sollecitato trattative, in particolare i dirigenti della Gran Bretagna, Harold Macmillan e Alec Douglas-Home, erano allarmati e ritenevano necessario evitare mosse azzardate del generale Clay e tenere sotto controllo i militari americani.\nFine della crisi.\nLa ritirata quasi simultanea dei carri armati sovietici e americani dal Checkpoint Charlie rappresent\u00f2 un momento decisivo della crisi di Berlino innescata dalla costruzione del Muro e in pratica sanzion\u00f2 il riconoscimento reciproco della situazione di fatto. In realt\u00e0 nessuno dei massimi dirigenti delle due parti, n\u00e9 il presidente Kennedy, n\u00e9 il segretario generale sovietico n\u00e9 i capi britannici, erano disposti a rischiare una guerra generale per salvaguardare le formalit\u00e0 burocratiche sull'accesso nelle zone di Berlino. Il dirigente tedesco orientale Ulbricht avrebbe desiderato una maggiore rigidezza e protest\u00f2 con Chru\u0161\u010d\u0451v per il mancato raggiungimento dell'obiettivo della conclusione di un formale trattato di pace con la Repubblica Democratica Tedesca; egli procedette a rafforzare militarmente la barriera tra le due parti della citt\u00e0. Chru\u0161\u010d\u0451v tuttavia non diede importanza alle critiche di Ulbricht e afferm\u00f2 che per il momento non era il caso di provocare ulteriormente gli occidentali concludendo un trattato di pace formale; egli disse ai dirigenti polacchi che \"non abbiamo paura, ma non vogliamo la guerra\".\nNelle settimane seguenti Chru\u0161\u010d\u0451v quindi rinunci\u00f2 al trattato di pace con la DDR ma continu\u00f2 a mostrare fermezza dando una spettacolare dimostrazione di forza il 30 ottobre 1961 con l'esplosione sperimentale su un'isola del Mar Glaciale Artico, della cosiddetta Bomba Zar da 50 megatoni, la pi\u00f9 potente arma nucleare della storia. Egli inoltre mantenne lo stato di allarme delle forze sovietiche in Germania fino al gennaio 1962 e riprese alcune azioni provocatore contro il personale alleato e contro i corridoi aerei occidentali per Berlino. Il segretario generale sovietico rinunci\u00f2 ad insistere con la data limite del 31 dicembre 1961 e riprese le trattative anche se, di fronte alla rigidit\u00e0 occidentale, annull\u00f2 le previste riduzioni nelle forze convenzionali dell'Armata Rossa, mentre gli stati maggiori iniziarono a pianificare progetti di guerra offensiva in occidente in caso di conflitto generale. Sembra evidente dalla documentazione disponibile che Chru\u0161\u010d\u0451v fosse ormai deciso a rinunciare ad una formalizzazione definitiva dello \"status\" delle due Germanie e di Berlino; egli disse a Ulbricht che la questione del trattato di pace tra le due nazioni era secondaria rispetto ai piani di sviluppo economico assolutamente necessari per consolidare la Repubblica Democratica Tedesca. Chru\u0161\u010d\u0451v in pratica ritenne accettabile a tempo indefinito la situazione tedesca e consider\u00f2 soddisfacente, nonostante il pesante danno propagandistico, la soluzione del Muro di Berlino che avrebbe dovuto consentire alla DDR di evitare una catastrofica perdita di cittadini, guadagnando tempo in attesa della sua prevista crescita economica.\nDal punto di vista occidentale, il presidente Kennedy comprese subito che l'edificazione e la permanenza del Muro di Berlino, pur deplorevole dal punto di vista dei diritti umani, avrebbe costituito un vantaggio propagandistico nel quadro del confronto globale tra i due sistemi politico-economici; egli quindi in pratica accett\u00f2 la situazione \"de facto\", ritenendo che gli interessi fondamentali occidentali su Berlino non fossero minacciati e continuando a rifiutare un trattato formale di pace per la Germania. Il Muro di Berlino, evidenza costante del fallimento del sistema socialista e vantaggio propagandistico potenzialmente decisivo per l'occidente, quindi rimase in piedi, garantendo una temporanea stabilizzazione della situazione politico-economica della Germania Democratica fino alla crisi irreversibile dei paesi socialisti nel 1989-1991."}
{"id": "3395099", "revid": "486946", "url": "https://it.wikipedia.org/wiki?curid=3395099", "title": "Centrale nucleare di Leningrad", "text": ""}
{"id": "3395100", "revid": "125839576", "url": "https://it.wikipedia.org/wiki?curid=3395100", "title": "Calcio Catania 1990-1991", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1990-1991.\nStagione.\nNella stagione 1990-1991 il Catania ha disputato il girone B della Serie C1, si \u00e8 piazzato undicesimo in classifica con 33 punti, il torneo ha promosso in Serie B la Casertana con 45 punti, ed il Palermo con punti 43. Sulla panchina etnea viene confermato il brasiliano Angelo Benedicto Sormani, dal mercato arrivano Marino D'Aloisio dalla Sarzanese, Vincenzo Esposito dal Parma, Vincenzo Del Vecchio dalla Pro Cavese e Leonardo Vanzetto dall'Adelaide Nicastro. Il Catania ottiene 18 punti nel girone di andata e 15 nel girone discendente. Con questo andazzo raggiunge solo una tranquilla salvezza, senza mai esprimere velleit\u00e0 di promozione. Con 16 reti il miglior realizzatore stagionale \u00e8 stato Loriano Cipriani 5 delle quali in Coppa Italia ed 11 centri in campionato. Nella Coppa Italia il Catania vince il girone P, poi nei sedicesimi di finale supera nel doppio confronto il Licata, cedendo a cavallo dell'anno nuovo al Palermo, negli ottavi di finale della manifestazione."}
{"id": "3395101", "revid": "486946", "url": "https://it.wikipedia.org/wiki?curid=3395101", "title": "Centrale nucleare di Leningrad 2", "text": ""}
{"id": "3395128", "revid": "339392", "url": "https://it.wikipedia.org/wiki?curid=3395128", "title": "Ron Garan", "text": ""}
{"id": "3395131", "revid": "287204", "url": "https://it.wikipedia.org/wiki?curid=3395131", "title": "Shinji Sogo", "text": ""}
{"id": "3395133", "revid": "124325228", "url": "https://it.wikipedia.org/wiki?curid=3395133", "title": "Prima Repubblica portoghese", "text": "La Prima Repubblica portoghese \u00e8 la denominazione coniata per designare la Rep\u00fablica Portuguesa, ossia l'entit\u00e0 politica costituitasi nel 1910, con la fine della monarchia costituzionale, e dissoltasi nel 1926, a seguito del colpo di Stato militare che condusse prima alla \"Ditadura Nacional\" e poi al regime dell\"Estado Novo\" di Ant\u00f3nio de Oliveira Salazar. Copre dunque un periodo di 16 anni della storia del Portogallo.\nLa prima repubblica portoghese fu segnata da una forte instabilit\u00e0 politica, in un periodo di sedici anni (1910-1926) il Portogallo ebbe 8 Presidenti della Repubblica, 1 Governo provvisorio, 38 Primi ministri e una \"Junta\" Costituzionale.\nLa repubblica.\nLa Costituzione repubblicana venne approvata nel 1911, inaugurando un regime parlamentare con un ridotto potere presidenziale e due camere. Questo assetto politico provoc\u00f2 importanti fratture all'interno della societ\u00e0 portoghese, specialmente tra la popolazione rurale ancora monarchica, nei sindacati, e nel clero: la repubblica era anticlericale e con un approccio ostile alle ingerenze della chiesa cattolica, cos\u00ec come lo era stata la Francia rivoluzionaria e le repubbliche spagnola e messicana dopo le rispettive rivoluzioni del 1931 e del 1917. Anche lo stesso partito repubblicano dovette subire una secessione dei propri elementi moderati che formarono partiti conservatori come il Partito Evoluzionista e l'Unione Repubblicana. A dispetto di queste scissioni il partito, guidato da Afonso Costa, preserv\u00f2 il potere anche grazie al clientelismo delle fette di popolazione urbana contraria al ritorno della monarchia. Questo provoc\u00f2 una serie di violenze poste in atto dalle forze d'opposizione, dando il via a una fase storica definita \"\"vecchia\" repubblica\", culminata nella respinta dell'attacco monarchico sferrato a Chaves nel 1912.\nLa prima guerra mondiale.\nIl Partito repubblicano al potere vide lo scoppio della prima guerra mondiale come un'occasione unica per realizzare una serie di obiettivi: mettere fine alla duplice minaccia di un'invasione spagnola del Portogallo e di occupazioni straniere delle colonie e, a interno livello, l'aggregazione di un consenso nazionale intorno alla repubblica ed al partito. Questi obiettivi nazionali non furono soddisfatti dal momento che la partecipazione al conflitto non fu oggetto di un consenso nazionale e non riusc\u00ec a suscitare una mobilitazione popolare. Al contrario si verific\u00f2 che le linee di frattura politica ed ideologica si acuirono: la mancanza di consenso su un intervento del Portogallo, a sua volta ha reso possibile la comparsa di due forti leadership, guidate dal generale Pimenta de Castro (gennaio-maggio 1915) e da Sid\u00f3nio Pais (dicembre 1917-dicembre 1918). Lo sforzo bellico ebbe conseguenze disastrose sull\u2019economia del paese e di conseguenza sulle condizioni di vita della popolazione, specialmente delle classi inferiori, tra le quali crebbe il malcontento. \nCon l\u2019appoggio del popolo, una parte dell\u2019esercito guidato da Sidonio Pais si rivolt\u00f2 contro il governo.\nPa\u00ecs fu promotore di un golpe militare il 5 dicembre 1917 e assunse il potere. Il Sidonismo, noto anche come \"Dezembrismo\", ha suscitato un forte interesse tra gli storici, in gran parte a causa degli elementi di modernit\u00e0 che esso conteneva. Ant\u00f3nio Jos\u00e9 Telo ha chiarito il modo in cui questo regime svilupp\u00f2 con anticipo alcune delle soluzioni politiche poi rese celebri dal totalitarismo e dalle dittature fasciste degli anni 1920 e anni 1930. Sidonio Pais si impegn\u00f2 per il salvataggio dei valori tradizionali, in particolare la \"Patria\", e tent\u00f2 di governare in modo carismatico, abolendo i partiti politici tradizionali modificando le modalit\u00e0 di rappresentanza parlamentare (che, si afferm\u00f2, esacerbava le divisioni all'interno della \"P\u00e1tria\") attraverso la creazione di un Senato corporativo, la fondazione di un partito unico (il Partido Nacional Republicano). Lo Stato si accoll\u00f2 una politica di intervento economico e di repressione nei confronti dei movimenti operai e repubblicani di sinistra. Introdusse il suffragio universale e nel maggio 1918 venne eletto presidente della Repubblica. Sidonio Pais cerc\u00f2 anche di ripristinare l'ordine pubblico e di superare, finalmente, alcune delle fratture del passato recente, rendendo la Repubblica pi\u00f9 accettabile per monarchici e cattolici. La sconfitta delle truppe portoghesi ad aprile 1918 nella battaglia del Lys aumentarono scioperi e contestazioni contro la guerra e Sidonio Pais fu costretto a decretare lo stato di emergenza il 13 ottobre 1918, ma nemmeno la firma dell'armistizio il successivo 11 novembre riusc\u00ec a placarli.\nLa guerra civile del 1919.\nIl vuoto di potere lasciato dall'assassinio di Sidonio Pais il 14 dicembre 1918 port\u00f2 il paese a una breve guerra civile: venne restaurata la monarchia nel nord del Portogallo, il 19 gennaio 1919 e, quattro giorni dopo, un'insurrezione monarchica scoppi\u00f2 a Lisbona. Una coalizione di governo repubblicana, guidata da Jos\u00e9 Relvas, coordin\u00f2 la lotta contro i monarchici delle unit\u00e0 dell'esercito lealista e civili armati. Dopo una serie di scontri, i monarchici furono definitivamente cacciati da Porto il 13 febbraio. Questa vittoria militare permise al Partito repubblicano di tornare al governo e di uscire trionfante dalle elezioni svoltesi in quello stesso anno, dopo aver ottenuto la maggioranza assoluta.\nFu durante questo restauro della \"\"vecchia\" Repubblica\" che venne effettuato un tentativo di riforma al fine di fornire maggiore stabilit\u00e0 al governo. Nel mese di agosto 1919 fu eletto un presidente conservatore - Ant\u00f3nio Jos\u00e9 de Almeida (il cui partito evoluzionista si era fuso in tempo di guerra con il PRP per formare la Sacra Unione) - con il potere di sciogliere il Parlamento. Le relazioni con la Santa Sede, restaurate da Sidonio Pais, furono conservate. Il Presidente us\u00f2 il suo nuovo potere per risolvere la crisi di governo nel maggio 1921, nominando un governo appoggiato dal Partido Liberal (il partito liberale, risultato della fusione del dopoguerra di evoluzionisti e unionisti) per giungere alle successive elezioni. Queste si svolsero il 10 luglio 1921 con la vittoria del partito al potere. Tuttavia, il governo liberale non dur\u00f2 a lungo. \nLa crisi degli anni venti.\nAll\u2019inizio degli anni Venti cominciarono le prime rivolte. La prima avvenne la notte del 19 Ottobre 1921, in cui un gruppo di militari insorsero a causa delle dimissioni del governo di Liberato Pinto, protettore della Guardia Nazionale, uccidendo diversi politici nella cosiddetta \"Noite Sangrenta\". Tra questi un numero di importanti figure dei conservatori, tra cui il primo ministro Ant\u00f3nio Granjo. Questo evento lasci\u00f2 una ferita profonda tra le \u00e9lite politiche e nell'opinione pubblica. Non poteva esserci dimostrazione pi\u00f9 grande della fragilit\u00e0 intrinseca delle istituzioni della Repubblica e la prova che il regime fosse solo nominalmente democratico, perch\u00e9 privo della possibilit\u00e0 dell'alternanza tipico dei regimi elitari del XIX secolo.\nUna nuova tornata di elezioni il 29 gennaio 1922 inaugur\u00f2 un nuovo periodo di stabilit\u00e0, dato che il partito repubblicano, ancora una volta ne emerse con la maggioranza assoluta. Lo scontento per il protrarsi di questa situazione non era tuttavia, scomparso. Numerose accuse di corruzione, ed il fallimento manifesto delle ricette per risolvere i pressanti problemi sociali, azzerarono il consenso nei confronti dei leader repubblicani. Allo stesso tempo, del resto, tutti i partiti politici soffrirono di una crescita al loro interno della fazione di lotta, specialmente gli stessi repubblicani. Il sistema dei partiti era fratturato e screditato come dimostra l'impossibilit\u00e0 di un governo stabile nonostante le puntuali vittorie repubblicane alle elezioni. \nIl periodo successivo fu ancora pi\u00f9 caotico dal punto di vista sociale ed amministrativo. Si susseguirono disordini e insurrezioni popolari e militari, la pi\u00f9 importante delle quali fu la rivolta del 18 aprile 1925 a Lisbona, anche stavolta guidata dalle forze armate e legata a movimenti nazionalisti. Vide tra i suoi protagonisti diversi ufficiali militari che guidarono i ribelli in diversi scontri nella citt\u00e0; questo tentativo di colpo di stato venne represso, ma una nuova crisi scoppi\u00f2 solo tre mesi dopo, per la quale si dichiar\u00f2 addirittura lo stato d\u2019assedio.\nTra il 1910 e il 1926 ci furono quarantacinque governi. L'avversione dei presidenti per i governi a partito unico, il dissenso interno ai repubblicani, disciplina quasi inesistente interna del partito, e il suo costante ed irrazionale desiderio di raggruppare e condurre tutte le forze repubblicane rese il compito di governare praticamente impossibile. \nAttraverso la rivoluzione del 1910 era stata impiantata una delle pi\u00f9 giovani Repubbliche europee con l'approvazione, attraverso forti movimenti anticlericali urbani, di \u00abuna legislazione pioniera sulla famiglia, e l'introduzione del divorzio\u00bb .\nLa rivoluzione del 1926.\nDalla met\u00e0 degli anni '20 le scene nazionali e internazionali iniziarono a favorire una nuova soluzione autoritaria, in cui un esecutivo rafforzato ristabilisse l'ordine politico e sociale. Dal percorso costituzionale l'opposizione al potere fu bloccata da vari mezzi impiegati dai repubblicani per proteggere se stessi, rivolgendosi all'esercito per supportare il loro desiderio di potere. Le forze armate, la cui coscienza politica era cresciuta durante la guerra, i cui dirigenti non avevano perdonato i repubblicani per il loro invio in una guerra che non volevano combattere, sembravano rappresentare alle forze conservatrici, l'ultimo bastione di \"ordine\" contro il \"caos\" che stava prendendo il paese. \nIl colpo di Stato del 28 maggio 1926 godette cos\u00ec del sostegno della maggior parte delle unit\u00e0 dell'esercito e anche della maggior parte dei partiti politici. Come era avvenuto nel dicembre del 1917, la popolazione di Lisbona non insorse per difendere la Repubblica, lasciandola in balia delle forze armate, che avrebbe portato nel 1933 portando alla costituzione dello Estado Novo.\nLettura storica della repubblica.\nEsistono pochi studi globali e aggiornati di questa fase turbolenta della terza fase della Repubblica. Tuttavia, molto \u00e8 stato scritto sulla crisi e la caduta del regime e il movimento del 28 maggio. La Prima Repubblica continua ad essere oggetto di un intenso dibattito, impossibile da riassumere in questi punti. Tuttavia, si possono distinguere tre interpretazioni principali. Per alcuni storici, la Prima Repubblica era un regime progressista e sempre pi\u00f9 democratico rispetto a quelli che lo avevano preceduto. Per altri, era essenzialmente un prolungamento dei regimi liberali ed elitari del XIX secolo. Un terzo gruppo, infine, sceglie di evidenziare l'aspetto rivoluzionario del regime, giacobino, e la sua natura dittatoriale. Quale che sia il giudizio storico portato sulla Prima Repubblica portoghese, non si potr\u00e0 ignorare il ruolo svoltovi, nei campi politico e sociale, dalla Massoneria. "}
{"id": "3395136", "revid": "101175", "url": "https://it.wikipedia.org/wiki?curid=3395136", "title": "Gran Premio motociclistico di Germania 1995", "text": "Il Gran Premio motociclistico di Germania 1995 fu il quinto appuntamento del motomondiale 1995.\nSi svolse il 21 maggio 1995 sul circuito del N\u00fcrburgring e vide la vittoria di Daryl Beattie nella classe 500, di Max Biaggi nella classe 250, di Haruchika Aoki nella classe 125, dell'equipaggio Darren Dixon-Andy Hetherington nella classe sidecar e di Yves Briguet per il Thunderbike Trophy.\nClasse sidecar.\nNel primo GP della stagione delle motocarrozzette, la vittoria va ai britannici Dixon ed Hetherington, che precedono i connazionali Abbott-Tailford. Si ritirano invece i fratelli G\u00fcdel, partiti in pole, e l'equipaggio campione in carica Rolf Biland-Kurt Waltisperg, scattato dalla seconda posizione in griglia."}
{"id": "3395141", "revid": "731511", "url": "https://it.wikipedia.org/wiki?curid=3395141", "title": "Andrej Borisenko", "text": "Ha partecipato a due missioni di lunga durata a bordo della ISS per le Expedition 27/28 e Expedition 49/50, di cui una come comandante della Stazione.\nFormazione.\nNel 1987 si \u00e8 laureato in ingegneria meccanica con specializzazione in Dinamiche e controllo di volo presso la Baltic State Technical University.\nDopo la laurea ha preso servizio come ingegnere della Marina militare sovietica. Dal 1989 ha iniziato a lavorare nella societ\u00e0 RKK Energija come specialista del sistema di controllo della stazione spaziale Mir mentre dal 1999 come direttore di volo della Mir e poi della Stazione Spaziale Internazionale al Centro di controllo missione a Mosca (MCC-M) fino al 2003.\nCarriera di cosmonauta.\nIl 29 maggio 2003 \u00e8 stato selezionato come candidato cosmonauta del Gruppo 15 di RKK Energija, iniziando l'addestramento generale allo spazio il 16 giugno. Dopo due anni, il 27 giugno 2005, ha superato l'esame finale con il voto \"eccellente\" ed \u00e8 stato nominato cosmonauta collaudatore dalla Commissione il 5 luglio. Tra il 2005 e il 2008 ha continuato con l'addestramento di gruppo per il programma ISS. A marzo 2010 \u00e8 stato ingegnere di volo 1 di riserva della Sojuz TMA-18 insieme al comandante Aleksandr Samokutjaev e Scott Kelly. A seguito della decisione di Roscosmos di unificare i corpi cosmonauti russi, nel febbraio 2011 si \u00e8 licenziato dal corpo cosmonauti di RKK Energija ed \u00e8 stato assunto nel corpo cosmonauti di Roscosmos. Il 16 gennaio 2013 \u00e8 stato nominato capo del 2\u00ba gruppo di cosmonauti, che comprende i cosmonauti che non hanno esperienza di volo spaziale. Nel febbraio 2018 con il cosmonauta russo Nikolaj \u010cub e l'astronauta americana Christina Koch ha partecipato all'addestramento di sopravvivenza invernale mentre a luglio l'addestramento sull'acqua con Jessica Meir come membro dell'equipaggio di riserva della Sojuz MS-12, ma il 30 gennaio 2019, a seguito dell'incidente della Sojuz MS-10, \u00e8 stato sostituito. Nel settembre 2019 ha partecipato insieme a Sergej Korsakov e Oleg Novickij all'addestramento di sopravvivenza in zona montuosa vicino al villaggio di Krasnaja Poljana. Il programma di addestramento comprendeva lezioni teoriche e pratiche, addestramento di arrampicata e scalare il Monte A\u010di\u0161cho, superando zone dissestate e fiumi, e l'allestimento di un campo base nella regione dei laghi di Khmelevskiye. Nel 2020 venne ufficiosamente assegnato all'equipaggio di una missione commerciale americana a bordo della Crew Dragon o della CST-100 Starliner una volta che queste saranno operative. Il 26 febbraio 2021 su raccomandazione della commissione medica si ritira dal Corpo Cosmonauti, andando a lavorare per una societ\u00e0 spaziale russa.\nExpedition 27/28.\nA settembre 2008 era stato assegnato all'equipaggio Expedition 26/27 ma l'anno seguente \u00e8 stato spostato all'Expedition 27/28 con il comandante Aleksandr Samokutjaev e Scott Kelly.\nL'11 marzo 2011, dopo aver superato brillantemente gli esami pre-volo del GCTC con Samokutjaev e Ron Garan, la Commissione Interdipartimantale l'ha assegnato ufficialmente all'equipaggio principale della Sojuz TMA-21. Il 4 aprile 2011 \u00e8 partito per la sua prima missione spaziale dal Cosmodromo di Bajkonur per una missione di lunga durata a bordo della Sojuz TMA-21, attraccando due giorni dopo alla Stazione. Il mese successivo ha ricevuto il comando della Stazione dal connazionale Dmitrij Kondrat'ev per l'Expedition 27 che ha mantenuto fino al giorno precedente all'atterraggio. Durante la sua permanenza in orbita ha svolto ricerca scientifica e manutenzione del Segmento russo, e supervisionato l'arrivo e la partenza di tre veicoli cargo russi Progress e di un ATV. Inoltre era a bordo durante l'ultima missione Shuttle e durante la celebrazione del 50\u00ba anniversario del primo uomo nello spazio Jurij Gagarin. Il 16 settembre 2011, dopo 164 giorni di missione, \u00e8 atterrato nel Kazakistan, a 149 chilometri dalla citt\u00e0 di Zhezkazgan. \nExpedition 49/50.\nIl 16 dicembre 2014 \u00e8 stato assegnato all'equipaggio delle Expedition 49/50. A gennaio e a luglio 2015 ha svolto rispettivamente l'addestramento di sopravvivenza invernale e quello sull'acqua con Sergej Ry\u017eikov e Robert Kimbrough. Il 19 ottobre 2016 \u00e8 partito per la sua seconda missione di lunga durata a bordo della Sojuz MS-02 con il comandante Ry\u017eikov e l'ingegnere di volo 2 Kimbrough. Usando il profilo di volo lungo, la navicella si \u00e8 attracca alla Stazione due giorni dopo. Dopo 173 giorni di missione, durante i quali ha svolto attivit\u00e0 scientifica e manutenzione dell'avamposto orbitale, il 10 aprile 2017, \u00e8 tornato sulla Terra."}
{"id": "3395142", "revid": "108584057", "url": "https://it.wikipedia.org/wiki?curid=3395142", "title": "Aleksandr Michajlovi\u010d Samokutjaev", "text": "Studi e carriera.\nSamokutjaev si \u00e8 diplomato nel 1992 nella Chernigov Air Force Pilot School come pilota e successivamente nel 2000 nella Gagarin Air Force Academy. Ha volato su diversi velivoli come pilota, accumulando oltre 680 ore di volo e eseguendo oltre 250 salti con il paracadute. Dopo aver lavorato per diversi anni al Centro di addestramento cosmonauti Jurij Gagarin, nel 2003 viene selezionato come candidato cosmonauta. Tra giugno 2003 a giugno 2005 si \u00e8 addestrato nell'addestramento di base del volo spaziale, diventando ufficialmente cosmonauta nel luglio del 2005. Nel 2008 Samokutjaev \u00e8 stato assegnato all'equipaggio di backup per l'Expedition 23/24, come comandante della navicella Sojuz e ingegnere di volo della Stazione Spaziale.\nHa effettuato il lancio per la sua prima missione spaziale il 4 aprile 2011, come comandante della Sojuz TMA-21, diretta alla Stazione Spaziale Internazionale, dov'\u00e8 arrivato il 7 aprile con i colleghi Andrei Borisenko e Ronald Garan per partecipare alle Expedition 27 e 28. Durante l'Expedition 28, il 3 agosto, Samokutjaev ha eseguito la sua prima attivit\u00e0 extraveicolare (Rus EVA #28) insieme al cosmonauta Sergei Volkov, lavorando fuori dalla Stazione per 6 ore e 23 minuti. Il 16 settembre 2011, dopo 164 giorni nello spazio, Samokutjaev si \u00e8 sganciato dalla ISS per atterrare sulla Terra lo stesso giorno, all'1:59 italiane, nel Kazakistan.\nNel settembre 2014, Samokutjaev \u00e8 tornato sulla ISS a bordo della navicella Sojuz TMA-14M, ancora una volta comandata da lui, con la collega russa Elena Serova e il collega americano Barry Wilmore per l'Expedition 41/42.\nDopo aver svolto per 167 giorni ricerche e esperimenti scientifici di vario genere nello spazio, compresa un'attivit\u00e0 extraveicolare con il collega russo Maksim Suraev il 22 ottobre (Rus EVA #40), \u00e8 tornato sulla Terra alla fine dell'Expedition 42, il 12 marzo 2015.\nSamokutjaev ha accumulato 311 giorni nello spazio e poco pi\u00f9 di 10 ore di attivit\u00e0 extraveicolare."}
{"id": "3395143", "revid": "200568", "url": "https://it.wikipedia.org/wiki?curid=3395143", "title": "Satoshi Furukawa", "text": "Ha partecipato alle missioni spaziali Expedition 28 e 29 sulla Stazione Spaziale Internazionale."}
{"id": "3395152", "revid": "599013", "url": "https://it.wikipedia.org/wiki?curid=3395152", "title": "Andrea Lynch", "text": ""}
{"id": "3395157", "revid": "1844579", "url": "https://it.wikipedia.org/wiki?curid=3395157", "title": "ROH Pure Championship", "text": "Il ROH Pure Championship \u00e8 un titolo della Ring of Honor, una federazione di wrestling statunitense, introdotto nel 2004 quando AJ Styles sconfisse CM Punk al termine di un torneo.\nIl 12 agosto 2006 Bryan Danielson (l'ultimo vincitore), ha unificato la cintura con il ROH World Championship determinandone il suo ritiro. Nel 2020 la ROH ha deciso di riattivare il titolo in seguito a un sondaggio fatto ai fan.\nRegolamento.\nA differenza di un normale match di wrestling, il Pure Championship viene conteso in incontri con regole particolari (le Pure Rules):\nTorneo per la riassegnazione (2020).\nIl torneo per riassegnare il titolo avrebbe dovuto avere inizio il 10 aprile 2020 a Pure Excellence, poi rimandato ad agosto a causa della pandemia di COVID-19.\nI 16 partecipanti sono stati annunciati il 31 agosto."}
{"id": "3395180", "revid": "660725", "url": "https://it.wikipedia.org/wiki?curid=3395180", "title": "Emilio Lavagnino", "text": "La sua figura pu\u00f2 essere accostata a quella di Rodolfo Siviero, per l'impegno da entrambi profuso nella difesa del patrimonio artistico italiano dalle spoliazioni e dai trafugamenti nazisti durante la seconda guerra mondiale\nBiografia.\nLaureato nel 1921 con Adolfo Venturi, nel 1926 fu ispettore aggiunto alla Soprintendenza di Palermo. L'anno successivo entr\u00f2 alla soprintendenza di Napoli, dove prese parte all'importante restauro della Chiesa di San Gennaro fuori le mura, con l'eliminazione delle superfetazioni successive e la notevole scoperta archeologica della sottostante basilica paleocristiana.\nNel 1924 spos\u00f2 Angela Lattanzi, bibliotecaria, funzionaria e musicista, da cui ebbe una figlia, Alessandra Lavagnino, futura scrittrice e insegnante di Parassitologia presso l'Universit\u00e0 di Palermo. Il matrimonio fu annullato dopo alcuni anni.\nDivenuto ispettore nel 1928, rimase a Napoli fino al 1929, anno in cui fu trasferito alla Soprintendenza ai musei di Roma, che lo port\u00f2, nel 1933, alla direzione della Galleria nazionale d'arte antica.\nLa sua carriera fu gravemente compromessa quando il suo atteggiamento politico suscit\u00f2 i sospetti del regime fascista: ne segu\u00ec l'esclusione dal mondo delle belle arti con la nomina a ispettore centrale di seconda classe per l'insegnamento medio. L'attenzione della polizia fascista \u00e8 testimoniata da una nota inviata nel 1942 a Giuseppe Bottai, Ministro dell'educazione nazionale, si segnalavano i sospetti su suoi perduranti contatti con lo storico dell'arte Giuseppe De Logu, antifascista in esilio a Zurigo.\nSeconda guerra mondiale.\nDecisivo fu il suo ruolo nei momenti pi\u00f9 tragici e convulsi della seconda guerra mondiale, quando si adoper\u00f2 con energia alla salvaguardia del patrimonio artistico italiano dai rischi connessi ai trafugamenti e alla messa in sicurezza dai previsti bombardamenti. Assieme ad Aldo De' Rinaldis e a un giovanissimo Federico Zeri, nel corso del 1945-1946, prevedendo che il palazzo del Quirinale non sarebbe stato utilizzato dal Capo dello Stato repubblicano, elabor\u00f2 una proposta per musealizzare il palazzo in modo simile a quanto accaduto con il Louvre e l'Ermitage. In seguito il Quirinale venne scelto come palazzo del Presidente della Repubblica e tale proposta non ebbe seguito.\nAll'opera di salvataggio del patrimonio artistico italiano, la figlia Alessandra Lavagnino, ha dedicato un romanzo, \"Le bibliotecarie di Alessandria\", ispirato alla vita di entrambi i genitori. La vicenda ha anche ispirato il regista Vittorio Salerno in \"Lavagnino - Diario di un salvataggio artistico\", del 2007. "}
{"id": "3395182", "revid": "15756", "url": "https://it.wikipedia.org/wiki?curid=3395182", "title": "Decimo Giunio Bruto Callaico", "text": "Era figlio di Marco Giunio Bruto, che era stato console nel 178 a.C., e fratello del pretore Marco Giunio Bruto. Ebbe come figlio Decimo Giunio Bruto e fu nonno di Decimo Giunio Bruto Albino. Fu probabilmente sposato con una donna di nome Clodia.\nVita politica.\nNel 138 a.C. divenne console assieme a Publio Cornelio Scipione Nasica. Deciso sostenitore della causa degli \"optimates\", fu in contrasto con i tribuni della plebe; quando il senato propose di acquistare del grano per il popolo, egli rifiut\u00f2 ma, allorch\u00e9 non concesse di congedare dieci soldati che ne avevano il diritto, il tribuno Gaio Curiazio lo fece imprigionare assieme al collega.\nPi\u00f9 tardi ricevette la provincia dell'Hispania Ulterior, dove stronc\u00f2 la rivolta di Tantalo; in seguito fond\u00f2 nell\"'Hispania Citerior\" la citt\u00e0 di \"Valentia Edetanorum\", l'odierna Valencia, nella quale trasfer\u00ec i soldati di Viriato, sconfitto nel 139 a.C.\nCampagna militare in Lusitania e nella Gallaecia meridionale.\nBruto condusse le legioni romane nella sua campagna di pacificazione della Lusitania e del sud della Gallaecia (Galizia) dopo l'assassinio di Viriato, il capo dei Lusitani che condusse la guerra lusitana contro i romani (154-139 a.c). La Lusitania era tra i fiumi Tago (che sfocia a Lisbona) e Douro (che sfocia a Porto) e quindi copriva parte del Portogallo centrale e parte del Portogallo settentrionale. L'unico racconto di questa campagna che \u00e8 sopravvissuto \u00e8 di Appiano. Buto fu posto al comando della provincia della Spagna Ulteriore per via di attacchi da parte di molte bande di guerriglieri che emulavano Viriato. Siccome queste bande operavano in un'area troppo ampia e inseguirli era troppo difficile, Bruto decise di attaccare le citt\u00e0 per vendetta, per distruggere le loro case e per ottenere bottino per i soldati.\nAppiano non cita nessuna attraversata del Tago. Dunque Bruto deve aver cominciato la sua campagna a nord di questo fiume. L'L'archeologia mostra che conquist\u00f2 la citt\u00e0 di Olissipo (ora Lisbona) e la fortific\u00f2, probabilmente per usarla come avamposto per l'esercito, e stabil\u00ec un centro a Vissaium (Viseu). Nella sua l'avanzata verso nord distrusse gli insediamenti che incontrava sulla sua strada e devast\u00f2 la campagna. Nel 137 a.C. attravers\u00f2 i fiumi Dusius (Douro), Lethe (Limia) e Nimis (che non \u00e8 stato identificato, ma che forse era il Minho, nella Galizia meridionale). Appiano scrisse che Bruto fu il primo romano che pens\u00f2 di attraversare il Lethe. Questo era anche il nome di un fiume mitico dell'oltretomba. I superstiziosi soldati si rifiutarono di attraversarlo fino a quando Buto lo attravers\u00f2. Bruto attacc\u00f2 i Bracari (una trib\u00f9 della Gallaecia meridionale) perch\u00e9 saccheggiarono i bagagli del suo esercito. Alcuna gente fugg\u00ec sulle montagne con le proprie cose, ma quando si arresero, Bruto le prese come multa. C'erano donne che combattevano con gli uomini. Le donne combattenti si uccisero quando vennero catturate. Alcune citt\u00e0 che si arresero si ribellarono di nuovo e vennero riprese.\nAppiano cit\u00f2 Talabriga (ora Marnel, vicino a \u00c1gueda) tra le citt\u00e0 che si ribellarono di nuovo. Bruto ordin\u00f2 agli abitanti di dargli disertori, i prigionieri, le armi e gli ostaggi e di lasciare la citt\u00e0. Quando si rifiutarono li fece circondare dai soldati per spaventarli. Poi prese i cavalli, gli approvvigionamenti e i soldi pubblici, ma li sorprese restituendo citt\u00e0.\nPacific\u00f2 la Lusitania e la Gallaecia meridionale. Non sappiamo di preciso la maniera in cui i romani controllavano i popoli di questa area per via di mancanza di informazioni. Probabilmente vennero costretti a diventare alleati dei romani come alcuni dei celtiberi che vivevano pi\u00f9 a est. Ci furono ulteriori conflitti tra i romani e i lusitani pi\u00f9 tardi. La Lusitania e la Gallaecia furono annesse all'impero pi\u00f9 tardi, prima o dopo le guerre cantabriche del 29-39 a.C., (nelle Asturie e la Cantabria al nord della Gallaecia) nella quale soppresse l'ultima ribellione contro i romani nella penisola. La Lusitania venne istituita come una provincia nuova. La Gallaecia divenne parte della Spagna Tarraconense, una provincia nuova e pi\u00f9 grande che rimpiazz\u00f2 la Spagna Citeriore per includere la Spagna centrale e settentrionale\nPartecipazione nella campagna contro i Vaccaei.\nPoco dopo venne convinto da Marco Emilio Lepido Porcina, che era suo cognato e uno dei consoli per il 137 a.C., a partecipare a una sua campagna contro i Vaccei. Emilio fu mandato in Spagna Citeriore dopo che il senato rifiut\u00f2 un trattato di pace tra i Celtiberi e Gaio Ostilio Mancino, (l'atro console dell'anno) che avrebbe terminato la guerra numantina (143-133 a.C.) Emilio non volle aspettate le istruzioni da Roma e invece accus\u00f2 falsamente i Vaccei (che abitavano ad ovest dei Celtiberi e non lontano dalla Lusitania) di avere aiutato i celtiberi come scusa per fare una guerra. Devast\u00f2 la campagna e assedi\u00f2 Pallantia, la citt\u00e0 pi\u00f9 grande. Degli emissari del senato gli domandarono perch\u00e9 voleva una nuova guerra e gli dissero di smettere la campagna. Emilio li rimand\u00f2 a Roma a scrisse una lettera dicendo che abbandonare la guerra era troppo pericoloso. L'assedio fu molto lungo e le provvigioni dei Romani divennero scarse. Ci fu fame. Molti uomini e tutti gli animali moriroro. Emilio e Bruto dovettero abbandonare l'assedio. Si ritirarono disordinatamente e i Vaccei li attaccarono sui fianchi e sul retro, uccidendo molti Romani. Il senato tolse il comando e la carica di console a Emilio, lo richiam\u00f2 a Roma, e lo mult\u00f2. Non sembra che Bruto fu punito.\nAltri avvenimenti.\nNel 136 a.C. Bruto celebr\u00f2 il trionfo per le numerose vittorie avute sulle popolazioni dell'Iberia e il senato gli confer\u00ec il titolo di \"Callaicus\".\nBruto dedic\u00f2 (con versi di Lucio Accio, poeta a cui faceva da mecenate) un tempio a Ercole Callaico presso il Circo Flaminio a Roma nel 133 a.C. per commemorare le proprie vittorie.\nNel 129 a.C. serv\u00ec di nuovo nell'esercito sotto il console Gaio Sempronio Tuditano\nLucio Accio, scrisse una tragedia sulla tirannia di Lucio Tarquinio Superbo (l'ultimo re di Roma) e la sua espulsione da Lucio Gunio Bruto (il fondatore della republica e avo di Callaico) in onore al suo magnate.\nSappiamo da Cicerone che egli fu un brillante oratore e che era versato nella letteratura greca e latina; fu inoltre un augure."}
{"id": "3395189", "revid": "448172", "url": "https://it.wikipedia.org/wiki?curid=3395189", "title": "Decimo Giunio Bruto Galleco", "text": ""}
{"id": "3395190", "revid": "1318658", "url": "https://it.wikipedia.org/wiki?curid=3395190", "title": "Pedro Poveda Castroverde", "text": "Biografia.\nDopo aver compiuto i primi studi a Linares, nel 1889 entr\u00f2 nel seminario di Ja\u00e9n, prosegu\u00ec gli studi in quello di Guadix, dove fu ordinato sacerdote il 7 aprile 1897. Laureatosi in teologia nel 1900, successivamente cominci\u00f2 a occuparsi dei problemi sociali ed educativi delle classi meno abbienti.\nNominato canonico prima a Covadonga, nel 1906, e poi a Ja\u00e9n, nel 1913, fond\u00f2 a Oviedo, nel 1911, l'Istituzione Teresiana, cui dedic\u00f2 gran parte della vita. Nel 1921 si trasfer\u00ec a Madrid, operando per l'approvazione pontificia della sua Opera, concessa nel 1924 dal papa Pio XI.\nFu ucciso a Madrid il 28 luglio 1936, durante la guerra civile spagnola. Nel 1974, l'UNESCO ha incluso il suo nome fra le personalit\u00e0 illustri che hanno influito profondamente sullo sviluppo della societ\u00e0 umana e della cultura mondiale. Beatificato da papa Giovanni Paolo II, il 10 ottobre 1993, \u00e8 stato da lui canonizzato il 4 maggio 2003. La Chiesa cattolica lo ricorda il 28 luglio.\nOpere.\nEdite in lingua originale.\nEdizione critica delle opere di San Pedro Poveda:\nSeguiranno:"}
{"id": "3395191", "revid": "599013", "url": "https://it.wikipedia.org/wiki?curid=3395191", "title": "Linda Haglund", "text": "In carriera \u00e8 stata campionessa europea indoor dei 60 metri piani a ."}
{"id": "3395198", "revid": "278830", "url": "https://it.wikipedia.org/wiki?curid=3395198", "title": "Max Delys", "text": "\u00c8 ricordato soprattutto come interprete di fotoromanzi. Ha lavorato essenzialmente per la \"Lancio\", con cui ha collaborato per dieci anni \u2013 dal 1973 al 1983 \u2013 interpretando trecentocinquanta storie.\nBiografia.\nLa sua carriera di attore di cinema si \u00e8 sviluppata in Italia \u2013 dove si \u00e8 trasferito nei tardi anni sessanta \u2013 dal 1969 al 1982. La sua filmografia consta di una decina di titoli.\nDelys giunse in Italia nel 1968, insieme alla fidanzata Dominique Darel. Max aveva abbandonato a quindici anni una possibile carriera sportiva nel nuoto dopo che si era classificato secondo ai campionati nazionali francesi di stile libero nei 100 metri.\nPer prepararsi all'attivit\u00e0 di attore era andato a New York a studiare all'Actors Studio. La sua prima esperienza cinematografica, non accreditata, \u00e8 stata ne \"La monaca di Monza\", diretto da Eriprando Visconti.\n\u00c8 morto il 31 maggio 1993 a Cannes."}
{"id": "3395206", "revid": "174925", "url": "https://it.wikipedia.org/wiki?curid=3395206", "title": "Aneuploidie", "text": ""}
{"id": "3395208", "revid": "124796610", "url": "https://it.wikipedia.org/wiki?curid=3395208", "title": "Sr\u0111an Todorovi\u0107", "text": "Biografia.\nFiglio dell'attore Bora Todorovi\u0107 e nipote dell'attrice Mira Stupica, oltre a essere un noto attore \u00e8 stato anche un batterista nelle band Ekatarina Velika e Disciplina Ki\u010dme, nonch\u00e9 un membro del Radni\u010dka Kontrola e Bezobrazno Zeleno. Ha partecipato inoltre, come ospite per una o diverse puntate, a diversi programmi televisivi, la maggior parte serbi. Noto per aver recitato in due film di Emir Kusturica, \"Underground\" (1995) e \"Gatto nero, gatto bianco\" (1998).Ha interpretato Ratko, autista daltonico in \"Sivi kamion crvene boje\" ed \u00e8 assurto nuovamente agli onori delle cronache per avere interpretato il protagonista Milo\u0161 nel lungometraggio torture porn \"A Serbian Film\" (2010).\nDiscografia.\nHa pubblicato diversi album con varie band serbe; ha inoltre partecipato come ospite a altri album."}
{"id": "3395209", "revid": "228587", "url": "https://it.wikipedia.org/wiki?curid=3395209", "title": "Dongo (disambigua)", "text": ""}
{"id": "3395213", "revid": "599013", "url": "https://it.wikipedia.org/wiki?curid=3395213", "title": "Chiesa di San Bartolomeo (Rezzoaglio)", "text": "La chiesa di San Bartolomeo \u00e8 un luogo di culto cattolico situato nella frazione di Magnasco nel comune di Rezzoaglio, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nStoria e descrizione.\nL'attuale edificio fu riedificato nel 1925 sull'area della preesistente chiesa, risalente al 1686.\nParrocchiale dal 1884, quando si stacc\u00f2 dalla giurisdizione di San Michele Arcangelo di Rezzoaglio. Venne consacrata il 20 giugno del 1938.\nLa chiesa conserva due statue raffiguranti \"San Bartolomeo\" (forse proveniente dall'antica chiesetta di San Bartolomeo delle Lame) e la \"Vergine Maria\", quest'ultima attribuita probabilmente alla mano dello scultore Anton Maria Maragliano."}
{"id": "3395217", "revid": "1372005", "url": "https://it.wikipedia.org/wiki?curid=3395217", "title": "Hans Mayer", "text": "Biografia.\nNato da una famiglia ebrea piuttosto agiata, a vent'anni lesse i testi del periodo giovanile di Karl Marx e la \"Storia e coscienza di classe\" di Lukacs. Studi\u00f2 diritto, scienze politiche, storia e filosofia a Colonia, Bonn e Berlino. Tenne la sua tesi di dottorato, intitolata \"Die Krise der deutschen Staatslehre\" (traducibile in italiano in: \"La crisi della teoria tedesca dello Stato\") nel 1931.\nSimultaneamente entr\u00f2 a far parte del Partito Socialdemocratico di Germania e lavor\u00f2 al giornale \"Der Rote K\u00e4mpfer\" (Il combattente rosso). Nel 1931 si uni al Partito socialista operaio, dal quale fu espulso a causa della sua simpatia per il Partito Comunista Tedesco - opposizione (KPD-O). A causa del suo essere ebreo e marxista nel luglio del 1933 venne pronunciata contro di lui un'interdizione professionale (\"Berufsverbot\") e dopo che le SA perquisirono la sua abitazione visse un periodo di clandestinit\u00e0 e successivamente d'esilio. Si rec\u00f2 nell'agosto 1933 in Francia, ove lavor\u00f2 come redattore capo del \"Die Neue Welt\" (Il nuovo mondo), quotidiano del partito comunista alsaziano. Nel 1934 fugg\u00ec in Svizzera, a Ginevra, ove dal 1936, dopo esser uscito nel 1935 dal KPD-O, collabor\u00f2 con regolarit\u00e0 alla \u00abZeitschrift f\u00fcr Sozialforschung\u00bb con recensioni su opere di filosofia politica affidategli da Hans Kelsen e Max Horkheimer. I suoi lavori di quel periodo furono influenzati da Carl Jacob Burckhardt.Al termine del secondo conflitto mondiale si trasfer\u00ec nella RDT, ove dal 1948 al 1963 fu professore ordinario all'universit\u00e0 di Lipsia. Successivamente si trasfer\u00ec nella RFT ove divenne ordinario al politecnico di Hannover e fu uno dei pi\u00f9 autorevoli esponenti \u00abd'una poetica d'impianto marxista\u00bb."}
{"id": "3395220", "revid": "6923", "url": "https://it.wikipedia.org/wiki?curid=3395220", "title": "Camuzzi Gazometri", "text": "Camuzzi Gazometri S.p.A. era una societ\u00e0 italiana attiva nel settore della distribuzione del gas naturale (core business), dell'energia elettrica e dell'acqua potabile. Serviva 952.000 clienti per un totale di 1.68 miliardi di metri cubi di gas veicolati attraverso 30\u00a0000 chilometri di tubature, primo gruppo privato italiano nella distribuzione del metano. Operava anche sul mercato argentino, con un milione di clienti serviti.\nEra la societ\u00e0 proprietaria del .\nStoria.\nL'attivit\u00e0 fu avviata con la denominazione di Societ\u00e0 Anonima Industrial Camuzzi, il 9 aprile 1929, su iniziativa del Comandante Camuzzi, allo scopo di creare una rete per la distribuzione del gas naturale nel territorio di Milano.\nSuccessivamente entra a far parte del Gruppo Nazionale Sviluppo Imprese Industriali di SADE\nNel 1976 viene acquisita da Leonardo Garilli e nel 1979 si fonde con \"Societ\u00e0 Nazionale Gazometri\", diventando Camuzzi Gazometri S.p.A..\nNel 1992 inizia ad operare in Argentina.\nNel 1995 rileva Aimeri S.p.A. maggiore polo industriale privato nella raccolta e smaltimento di rifiuti solidi urbani in Piemonte e Liguria.\nNel 2000 entra nel settore editoriale, con la creazione di Camuzzi Editoriale, licenziataria italiana del Reader's Digest per la rivista Selezione.\nNel 2002 Enel completa l'operazione di acquisizione delle attivit\u00e0 italiane di distribuzione di gas metano di Camuzzi Gazometri S.p.A. e di Aimeri S.p.A., iniziata dal 2001, per un importo totale di 1.04 miliardi di euro.\nSuccessivamente viene incorporata in Enel Rete Gas S.p.A..\nCamuzzi International.\nIl nome Camuzzi tuttavia sopravvisse per qualche anno con Camuzzi International, delle famiglie Garilli e Jannuzzelli, societ\u00e0 attiva in una pluralit\u00e0 di settori quali l'immobiliare, l'editoria e l'arte, dichiarata fallita nel 2012."}
{"id": "3395222", "revid": "1305772", "url": "https://it.wikipedia.org/wiki?curid=3395222", "title": "Bec d'Ovaga", "text": "Il Bec d'Ovaga (o La Res) \u00e8 una montagna delle Alpi Pennine alta 1.631 ; si trova in Valsesia e amministrativamente ricade in comune di Varallo (VC).\nDescrizione.\nLa montagna \u00e8 situata su un costolone che, in corrispondenza del Castello di Gavala (1.827\u00a0m), si stacca in direzione nord dalla costiera Talamone-Barone e si biforca poi al Monte Massale (1.744\u00a0m). Tra quest'ultimo e il Bec d'Ovaga si trova il Colle di Vazzosa (1.446\u00a0m), mentre verso nord-est il crinale prosegue digradando su Varallo con le pi\u00f9 modeste elevazioni del Bric Galline (1.430\u00a0m) e del Pizzo (1.201\u00a0m).\nI pendii a sud della Res sono drenati dal Torrente Druggia e dal suo affluente Rio Vazzosa, mentre le acque che scendono verso nord raggiungono la Sesia tramite alcuni brevi corsi d'acqua tra i quali il Croso di Morca e il Croso di Morchetta. \nSulla cima sorge un'alta croce metallica.\nLa vetta \u00e8 molto panoramica e offre un ottimo punto di vista sul Monte Rosa e sulla pianura vercellese mentre, pi\u00f9 in lontananza, sono visibili anche Alphubel, Strahlhorn, Monte Leone, Adamello nonch\u00e9 i laghi Maggiore e d'Orta.\nLa salita alla Res \u00e8 una delle escursioni pi\u00f9 frequentate della zona, e la salita alla cima \u00e8 effettuata spesso anche in presenza di neve.\nIn vetta \u00e8 anche collocato il punto geodetico trigonometrico dell'IGM denominato \"Bec d'Ovaga o La Res\" (cod. 030005).\nAccesso alla cima.\nLa via di salita pi\u00f9 nota percorre il sentiero n\u00b0 605 con partenza dall'Alpe Casavei (809\u00a0m), raggiungibile in auto dal fondovalle passando per la frazione Parone. La difficolt\u00e0 escursionistica \u00e8 di tipo E.\nL'itinerario fa parte del percorso dall'annuale gara podistica \"Varallo-Res\".\nPunti di appoggio.\nNei pressi della cima sorga il Rifugio Spanna-Osella, gestito dalla sezione di Valsesiana dell'ANA ed aperto ad agosto e nei fine settimana di quasi tutto l'anno. Il rifugio \u00e8 stato costruito in ricordo dell'avvocato alpinista Orazio Spanna, prima, e dell'alpino Giuseppe Osella. "}
{"id": "3395223", "revid": "599013", "url": "https://it.wikipedia.org/wiki?curid=3395223", "title": "Chiesa di San Giovanni Battista (Rezzoaglio)", "text": "La chiesa di San Giovanni Battista \u00e8 un luogo di culto cattolico situato nella frazione di Priosa nel comune di Rezzoaglio, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nStoria e descrizione.\nParrocchia indipendente dal 21 marzo 1659, distaccata dalla precedente giurisdizione della parrocchia di San Bernardo di Cabanne, conserva una cassa processionale lignea della \"Madonna della Neve\", un crocifisso processionale e alcune statuine da presepe forse opera dello scultore Anton Maria Maragliano.\nAnticamente era qui conservato un secondo crocifisso ligneo del Maragliano, detto \"delle Donne\", successivamente alienato dal locale parroco dopo il rammodernamento e la ristrutturazione della chiesa."}
{"id": "3395224", "revid": "767487", "url": "https://it.wikipedia.org/wiki?curid=3395224", "title": "R\u00e9da Johnson", "text": "Carriera.\nClub.\nDopo aver giocato con varie squadre du club, il 4 gennaio 2011 si trasferisce allo Sheffield Wednesday.\nNazionale.\nConta varie presenze con la Nazionale beninese."}
{"id": "3395237", "revid": "124659808", "url": "https://it.wikipedia.org/wiki?curid=3395237", "title": "Hollywood Tonight", "text": "Hollywood Tonight \u00e8 un singolo del cantante pop statunitense Michael Jackson, il secondo estratto dal suo album postumo \"Michael\".\nLa canzone racconta il viaggio di una giovane donna (nel video musicale la ballerina Sofia Boutella) che arriva ad Hollywood dall'America di provincia per inseguire il suo sogno di diventare una star; sebbene la sua ambizione sia quella di diventare una ballerina, la sua storia rappresenta la lotta che ogni artista o musicista deve affrontare per farcela in questo mondo.\nIl video.\nIl video, protagonista Sofia Boutella, \u00e8 stato diretto da Wayne Isham, gi\u00e0 regista del video del brano di \"You Are Not Alone\", e girato in una delle stesse location dove gir\u00f2 nel 1995, il Pantages Theater, vicino al celebre angolo tra Hollywood Boulevard e Vine Street che ha rappresentato un faro per tutti coloro che sono stati attratti dal sogno della fama. In questo video, il Pantages Theater diventa ancora una volta l'ambientazione per la chiusura spettacolare della clip, ma questa volta i protagonisti si trovano all'esterno del teatro per una scena di danza flash mob. Nel video non \u00e8 utilizzata la versione del singolo contenuta nell'album ma una versione remix, ossia Hollywood Tonight (Throwback Mix)."}
{"id": "3395248", "revid": "287204", "url": "https://it.wikipedia.org/wiki?curid=3395248", "title": "Il Federalista", "text": "Il Federalista (The Federalist o The Federalist Papers) \u00e8 una raccolta di 85 articoli o saggi scritti con lo scopo di convincere i membri dell'assemblea dello Stato di New York a ratificare la Costituzione degli Stati Uniti d'America. Settantasette di essi apparvero in tre giornali di New York tra l'ottobre 1787 e l'agosto 1788, tutti firmati con lo pseudonimo \"Publius\". Furono poi pubblicati, con l'aggiunta di altri otto, in un'edizione in due volumi: \"The Federalist; or, The New Constitution\" dall'editore J. and A. McLean nello stesso 1788. Il corretto titolo originale della serie \u00e8 \"The Federalist\"; il titolo \"The Federalist Papers\" entr\u00f2 nell'uso soltanto nel XX secolo.\n\"Il Federalista\" resta tuttora una fonte primaria per l'interpretazione della Costituzione degli Stati Uniti, poich\u00e9 i saggi che lo compongono offrono una visione lucida e convincente del nuovo sistema di governo che essa aveva l'obiettivo di istituire. Gli autori del \"Federalista\" desideravano sia sostenere il voto a favore della ratifica della Costituzione, sia influenzare le sue future interpretazioni. Secondo lo storico Richard B. Morris, i saggi sono una \"incomparabile esposizione della Costituzione, un classico di scienza politica insuperato, sia in ampiezza che in profondit\u00e0, dall'opera di alcun successivo autore statunitense\".\nAll'epoca della pubblicazione, l'identit\u00e0 degli autori degli articoli fu mantenuta segreta, ma alcuni tra i lettori pi\u00f9 acuti ipotizzarono che fossero stati scritti da Alexander Hamilton, James Madison e John Jay. Quest'ipotesi fu confermata dopo la morte di Hamilton nel 1804, quando fu reso pubblico un elenco che rivelava la paternit\u00e0 dei singoli saggi.\nGli autori utilizzarono lo pseudonimo \"Publius\" in onore di Publio Valerio Publicola, uno dei primi consoli dell'antica repubblica romana. Tutti e tre ebbero ruoli di grande rilievo nella vita politica delle colonie inglesi in Nord America e poi degli Stati Uniti a cavallo tra Settecento e Ottocento, e Hamilton e Madison furono tra i pi\u00f9 attivi partecipanti alla Convenzione che scrisse la Costituzione. Anche se alcuni storici attribuiscono un ruolo rilevante a Thomas Jefferson, \u00e8 a Madison che oggi viene attribuita la maggiore influenza nella stesura della Costituzione (Madison \u00e8 spesso chiamato \"padre della Costituzione\", anche se egli stesso rifiut\u00f2 ripetutamente di essere definito tale). Madison fece poi parte della Camera dei Rappresentanti (1789-1797) in cui ebbe grande influenza; fu Segretario di Stato (1801-1809) e infine fu il quarto Presidente degli Stati Uniti (1809-1817). Hamilton, che era stato uno dei principali sostenitori della riforma costituzionale nazionale negli anni '80 del Settecento, nel 1789 divenne il primo Segretario del tesoro, e detenne questa posizione fino al 1795 quando si dimise. John Jay, che era stato Segretario per gli Affari Esteri all'epoca degli Articoli della Confederazione dal 1784 fino alla loro abrogazione nel 1789, divenne il primo Giudice Capo degli Stati Uniti nel 1789, e lasci\u00f2 questa carica nel 1795 quando fu eletto governatore dello stato di New York (carica che detenne fino al 1801).\nStoria.\nOrigini.\nLa Convenzione Federale invi\u00f2 la proposta di nuova Costituzione al Congresso della confederazione, che alla fine del settembre 1787 la trasmise agli stati per la ratifica. Subito la Costituzione divenne bersaglio di numerosi attacchi in articoli e lettere pubbliche scritte dai suoi avversari. Ad esempio, due di essi che si servivano degli pseudonimi di \"Cato\" e \"Brutus\" cominciarono a scrivere su giornali di New York il 27 settembre e il 18 ottobre. Hamilton decise di intraprendere un'esposizione e una difesa ampia e pacata della nuova Costituzione in risposta agli oppositori della ratifica, rivolgendosi al popolo dello stato di New York. Egli scrisse nel primo dei saggi che la serie aveva \"l'obiettivo di fornire una risposta soddisfacente a tutte le obiezioni che saranno apparse, e che possano attrarre in qualche modo la vostra attenzione.\"\nHamilton si procur\u00f2 dei collaboratori per il progetto. Ottenne l'aiuto di John Jay, che dopo aver scritto quattro validi saggi (i numeri 2-5) si ammal\u00f2 e ne forn\u00ec soltanto un altro (il n. 64), anche se poi pubblic\u00f2 nella primavera del 1788 un pamphlet, \"An Address to the People of the State of New-York\", che riassumeva i suoi argomenti a favore della Costituzione (Hamilton lo cit\u00f2 con approvazione nel saggio n. 85). James Madison, che si trovava a New York in qualit\u00e0 di rappresentante della Virginia al Congresso della Confederazione, fu contattato da Hamilton e Jay e divenne il principale collaboratore di Hamilton nell'impresa. A quanto risulta, Hamilton chiese l'aiuto anche di Gouverneur Morris e William Duer; Morris non volle partecipare, e Hamilton non accett\u00f2 tre saggi scritti da Duer. Ma quest'ultimo in seguito scrisse a loro sostegno firmandosi come \"Philo-Publius\", o \"Amico di Publius\".\nHamilton scelse \"Publius\" come pseudonimo con il quale indicare l'autore della serie. Molti altri pezzi sia a favore sia contro la Costituzione erano stati pubblicati sotto pseudonimi romani; Furtwangler sostiene che \"'Publius' era una scelta migliore rispetto a 'Caesar' o 'Brutus' o anche a 'Cato' (Catone). Publio Valerio non fu un tardo difensore della repubblica ma uno dei suoi fondatori; il suo nome pi\u00f9 noto, Publicola, significava 'amico del popolo'.\" Non era la prima volta che Hamilton aveva usato questo pseudonimo: nel 1788 aveva firmato con esso tre lettere che criticavano Samuel Chase.\nPubblicazione.\nI saggi del \"Federalista\" apparvero in tre giornali di New York: l\"Independent Journal\", il \"New-York Packet\", e il \"Daily Advertiser\" a partire dal 27 ottobre 1787. I tre autori lavorarono a ritmo piuttosto veloce, arrivando a pubblicare anche tre o quattro articoli la settimana. Garry Wills osserva che il rapido andamento della produzione era tale da sopraffare ogni possibile risposta: \"Chi, avendo a disposizione tempo in abbondanza, sarebbe stato in grado di rispondere a una tale raffica di argomenti? Ma il tempo non fu concesso.\" Hamilton inoltre promosse la ristampa dei saggi in giornali non newyorchesi, e infatti essi furono pubblicati anche in altri stati in cui il dibattito sulla ratifica era in corso. Ma la pubblicazione al di fuori di New York fu irregolare, e in altre parti del paese furono spesso messi in ombra dagli scritti di autori locali.\nLa domanda elevata condusse alla ripubblicazione dei saggi in forma pi\u00f9 permanente. Il 1\u00ba gennaio 1789 l'editore newyorchese J. &amp; A. McLean annunci\u00f2 che avrebbe stampato i primi 36 saggi in volume rilegato; il volume usc\u00ec il 2 marzo con il titolo \"The Federalist\". Nel frattempo altri saggi continuavano ad apparire nei giornali: il n. 77 fu l'ultimo ad avere la prima pubblicazione su giornale, il 2 aprile. Un secondo volume rilegato contenente gli altri 49 saggi usc\u00ec il 28 maggio. Anche gli ultimi otto saggi aggiunti furono poi pubblicati sui giornali.\nAlcune edizioni successive hanno particolare rilievo. Un'edizione francese del 1792 pose fine all'anonimato degli autori, poich\u00e9 recava che l'opera era stata scritta da \"MM Hamilton, Maddisson E Gay\" cittadini dello stato di New York. Nel 1802 George Hopkins pubblic\u00f2 negli Stati Uniti un'edizione che riportava i nomi dei tre autori. Hopkins avrebbe voluto inoltre che \"il nome dell'autore fosse preposto a ciascun numero\", ma Hamilton si oppose e l'attribuzione dei saggi ai singoli autori rest\u00f2 ancora un segreto.\nDopo la morte di Hamilton nel 1804 fu reso pubblico un elenco steso da questi, in base al quale egli ne avrebbe scritti circa i tre quarti, tra cui alcuni che sembrava pi\u00f9 probabile attribuire a Madison (i numeri 49-58, 62, 63). In base alle indagini dello storico Douglass Adair compiute nel 1944, l'attribuzione dei saggi ai tre autori dovrebbe essere la seguente:\nQuesti risultati furono confermati nel 1964 da un'analisi dei testi eseguita con metodi informatici.\nLa prima ad assegnare ciascun saggio al suo autore fu un'edizione del 1810 che si bas\u00f2 su un elenco lasciato da Hamilton; quest'edizione occupava due volumi della raccolta delle opere di Hamilton. Nel 1818 Jacob Gideon pubblic\u00f2 una nuova edizione con una diversa attribuzione degli autori basata su un elenco fornito da Madison; la differenza diede origine a una disputa sulla paternit\u00e0 di una dozzina dei saggi.\nIn entrambe le edizioni di Hopkins e Gideon ai testi erano state apportate modifiche significative, in genere con il consenso degli autori. Nel 1863 Dawson pubblic\u00f2 un'edizione che comprendeva i testi originali, sostenendo che dovevano essere mantenuti cos\u00ec com'erano stati scritti in quel particolare momento storico, e non nelle versioni modificate dagli autori anni dopo.\nGli studiosi moderni in genere usano il testo preparato da Jacob E. Cooke per la sua edizione del 1961, che riproduce i testi pubblicati nei giornali per i saggi nn. 1-76 e quelli dell'edizione McLean per i nn. 77-85.\nSaggi di attribuzione dubbia.\nLa paternit\u00e0 di 73 degli 85 saggi del \"Federalista\" \u00e8 certa. Quella degli altri 12 \u00e8 discussa da alcuni studiosi, ma oggi generalmente i nn. 49-58 sono attribuiti a Madison, i nn. 18-20 sono attribuiti congiuntamente a lui e a Hamilton, e il n. 64 a Jay, anche se prove recenti suggeriscono che anch'esso sia di Madison. La prima attribuzione palese dei saggi ai loro rispettivi autori fu fornita da Hamilton, che, nei giorni precedenti al duello con Aaron Burr che doveva essergli fatale, consegn\u00f2 al suo avvocato un elenco che specificava l'autore di ciascun saggio. Quest'elenco attribuiva allo stesso Hamilton 63 saggi (di cui tre scritti insieme a Madison), cio\u00e8 circa i tre quarti del totale, e fu usato come base per l'edizione del 1810 che fu la prima a contenere l'attribuzione dei singoli saggi.\nMadison non contest\u00f2 subito l'elenco di Hamilton, ma ne forn\u00ec uno proprio per l'edizione di Gideon del 1818. Madison attribu\u00ec 29 saggi a se stesso, e ipotizz\u00f2 che la differenza rispetto all'elenco di Hamilton \"senza dubbio dipendesse dalla fretta con la quale la nota [di Hamilton] fu compilata.\" Un noto errore nell'elenco di Hamilton (che assegnava a Jay il n. 54 invece del n. 64) sembra confermare quanto sostenuto da Madison.\nIn varie occasioni sono state eseguite analisi statistiche sulla frequenza dei termini e sullo stile di scrittura per tentare di risolvere i dubbi sull'attribuzione. Quasi tutti questi studi mostrano che i saggi dubbi furono scritti da Madison.\nInfluenza sui dibattiti per la ratifica.\nI saggi del \"Federalista\" furono scritti per sostenere la ratifica della Costituzione, in particolare a New York. \u00c8 dubbio se essi abbiano avuto successo. Il processo di ratifica si svolgeva in modo indipendente in ciascuno stato, e la stampa dei saggi al di fuori della citt\u00e0 fu irregolare e parziale; inoltre quando la serie era giunta ad un punto avanzato, diversi stati importanti avevano gi\u00e0 portato a termine la ratifica (ad esempio la Pennsylvania il 12 dicembre). A New York il dibattito si protrasse fino al 26 luglio; il \"Federalista\" fu pi\u00f9 importante qui che in ogni altro luogo, ma secondo Furtwangler \"non poteva certo avere lo stesso peso delle altre forze principali nella contesa per la ratifica\"; tra queste vi erano le influenze personali di ben noti federalisti, ad esempio Hamilton e Jay, e anti-federalisti, come il governatore George Clinton. Inoltre, quando infine a New York si giunse al voto, altri dieci stati avevano gi\u00e0 ratificato la Costituzione, che quindi era da considerarsi approvata. Bastava la partecipazione di nove stati per costituire la nuova federazione, e la ratifica da parte della Virginia come decimo stato forn\u00ec un ulteriore stimolo per quella da parte di New York. In tali circostanze, Furtwangler osserva, \"un rifiuto da parte di New York avrebbe posto quello stato in una strana condizione di isolamento.\"\nPer quanto riguarda la Virginia, che ratific\u00f2 la Costituzione soltanto il 25 giugno alla sua convenzione, Hamilton scrisse in una lettera a Madison che la raccolta dei saggi era stata inviata in quello stato; Furtwangler presume che dovesse fungere da \"manuale di discussione per la sua convenzione\", ma sostiene anche che questa influenza indiretta sarebbe stata un \"dubbio onore\". \u00c8 probabile che nella discussione in Virginia avessero molta pi\u00f9 importanza il favore di George Washington per la nuova Costituzione e la presenza alla convenzione di Madison e di Edmund Randolph, allora governatore dello stato, che sostenevano la ratifica.\nUn altro scopo a cui il \"Federalista\" doveva servire consisteva nel fornire argomenti per il dibattito durante le controversie sulla ratifica, e infatti i sostenitori della Costituzione nelle convenzioni di New York e della Virginia usarono i saggi esattamente per questo.\nStruttura e contenuto.\nNel primo dei saggi, che faceva da introduzione alla serie, Hamilton elenc\u00f2 sei argomenti che sarebbero stati trattati negli articoli successivi:\nFurtwangler nota che mentre la serie si sviluppava questo programma fu alquanto modificato. Il quarto argomento si dilat\u00f2 fino a divenire una dettagliata discussione dei singoli articoli della Costituzione e delle istituzioni a cui essa dava vita, mentre ai due ultimi argomenti furono riservati soltanto pochi accenni nell'ultimo saggio.\nI saggi possono essere suddivisi per autore oltre che per argomento. All'inizio vi furono contributi di tutti i tre autori: dei primi venti, undici furono di Hamilton, cinque di Madison e quattro di Jay. Ma il seguito della serie \u00e8 dominato da tre lunghe sequenze di un singolo autore: i numeri da 21 a 36 di Hamilton, quelli da 37 a 58 di Madison (scritti mentre Hamilton si trovava ad Albany), e quelli dal n. 65 alla fine di Hamilton (pubblicati dopo che Madison era rientrato in Virginia).\nTra i saggi della raccolta, alcuni hanno particolare rilievo. Il n. 10, in cui Madison discute i mezzi per prevenire il predominio di una fazione maggioritaria e sostiene la preferenza per uno stato di grandi dimensioni retto da una forma repubblicana basata sulla rappresentanza, \u00e8 generalmente considerato il pi\u00f9 importante dal punto di vista teorico. \u00c8 completato dal n. 14, in cui Madison esamina le dimensioni degli Stati Uniti, le dichiara adatte al genere di stato repubblicano descritto nel n. 10, e conclude con una memorabile difesa della creativit\u00e0 costituzionale e politica della convenzione federale. Nel n. 84, Hamilton sostiene che non vi \u00e8 bisogno di emendare la Costituzione con l'aggiunta di una \"Dichiarazione dei Diritti\", poich\u00e9 le norme gi\u00e0 presenti a salvaguardia della libert\u00e0 equivalgono gi\u00e0 a una tale Dichiarazione. Il n. 78, anch'esso scritto da Hamilton, pone le basi della dottrina della revisione giudiziale (cio\u00e8 da parte dei tribunali federali) della legislazione federale e degli atti dell'esecutivo. Il n. 70 presenta le tesi di Hamilton a favore di un esecutivo monocratico. Nel n. 39, Madison presenta la pi\u00f9 chiara esposizione dell'idea federalista cos\u00ec come \u00e8 stata concepita negli Stati Uniti. Nel n. 51 Madison espone argomenti a favore dell'instaurazione di controlli e bilanciamenti tra gli organi dello stato in un memorabile saggio spesso citato per la sua giustificazione del governo come \"la pi\u00f9 grande tra tutte le riflessioni sull'umana natura\".\nOpposizione al \"Bill of Rights\".\nUn aspetto degno di nota del \"Federalista\" (specificamente del n. 84) \u00e8 la contrariet\u00e0 a ci\u00f2 che in seguito sarebbe stato il \"Bill of Rights\" (o \"Dichiarazione dei Diritti\"). L'idea di aggiungere una dichiarazione dei diritti alla Costituzione suscit\u00f2 controversie fin dall'inizio, poich\u00e9 essa, nella sua versione originale, non elencava o proteggeva esplicitamente i diritti dei cittadini, ma piuttosto indicava i poteri dello stato federale e lasciava tutto il resto agli stati e al popolo. Hamilton, autore del n. 84, temeva che un'elencazione esplicita dei diritti avrebbe potuto in seguito essere interpretata come un elenco dei \"soli\" diritti che i cittadini avevano.\nMa l'opposizione di Hamilton a una dichiarazione dei diritti era ben lungi dall'essere universale. Robert Yates, che scriveva con lo pseudonimo di \"Brutus\", espresse chiaramente questo punto di vista nel cosiddetto \"Anti-Federalista n. 84\", affermando che un governo non frenato da una dichiarazione dei diritti avrebbe potuto facilmente degenerare in una tirannide. Altri sostenitori della dichiarazione, come Thomas Jefferson, sostennero che un elenco di diritti non sarebbe stato, e non avrebbe dovuto essere interpretato, come esaustivo: in altre parole, quelli citati erano esempi di diritti importanti di cui i cittadini godevano, ma i cittadini ne avevano anche altri. Gli aderenti a questa scuola di pensiero erano fiduciosi che i tribunali avrebbero interpretato tali diritti in maniera espansiva. La questione fu poi chiarita dal Nono Emendamento alla Costituzione.\nUtilizzo da parte dei tribunali.\nI giudici federali, quando interpretano la Costituzione, usano spesso il \"Federalista\" come resoconto contemporaneo delle intenzioni dei suoi estensori e ratificatori. Sono stati applicati a questioni varianti dai poteri del governo federale in politica estera (in \"Hines v. Davidowitz\", 1941) alla validit\u00e0 delle leggi penali retroattive (in \"Calder v. Bull\" del 1798, che sembra essere la prima decisione a citare il \"Federalista\"). Fino al 2000 il \"Federalista\" era stato citato 291 volte nelle decisioni della Corte Suprema.\nIl peso da attribuire al \"Federalista\" nell'interpretazione della Costituzione \u00e8 stato sempre un po' controverso. Gi\u00e0 nel 1819 il Giudice Capo John Marshall osserv\u00f2 nel famoso caso \"McCulloch v. Maryland\" che \"le opinioni espresse dagli autori di quell'opera sono giustamente state considerate degne di grande rispetto nell'interpretare la Costituzione. Nessun omaggio, per quanto grande, pu\u00f2 superare i loro meriti; ma nell'applicare le loro opinioni ai casi che possano presentarsi nello svolgersi del nostro governo, il diritto di giudicare della loro correttezza deve essere mantenuto.\" \nLo stesso Madison era convinto non solo che il \"Federalista\" non fosse un'espressione diretta delle idee dei padri fondatori, ma che quelle stesse idee, e \"i dibattiti e le decisioni connesse della Convenzione\" non dovevano essere considerati come dotati di \"carattere autoritativo.\" In breve, \"il significato legittimo del Documento deve essere derivato dal testo stesso; o se una chiave interpretativa deve essere ricercata altrove, non deve essere nelle opinioni o intenzioni dell'Organo che progett\u00f2 e propose la Costituzione, ma nel significato attribuitogli dal popolo nelle Convenzioni dei rispettivi stati, in cui ricevette tutta l'Autorit\u00e0 che esso possiede.\""}
{"id": "3395256", "revid": "716642", "url": "https://it.wikipedia.org/wiki?curid=3395256", "title": "Arnaud Mendy", "text": "Carriera.\nClub.\nIl 17 ottobre 2009 si trasferisce in prestito per un mese al Grimsby Town.\nIl 31 agosto 2010 si trasferisce al Tranmere Rovers in prestito per un mese, poi prolungato di due mesi.\nNazionale.\nNel 2011 debutta con la nazionale guineense, con cui gioca 2 partite."}
{"id": "3395262", "revid": "77761", "url": "https://it.wikipedia.org/wiki?curid=3395262", "title": "Federalist Papers", "text": ""}
{"id": "3395274", "revid": "1543377", "url": "https://it.wikipedia.org/wiki?curid=3395274", "title": "Lady Lever Art Gallery", "text": "La Lady Lever Art Gallery \u00e8 una galleria d'arte fondata nel 1922 dall'industriale e magnate William Lever, dedicata alla memoria di sua moglie Elizabeth.\nSi trova in Inghilterra a Port Sunlight, un villaggio della contea metropolitana del Merseyside a pochi chilometri da Liverpool, fondato dallo stesso William Lever.\nLa galleria ospita opere di pittori inglesi del XVIII e XIX secolo ( per lo pi\u00f9 di artisti appartenenti alla corrente dei preraffaeliti), arredamenti del XVIII secolo e una vasta collezione di porcellane Wedgwood."}
{"id": "3395280", "revid": "3115", "url": "https://it.wikipedia.org/wiki?curid=3395280", "title": "LAROM", "text": "Il LAROM \u00e8 un lanciarazzi multiplo rumeno, in servizio nelle forze armate rumene. Al momento sono operativi 24 sistemi, tutti nell'8\u00aa brigata di artiglieria mista rumena.\nSviluppato dalla romena Aerostar Bac\u0103u e dalla Elbit con la IMI israeliana. Il sistema si basa sul modello APRA-40, variante del sovietico BM-21. Il sistema d'arma fu sviluppato a partire dal 1996, e i primi esempalri consegnati dal 2001 alla For\u021bele Terestre Rom\u00e2ne. \u00c8 attualmente il sistema d'arma pi\u00f9 potente in dotazione all'esercito romeno.\nSviluppo.\nIl programma per sostituire il sistema APRA-40 model 1988 fu lanciato nel 1996, con un costo di 20 milioni di dollari. Scopo del nuovo programma fu \"asigurarea interoperabilit\u0103\u021bii cu sistemele NATO, integrarea rachetei nedirijate cu b\u0103taie de 45 kilometri, implementarea sistemului de conducere a focului la nivel de divizion \u0219i \u00eembun\u0103t\u0103\u021birea parametrilor de performan\u021b\u0103 (b\u0103taie, putere de foc, precizie, mobilitate)\". Vennero coinvolte la societ\u00e0 romena Aerostar Bac\u0103u, Roman SA Bra\u0219ov, Elprof e Electromagnetica di Bucarest. Le societ\u00e0 estere coinvolte furono Elbit (sistema di tiro) e Israel Military Industries (razzi LAR Mk.4\u00a0160\u00a0mm). Il contratto venne rinegoziato due volte nel 2000 e nel 2004. Alla fine il costo totale \u00e8 di 160 milioni di dollari.\nTecnica.\nIl LAROM standard possiede due alloggi che possono contenere fino a 13 razzi LAR Mk IV o 20 GRAD. Il LAROM pu\u00f2 operare con razzi standard da 122\u00a0mm o con razzi pi\u00f9 avanzati da 160\u00a0mm e con un raggio di azione compreso tra i 20 e i 45\u00a0km. I missili GRAD da 122\u00a0mm vengono utilizzati per colpire ed eliminare obbiettivi concentrati, possono raggiungerli fino a 20\u00a0km di distanza; i GRAD riescono sparare e salve circa due colpi al secondo. Mentre il LAR Mk IV che usa propellenti solidi compositi, dispone di un sistema di puntamento via satellite ed esegue gli aggiustamenti necessari in volo grazie ad alcune alette che fuoriescono al momento dello sparo del razzo. Il LAR Mk IV ha un raggio minimo di 10\u00a0km e un massimo di 45\u00a0km, inoltre pu\u00f2 sparare a salve un colpo ogni 1,8 al secondo."}
{"id": "3395290", "revid": "1573940", "url": "https://it.wikipedia.org/wiki?curid=3395290", "title": "Aellopos tantalus", "text": "Aellopos tantalus () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nRisulta essere la specie pi\u00f9 variabile tra quelle appartenenti al genere \"Aellopos\", con esemplari che possono rivelare una colorazione gialla-mostarda nell'area basale o post-basale (D'Abrera, 1986).\nIl corpo \u00e8 rosso-brunastro, con una vistosa banda bianca sulla parte dorsale del IV segmento addominale. La parte ventrale del torace rivela invece una vivace colorazione bianca.\nL'ala anteriore, di colore bruno, presenta una macchia nera in prossimit\u00e0 della cellula, e tre macchie bianche in prossimit\u00e0 dell'area marginale grigia, poste tra M1 ed M2, tra M2 ed M3, e tra M3 e CuA1, la prima delle quali \u00e8 pi\u00f9 estesa e spesso bipartita; si pu\u00f2 inoltre osservare una banda pi\u00f9 chiara che decorre dalla cellula al margine interno dell'ala. La pagina superiore dell'ala posteriore rivela, di norma, una tonalit\u00e0 generale pi\u00f9 scura.\nLa specie viene talvolta confusa con \"A. clavipes\", da cui si discosta per il fatto che, mentre in quest'ultima si presentano una o due macchie bianche verticali, in corrispondenza dell'area discale inferiore dell'ala anteriore, tra CuA1 e CuA2; nella corrispondente posizione, in \"A. tantalus\" le macchie bianche sono raramente una, e mai due (D'Abrera, 1986).\nLe antenne sono clavate, di media lunghezza, e uncinate alle estremit\u00e0.\nIl dimorfismo sessuale \u00e8 irrilevante a livello macroscopico. Nella zampa del maschio, i tarsomeri da 3 a 5 non sono compressi ed appiattiti. Altre differenze rispetto a \"A. fadus\" e \"A. titan titan\" sono apprezzabili esclusivamente analizzando i preparati dei genitali maschili e femminili.\nL'apertura alare va da 45 a 57\u00a0mm.\nUova.\nLe uova appaiono giallo-verdi e traslucide; vengono deposte singolarmente sulle foglie delle piante ospite.\nLarva.\nLe larve sono verdastre e presentano vistose bande bianche.\nPupa.\nI bruchi si impupano in bozzoli liberi, disposti nello strato di lettiera di foglie del sottobosco.\nDistribuzione e habitat.\nL'areale va dagli Stati Uniti meridionali (Florida), al Messico, fino alle Antille, all'Uruguay, al Paraguay, e al Suriname. Eccezionalmente alcuni esempleri sono stati rinvenuti pi\u00f9 a nord, fino allo Stato di New York e nel Michigan meridionale. Il taxon non presenta un rischio globale di estinzione, sebbene possa risultare raro nelle zone pi\u00f9 periferiche dell'areale.\nL'habitat \u00e8 rappresentato da pianori boschivi tropicali e subtropicali.\nBiologia.\nGli adulti emergono la mattina e compiono un rapido volo durante il giorno. Le femmine attraggono i maschi tramite feromoni emessi da una ghiandola addominale. Dopo l'accoppiamento depongono le uova sulle foglie delle piante ospiti, durante il tardo pomeriggio.\nAlimentazione.\nI bruchi parassitano la specie \"Casasia clusiifolia\" (fam. Rubiaceae).\nGli adulti si nutrono del nettare di fiori di \"Eugenia axillaris\" (fam. Myrtaceae), \"Lantana sp.\" (fam. Verbenaceae), \"Dracaena fragrans\" (fam. Ruscaceae) ed \"Ernodea littoralis\" (fam. Rubiaceae).\nTassonomia.\nSottospecie.\nDi questa specie vengono comunemente distinte due sottospecie:\nSinonimi.\nSono stati riportati cinque sinonimi:"}
{"id": "3395292", "revid": "767487", "url": "https://it.wikipedia.org/wiki?curid=3395292", "title": "Conan the Barbarian (film 2011)", "text": "Conan the Barbarian \u00e8 un film del 2011 diretto da Marcus Nispel.\nIl protagonista del film \u00e8 Conan il barbaro, personaggio creato da Robert E. Howard. Il film \u00e8 un riavvio del franchise dedicato al personaggio, uscito negli Stati Uniti il 19 agosto 2011, disponibile anche in 3-D.\nTrama.\nConan nasce in guerra, in quanto sua madre lo partorisce nel bel mezzo di una battaglia; la donna poi muore e Conan cresce sotto le cure del padre, che lo fa diventare un guerriero.\nSecondo una profezia, un uomo tenter\u00e0 di ripristinare la maschera di un demone cercandone tutte le parti e incollandole col sangue di una donna diretta discendente di Acheron: l'uomo in questione \u00e8 lo spietato Khalar Zym, che uccide il padre di Conan davanti agli occhi del ragazzo e pi\u00f9 tardi, aiutato dalla figlia e sanguinaria strega guerriera Marique, tenter\u00e0 di fare lo stesso con un Conan ormai uomo.\nLa ragazza dal sangue puro viene individuata in Tamara, una giovane e affascinante sacerdotessa di cui Conan si innamorer\u00e0 e che salver\u00e0 da morte certa uccidendo prima Marique e poi suo padre.\nCompiuta l'impresa Conan torna in ci\u00f2 che \u00e8 rimasto del suo villaggio nat\u00eco, in cui riconosce la fucina con cui venne forgiata la sua spada, dono del padre.\nProduzione.\nGi\u00e0 negli anni novanta si parlava di un possibile terzo capitolo dedicato a Conan dopo \"Conan il barbaro\" e \"Conan il distruttore\", entrambi interpretati da Arnold Schwarzenegger, ma il progetto non si realizz\u00f2.\nLa Warner Bros. lavor\u00f2 al film per 7 anni, finch\u00e9 alla fine non decise di vendere i diritti del film che furono in seguito acquistati dalla Millennium Films con l'intenzione di ideare un film fedelissimo ai romanzi di Robert E. Howard.\nDopo l'uscita di \"John Rambo\", la Nu Image Films, la Millennium e la Lionsgate si accordarono per la realizzazione del film e incaricarono Thomas Dean Donnelly e Joshua Oppenheimer per scrivere la sceneggiatura. Il budget stanziato era di circa $100 milioni. Nel 2008 Robert Rodriguez era entrato in trattative per produrre il film. Successivamente, Dirk Blackman e Howard McCain furono incaricati di riscrivere la sceneggiatura.\nNel novembre 2008, Brett Ratner rivel\u00f2 di essere stato ingaggiato per la regia del film. Tuttavia, il regista dovette rinunciare al progetto: \nVenne, in seguito, scelto Marcus Nispel come regista. Sean Hood venne, poi, assunto per riscrivere la sceneggiatura.\nPrima di \"Conan the Barbarian\", gli autori avevano intitolato la pellicola \"Conan 3D\".\nNella versione in lingua originale del film, la voce del narratore \u00e8 dell'attore Morgan Freeman. Una delle spade di Ron Perlman presenti nel film \u00e8 stata utilizzata dall'attore anche nel suo precedente lavoro, \"L'ultimo dei templari\".\nCasting.\nNel gennaio 2010, Jason Momoa \u00e8 stato scelto per il ruolo di Conan. Leo Howard interpreta Conan da bambino nei primi 15 minuti del film. Per la parte del padre di Conan, Corin, era entrato in trattative Mickey Rourke che poi ha rifiutato il ruolo. Al suo posto \u00e8 stato scelto Ron Perlman nel marzo 2010. Bob Sapp interpreta Ukafa, Rachel Nichols interpreta Tamara (spalla del protagonista), Stephen Lang interpreta Khalar Zym mentre Rose McGowan interpreta Marique descritta \"mezza umana e mezza strega cattiva\".\nDolph Lundgren aveva parlato ai produttori nel novembre 2009 per un ruolo non specificato.\nRiprese.\nLe riprese sono cominciate in Bulgaria il 15 marzo 2010 dove si sono svolte ai Nu Boyana Film Studios e nelle seguenti localit\u00e0: Bolata, Pobiti kam\u0103ni, Bistritsa, Sofia, Zlatnite Mostove, Pernik e Vitosha.\nDistribuzione.\nIl primo trailer esteso \u00e8 stato diffuso da Yahoo! il 4 maggio 2011, mentre il trailer italiano \u00e8 stato distribuito da 01 Distribution l'11 luglio.\n\"Conan the Barbarian\" \u00e8 uscito il 17 agosto 2011 in Francia, Belgio, Islanda e nelle Filippine. Successivamente \u00e8 uscito in Australia, Italia e Israele il 18 agosto e negli Stati Uniti, in Canada e in Spagna il 19 agosto. In Svizzera \u00e8 uscito il 23 agosto, mentre in Inghilterra il 26 agosto cos\u00ec come nei restanti paesi.\nAccoglienza.\nCritiche.\nIl film ha ricevuto critiche negative. Sul sito americano Rotten Tomatoes l'indice di gradimento \u00e8 25% su 152 recensioni, mentre su Metacritic \u00e8 36% su 29 recensioni.\nBox office.\nNegli Stati Uniti ha avuto nel suo weekend d'apertura un incasso di 10.000.000$ \"superando\" il film con Arnold Schwarzenegger \"Conan il barbaro\".\nSulla lunga distanza per\u00f2 il film si ferma a 48 milioni di dollari di incasso totale nel mondo, mentre il primo Conan il barbaro arriv\u00f2 a 68 milioni (del 1982, che proporzionati all'incasso del 2011 sono comunque superiori a quelli di questo remake)."}
{"id": "3395295", "revid": "110157", "url": "https://it.wikipedia.org/wiki?curid=3395295", "title": "ZIM (formato di file)", "text": "Lo ZIM (acronimo di Zeno IMproved) \u00e8 un formato di file per la compressione dei dati, il cui scopo \u00e8 quello di consultare offline materiale presente all'interno di una wiki.\n\u00c8 stato sviluppato a partire da Zeno, formato utilizzato per la creazione del DVD di Wikipedia in tedesco.\nUna sua implementazione libera \u00e8 gestita da openZIM, un progetto open source sponsorizzato dalla Wikimedia CH.\n\u00c8 possibile leggere i file ZIM utilizzando il lettore multipiattaforma Kiwix. Sono anche disponibili lettori per Symbian OS ed altri dispositivi portatili."}
{"id": "3395296", "revid": "2056951", "url": "https://it.wikipedia.org/wiki?curid=3395296", "title": "Il pi\u00f9 forte", "text": "Il pi\u00f9 forte \u00e8 una commedia di Giuseppe Giacosa. Venne rappresentata per la prima volta al Teatro Alfieri di Torino il 25 novembre 1904 dalla compagnia Gramatica-Talli-Calabresi. Tra gli attori della prima, Irma Gramatica (Flora), Ruggero Ruggeri (Silvio), Virgilio Talli (Edoardo) e Oreste Calabresi (Cesare Nalli).\nAlla prima rappresentazione la commedia ottenne un buon successo. Piacquero soprattutto il terzo e specialmente il secondo atto, mentre il primo lasci\u00f2 nel pubblico una certa delusione.\nLa commedia fu dedicata \u00abai miei amici Ernesto de Angeli e G. B. Pirelli in segno di vivissimo affetto\u00bb.\nTrama.\nAtto primo.\nSala non sfarzosa ma elegante in casa Nalli.\nSi sta festeggiando il sessantesimo compleanno di Cesare Nalli, ricco affarista, che ha accumulato una fortuna talvolta senza farsi scrupoli di rovinare i concorrenti. Egli stesso fa preziosi regali ai parenti invece di attenderne dagli altri. Cesare vive con la moglie Elisa e con il nipote Edoardo, figlio di una sorella morta da tempo, che vive da dissoluto approfittando delle ricchezze dello zio. Il figlio di Cesare ed Elisa, l'artista Silvio, dopo avere studiato a Londra vive a Roma con la moglie Flora, ma da qualche tempo sono tornati in casa di Cesare.\nTra le numerose persone che passano in casa Nalli per la festa, anche il signor Nori, segretario di Cesare, con il quale Cesare si intrattiene per parlare di affari. Cesare ordina al Nori di continuare la vendita di certe azioni, incurante del fatto, che il segretario gli fa notare, che ci\u00f2 sarebbe la rovina della famiglia di banchieri Lamias, che si erano invece accordati con Cesare per l'acquisto di quelle azioni.\nGiunge anche un amico di Silvio, Don Paolo, che aveva chiesto a Silvio di recarsi ad un \"Club\" di cui sono entrambi soci per votare contro l'adesione di un personaggio sgradito. Don Paolo vuole ora impedire a Silvio di recarsi al \"Club\", perch\u00e9 ha saputo che qui uno dei Lamias, il giovane Fausto, attende Silvio, che \u00e8 all'oscuro delle attivit\u00e0 spregiudicate del padre, pronto ad insultarlo. Silvio si reca al \"Club\" senza che Don Paolo riesca a trattenerlo, e quando rientra \u00e8 sconvolto perch\u00e9 Fausto ha dato del ladro a Cesare. Un altro motivo di apprensione per Silvio viene dal cugino Edoardo, di cui ha capito che sta facendo la corte a Flora.\nAtto secondo.\nSilvio ha sfidato a duello Fausto Lamias, ed \u00e8 inquieto perch\u00e9 i padrini che ha scelto, Don Paolo e l'amico ingegnere Tallori, tardano. Prima di uscire per andarli a cercare saluta teneramente il padre, della cui assoluta onest\u00e0 non riesce a dubitare.\nIntanto Edoardo, che ha contratto un debito di sessantamila lire al gioco del macao, propone a Cesare, su richiesta dell'affarista Raspini, di finanziare la costruzione di un porto nella Repubblica dell'Equatore. Edoardo guadagnerebbe somme ingenti come intermediario. Ma Cesare conosce Raspini e sapendo che le sue iniziative sono inaffidabili rifiuta. Raspini per\u00f2 \u00e8 anche creditore dei Lamias, e se questi andassero in rovina ci rimetterebbe una somma considerevole. Edoardo sa che Silvio vuole battersi e spiega a Cesare che Fausto sarebbe disposto a scusarsi se Cesare accettasse la proposta del Raspini. Cesare rifiuta ancora perch\u00e9 non vuole che i sentimenti entrino negli affari, ma la preoccupazione per le sorti di Silvio gli fa dire che sarebbe disposto a dare centomila lire a chi lo togliesse dal pericolo del duello. Edoardo esce.\nSilvio riesce a rintracciare Don Paolo, che cerca inutilmente di accomodare la lite con Fausto. Don Paolo giunge a rivelare a Silvio i loschi maneggi del padre e gli dice che se Cesare evitasse ai Lamias il disastro economico Fausto potrebbe ritirare gli insulti. Ma Silvio si rifiuta ostinatamente di credere che vi possa essere disonest\u00e0 nei comportamenti di Cesare.\nEdoardo, ottimo sciabolatore, attratto dalla promessa di centomila lire fatta da Cesare, si reca da Fausto e lo schiaffeggia, cosicch\u00e9 Fausto non pu\u00f2 fare a meno di sfidarlo a duello. Quando Silvio apprende che il duello con Edoardo avr\u00e0 la precedenza sul suo, resta sconsolato.\nAtto terzo.\nDon Paolo ha procurato a Silvio delle carte che gli hanno dimostrato senza pi\u00f9 dubbi che la fortuna di Cesare \u00e8 legata a disgrazie di altri. Silvio non vuole accettare di vivere da ricco se questo ha significato la povert\u00e0 di qualcun altro, e decide che torner\u00e0 a Roma. Vorrebbe giustificare la partenza con la commissione urgente di alcuni quadri, poi una volta a Roma comunicherebbe al padre di rinunciare all'importante rendita che questo gli manda e vivrebbe solo della sua arte.\nSilvio crede che Flora sia dalla sua parte, ma quando la mette al corrente del progetto e lei non accetta, si rende conto che anche la moglie sapeva delle maldicenze su Cesare e di essere stato l'unico ad ignorarle. Flora accusa Silvio di non conoscere la gente che lo circonda e Silvio si trova costretto ad ammettere che ci\u00f2 \u00e8 vero: non conosceva neppure Flora, in cui ora non vede pi\u00f9 la sposa amata, ma una donna che rifiuta di partire con lui per paura di perdere la ricchezza.\nSegue l'inevitabile confronto tra padre e figlio. Silvio rinfaccia a Cesare di avergli procurato la ricchezza con la disonest\u00e0, e Cesare si difende sostenendo che gli affari sono una lotta continua, che in passato anche lui \u00e8 stato vittima di tranelli. Silvio \u00e8 irremovibile: se il padre l'avesse educato fin dal principio al mondo spietato degli affari forse ora sarebbe dalla sua parte, ma Silvio \u00e8 cresciuto con principi diversi e non riesce ad accettare le ricchezze di Cesare. Cesare \u00e8 sconfortato, perch\u00e9 la ragione della sua vita \u00e8 stata quella di procurare ricchezze al figlio. Tuttavia i due riescono a decidere di separarsi senza acredine e di continuare rivedersi ogni anno.\nL'ultimo gesto Silvio lo riserva ad Edoardo. Incontratolo in casa, lascia intendere di aver saputo che la sfida a Fausto \u00e8 dovuta a interessi economici, e lo apostrofa sprezzante: \u00abVa a batterti: eroe!\u00bb."}
{"id": "3395298", "revid": "74801", "url": "https://it.wikipedia.org/wiki?curid=3395298", "title": "Anna d'Orl\u00e9ans (1938)", "text": "Biografia.\nInfanzia.\nLa principessa Anna \u00e8 la terzogenita e quinta dei figli del pretendente orleanista al trono francese il Principe Henri, Conte di Parigi (1908\u20131999), e di sua moglie la Principessa Isabella d'Orl\u00e9ans-Braganza (1911\u20132003).\nMatrimonio.\nIl 12 maggio 1965, la Principessa Anna spos\u00f2 a Dreux in Francia, don Carlos di Borbone-Due Sicilie, duca di Calabria e capo del Casato Reale delle Due Sicilie. Il principe Carlos \u00e8 figlio di don Alfonso Maria di Borbone-Due Sicilie, duca di Calabria (1901\u20131964) e della principessa Alice di Borbone-Parma (1917-2017). Sebbene si conoscessero fin dall'infanzia, la loro relazione romantica incominci\u00f2 ad Atene nel 1962 in occasione delle nozze del futuro Juan Carlos I di Spagna e Sofia di Grecia. La coppia decise di vivere in Spagna, non appena il paese avesse revocato il divieto ai Borbone alla fine della Guerra civile spagnola.\nDiscendenza.\nLa principessa Anna e Carlo Maria di Borbone-Due Sicilie hanno avuto cinque figli:\nTitolo e trattamento.\nLa Principessa \u00e8 semplicemente titolata come S.A.R., la Duchessa vedova di Calabria."}
{"id": "3395303", "revid": "110157", "url": "https://it.wikipedia.org/wiki?curid=3395303", "title": "La signora di Challant", "text": "La signora di Challant \u00e8 un dramma di Giuseppe Giacosa. Venne rappresentato per la prima volta al Teatro Carignano di Torino il 14 ottobre 1891, dalla compagnia \"Duse\".\nLa prima rappresentazione, in cui la parte della protagonista fu interpretata da Eleonora Duse, ebbe un esito contrastato, complessivamente inferiore alle aspettative. Il dramma fu ritenuto da una parte del pubblico troppo brutale, e qualcuno avrebbe preferito una versione in versi, ritenendola pi\u00f9 adatta all'argomento storico. Le discussioni sul dramma erano nate gi\u00e0 nei giorni precedenti, dopo che il Giacosa stesso ne aveva dato lettura al Teatro Alfieri.\nTrama.\nL'azione si svolge nel 1527, parte a Pavia, parte a Milano.\nAtto primo.\nSi sta svolgendo una festa presso il convento di San Giacomo a Pavia. Il conte di Gaiazzo alcuni mesi prima ha salvato una misteriosa donna mascherata da un gruppo di soldati svizzeri che la molestava. La donna gli ha inviato un medaglione in oro per riconoscenza, e ora Gaiazzo \u00e8 alla festa in cerca dell'orafo che l'ha realizzato, per cercare di scoprire chi \u00e8 la donna.\nUn gruppo di nobildonne milanesi, a Pavia per la festa, intuisce dal racconto di Gaiazzo che la donna \u00e8 la Bianca, contessa di Challant l'amante del geloso Ardizzino Valperga. A Pavia si trova anche il frate domenicano Matteo Bandello, incaricato dal conte Renato, secondo marito di Bianca, rimasta vedova giovanissima, di cercare di riaccomodare il rapporto con la moglie.\nQuando tutti, anche Bianca e Ardizzino, si ritrovano in una vicina osteria, anche Gaiazzo capisce che Bianca \u00e8 la donna di cui \u00e8 in cerca. Bandello fa a Bianca la proposta di riconciliazione da parte del marito, ma lei rifiuta. Giunge anche Don Pedro di Cardona, un ufficiale spagnolo che desidera vedere Bianca, attratto dalla sua bellezza. Ardizzino aveva offerto ospitalit\u00e0 a Gaiazzo, ma avendo intuito che quest'ultimo corteggia Bianca ritira l'invito, mandandogli una lettera ingiuriosa. Bianca, stanca del rapporto con Ardizzino, accetta di farsi accompagnare a Pavia da Gaiazzo.\nAtto secondo.\nGaiazzo e Bianca trascorrono la notte insieme, poi Gaiazzo deve partire per Milano, dove comanda una compagnia di soldati. Bianca \u00e8 colta dal rimorso di essersi concessa a Gaiazzo, al quale aveva persino fatto promettere di uccidere Ardizzino. Ora desidera invece la morte di Gaiazzo, e cerca di ottenerla dallo stesso Ardizzino, facendogli credere che Gaiazzo l'ha presa con la forza. Ardizzino le giura che uccider\u00e0 il rivale, e parte alla sua ricerca.\nAtto terzo.\nA Milano, nel giardino di donna Ippolita Sforza Bentivoglia, si sta approntando un teatrino per una rappresentazione privata, scritta dal Bandello. Tra i presenti vi \u00e8 anche Gaiazzo, che apprende che tra gli ospiti vi saranno anche Bianca e Ardizzino.\nConoscendo la perfidia di Bianca, Gaiazzo \u00e8 certo che Ardizzino cercher\u00e0 di ucciderlo a tradimento. Consigliato dall'amico Luchino Crivelli, Capitano Generale di Giustizia, Gaiazzo prende in disparte Ardizzino appena questo giunge, riesce a convincerlo di non avere abusato di Bianca e trova un'intesa con lui contro quest'ultima, dopo avergli raccontato che a sua volta era stato indotto da lei a promettere la morte dello stesso Ardizzino.\nAll'arrivo di Bianca, Gaiazzo e Ardizzino si fanno trovare in chiaro atteggiamento di amicizia. Don Pedro, anch'egli invitato, ha sentito i due sparlare di Bianca ed \u00e8 fremente, ma Ippolita riesce a calmarlo e si d\u00e0 inizio allo spettacolo.\nAtto quarto.\nDopo la festa, Bianca \u00e8 rientrata nella sua abitazione milanese. Di notte, si sentono grida per la strada. Poco dopo irrompe nella casa don Pedro, sporco di sangue. Egli, innamorato di Bianca, ha ucciso Ardizzino e vorrebbe fare altrettanto con Gaiazzo. Bianca cerca di nasconderlo ma quasi subito si presenta il Crivelli, che trova ed arresta don Pedro e la stessa Bianca, sospettata di complicit\u00e0.\nAtto quinto.\nSacrestia nella cappella del castello di Milano, dove tra gli affreschi vi sono anche quelli ordinati da Bianca stessa quando era sposata col primo marito, e realizzati dal celebre Bernardino Luini. Anche Bianca vi appare ritratta, come donna in preghiera.\nBianca e Pedro sono stati condannati a morte. Bianca si trova sola col Bandello per le ultime preghiere. Il Bandello le propone la fuga, offrendole di allontanarsi travestita da frate domenicano, ma Bianca rifiuta, preferendo morire insieme a don Pedro, il cui gesto d'amore l'ha affascinata.\nBianca viene condotta al luogo dove si eseguir\u00e0 la sentenza, ma poco prima apprende che don Pedro \u00e8 riuscito a fuggire, aiutato da un fratello ufficiale che presta servizio al castello. Bianca deve cos\u00ec apprestarsi ad affrontare il carnefice in solitudine."}
{"id": "3395305", "revid": "767487", "url": "https://it.wikipedia.org/wiki?curid=3395305", "title": "Pace (liturgia)", "text": "La pace (in latino \"osculum pacis\" o \"tabella pacis\") \u00e8 un oggetto dell'antica liturgia cristiana.\nStoria e descrizione.\nSi tratta di una tavoletta decorata sulla parte frontale da una scena sacra (spesso sbalzata su metallo o dipinta su vetro), che veniva baciata dal sacerdote durante la celebrazione della messa, e poi offerta al bacio degli altri officianti e infine dei fedeli.\nEssa, in uso dal XIII secolo, sostitu\u00ec l'usanza dell'antico bacio della pace, che aveva luogo prima della comunione, e che oggi \u00e8 lo \"scambio di un segno di pace\" con la stretta di mano.\nUna delle pi\u00f9 antiche testimonianza di una \"pace\" si ha negli statuti dell'arcivescovo di York, Walter de Gray (1250), come \"osculatorium\".\nLa forma era solitamente rettangolare, con un sostegno sul retro per tenerla appoggiata in posizione sollevata sull'altare (lo stesso che si usa oggi per le cornici portafoto), a mo' di altarolo, ma esistono anche esemplari di forma rotonda. Come materiali venivano usati l'oro, l'argento, il bronzo, l'avorio o il vetro, come tecniche lo sbalzo, il bassorilievo, il niello, l'incisione o lo smalto, spesso usate in combinazione nello stesso esemplare."}
{"id": "3395306", "revid": "767487", "url": "https://it.wikipedia.org/wiki?curid=3395306", "title": "Tokar\u00ebvka", "text": "Tokar\u00ebvka \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" Tokar\u00ebvkskij, del quale \u00e8 il capoluogo."}
{"id": "3395309", "revid": "110157", "url": "https://it.wikipedia.org/wiki?curid=3395309", "title": "Mordovo", "text": "Mordovo \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" Mordovskij, del quale \u00e8 il capoluogo."}
{"id": "3395312", "revid": "1573940", "url": "https://it.wikipedia.org/wiki?curid=3395312", "title": "Dmitrievka", "text": "Dmitrievka \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" Nikiforovskij, del quale \u00e8 il capoluogo."}
{"id": "3395315", "revid": "1573940", "url": "https://it.wikipedia.org/wiki?curid=3395315", "title": "In\u017eavino", "text": "In\u017eavino \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" In\u017eavinskij, del quale \u00e8 il capoluogo."}
{"id": "3395318", "revid": "1907180", "url": "https://it.wikipedia.org/wiki?curid=3395318", "title": "Una partita a scacchi", "text": "Una partita a scacchi \u00e8 un'opera teatrale in versi di Giuseppe Giacosa. Venne rappresentata per la prima volta all'Accademia Filarmonica di Napoli il 30 aprile 1873, e venne messa in scena da Achille Torelli.\nIl lavoro \u00e8 dedicato al \u00abconte Federigo Pastoris, pittore\u00bb. Nella dedica, Giacosa fa un parallelo tra un quadro del Pastoris, intitolato \"I signori di Challant\", e i personaggi della commedia.\nDa questo brano teatrale venne tratto il libretto per l'omonima opera lirica musicata da Pietro Abb\u00e0 Cornaglia.\nTrama.\nL'azione si svolge nel castello di Renato, in Valle d'Aosta, nel XIV secolo.\nIl vecchio Renato e la figlia Iolanda sono soli. Renato ha un cruccio: la figlia non \u00e8 ancora sposata ed egli desidererebbe che si trovasse un marito e gli donasse dei nipoti, ma Iolanda non ha finora accettato nessuna delle proposte ricevute.\nGiunge al castello, per rendere omaggio a Renato, il vecchio amico Oliviero, conte di Fombrone. Oliviero \u00e8 accompagnato dal paggio Fernando, un orfano giovane e coraggioso che nel viaggio verso il castello ha saputo salvare Oliviero e il suo piccolo seguito da una banda di pericolosi masnadieri.\nRenato ammira il coraggio di Fernando, ma ne biasima l'eccessivo orgoglio. Decide perci\u00f2 di metterlo alla prova, invitandolo a una partita a scacchi con Iolanda, gioco in cui la giovane eccelle. Se Fernando vincer\u00e0, sar\u00e0 sposo di Iolanda, se perder\u00e0, gli dice senza farsi udire dagli altri, la pena sar\u00e0 la morte.\nFernando, affascinato da Iolanda, accetta la sfida. Quando sembra che stia per perdere, Renato, spaventato dalla possibile conseguenza, cerca di dissuaderlo dal continuare la partita, ma Fernando rifiuta risolutamente.\nAnche Iolanda per\u00f2 \u00e8 stata affascinata dalla bellezza e dal coraggio del giovane paggio. Durante la partita i due si scambiano reciproci complimenti, e alla fine \u00e8 Iolanda stessa ad effettuare una mossa per Fernando, dandosi scacco matto e concedendoglisi in sposa per la soddisfazione di tutti."}
{"id": "3395319", "revid": "287204", "url": "https://it.wikipedia.org/wiki?curid=3395319", "title": "Towarzystwo Przyjaci\u00f3\u0142 Siatk\u00f3wki Rumia", "text": "Il Towarzystwo Przyjaci\u00f3\u0142 Siatk\u00f3wki Rumia \u00e8 una societ\u00e0 pallavolistica femminile polacca con sede a Rumia. Milita nel massimo campionato della Polonia.\nStoria della societ\u00e0.\nIl Towarzystwo Przyjaci\u00f3\u0142 Siatk\u00f3wki Rumia nasce nel 1998, nella citt\u00e0 di Gdynia. Il club attuale nasce nel 2003, col trasferimento nella citt\u00e0 di Rumia. In pochi anni il TPS Rumia scala le catogorie del campionato polacco, fino a debuttare in PlusLiga nella stagione 2010-11."}
{"id": "3395322", "revid": "110157", "url": "https://it.wikipedia.org/wiki?curid=3395322", "title": "Znamenka (Oblast' di Tambov)", "text": "Znamenka \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" Znamenskij, del quale \u00e8 il capoluogo."}
{"id": "3395325", "revid": "110157", "url": "https://it.wikipedia.org/wiki?curid=3395325", "title": "Non dir quattro se non l'hai nel sacco", "text": "Non dir quattro se non l'hai nel sacco \u00e8 un'opera teatrale di Giuseppe Giacosa. La commedia venne scritta a Colleretto Giacosa nel 1872.\nTrama.\nLa vicenda ha luogo in una villeggiatura della signora Laura.\nLaura \u00e8 una giovane vedova che affitta camere nella sua casa di campagna. La stagione estiva \u00e8 al termine e anche l'ultimo villeggiante, il trentanovenne Giovanni Nordi, sta per partire.\nNordi si vanta con Laura di essere rimasto scapolo, evitando le insidie del matrimonio in cui dice di vedere soprattutto i lati negativi. Tornato a Roma, Nordi si dovr\u00e0 occupare del giovane nipote, un ingegnere venticinquenne che segue come un padre.\nAnche Laura, che non ha figli, sostiene fermamente di non volersi risposare. Al rientro dalla villeggiatura, a Torino, ci sar\u00e0 la sua carissima amica signora Grandi che le terr\u00e0 compagnia.\nNordi e Laura stanno per congedarsi dopo una lunga chiacchierata, quando leggono casualmente in un giornale che il marito della signora Grandi \u00e8 stato eletto deputato e si trasferir\u00e0 a Roma con tutta la famiglia. Laura \u00e8 amareggiata per non essere stata avvertita direttamente, e pensa che a Torino non avr\u00e0 pi\u00f9 l'amica con cui trascorrere le serate.\nAnche per Nordi ci sono novit\u00e0. Una lettera gli annuncia che il nipote ha deciso improvvisamente di accettare un lavoro in America ed \u00e8 gi\u00e0 partito. Con la partenza del nipote, per Nordi viene meno una ragione di vita, ed egli si sente angosciato.\nLaura e Nordi si scoprono a pensare alla solitudine e alla vecchiaia che avanza. Nordi si assenta per qualche momento, poi rientra e chiede inaspettatamente la mano di Laura. Laura non accetta subito, ma lo invita a cena e risponde che ne parleranno."}
{"id": "3395326", "revid": "287204", "url": "https://it.wikipedia.org/wiki?curid=3395326", "title": "Lingua spagnola negli Stati Uniti d'America", "text": "La lingua spagnola negli Stati Uniti d'America \u00e8 la seconda lingua per numero di parlanti negli USA, dopo l'inglese. Gli USA ospitano la seconda comunit\u00e0 ispanofona pi\u00f9 grande del mondo, dopo quella messicana e prima di Spagna, Colombia e Argentina.\nVi sono inoltre particolari aree di concentrazione all'interno dell'Unione: per esempio il castigliano \u00e8 la seconda lingua per diffusione nella citt\u00e0 di New York, lingua madre di oltre 2 milioni dei suoi abitanti e lingua straniera pi\u00f9 studiata, \u00e8 la lingua straniera insegnata nelle scuole, ci sono stazioni radio ed emittenti televisive che trasmettono esclusivamente in spagnolo.\nA Miami, data la forte migrazione cubana seguita da quella venezuelana, la lingua pi\u00f9 parlata \u00e8 lo spagnolo e nel 2010 addirittura il 70,2% degli abitanti di Miami di et\u00e0 superiore ai 5 anni parlava solo spagnolo a casa mentre il 22,7% della popolazione parlava inglese in ambiente domestico. Dal trasferimento al di fuori di quest'area di persone che parlano inglese, la percentuale di persone che parlano solo inglese \u00e8 destinato a scendere ulteriormente.\nAnche a Los Angeles lo spagnolo \u00e8 pi\u00f9 parlato dell'inglese: su una popolazione totale di 3.473.790 persone sopra i 5 anni, il 43,6% (1.513.106) parlano spagnolo contro il 40,2% (1.397.555) che dichiara di parlare inglese.\nLo spagnolo \u00e8 seconda lingua (non ufficiale) in 43 stati e a Washington D.C.. Il Nuovo Messico \u00e8 uno degli stati dell'Unione in cui esiste una quota rilevante di popolazione residente, non immigrata, che parla lo spagnolo come lingua madre (circa il 28% degli individui nel censimento del 2000). Il castigliano costituisce uno dei segni caratteristici dello stato, riconosciuto anche dalle istituzioni culturali, come l'Universit\u00e0 del Nuovo Messico. Un ruolo ancora pi\u00f9 forte (un vero e proprio simbolo identitario) \u00e8 svolto da questa lingua nel territorio associato di Porto Rico.\nBuona parte delle istituzioni USA ha inoltre assunto il bilinguismo inglese-spagnolo come norma nei propri siti web ufficiali, come il Governo, la Casa Bianca, l'FBI, il servizio Medicare o la Biblioteca Nazionale di Medicina. Allo stesso modo sono disponibili in spagnolo i siti degli stati della California e del Texas, mentre la \"Federal Reserve\" pubblica periodicamente opuscoli in spagnolo.\nCome in tutti i paesi ispanofoni, nel 1973 anche negli Stati Uniti \u00e8 stata fondata l'Accademia Nordamericana della Lingua Spagnola (in castigliano ANLE), corrispondente della Real Academia Espa\u00f1ola (RAE) e membro dell'Associazione delle Accademie di Lingua Spagnola fin dal 1980.\nStatistiche sulla popolazione ispanica.\nSecondo l'Ufficio Censimento statunitense nel 2009 si contavano 48.419.324 ispanici, il 15,8% della popolazione USA. Secondo la stessa fonte, su una popolazione totale di 285.797.349 individui maggiori di 5 anni nel 2009, in 35.468.501 parlavano castigliano in casa, pari al 12,4% del totale. I rimanenti sono minori di 5 anni, parlano castigliano come seconda lingua o parlano principalmente inglese (e raramente lo spagnolo, che comunque possono utilizzare). Statistiche alla mano, la diffusione della lingua ibero-americana appare in aumento, dato che nel 2005 lo spagnolo era la lingua domestica per 32.199.607 individui.\nLe indagini statistiche distinguono tra le definizioni di ispanico, inerente all'origine etnica dichiarata dall'individuo, e ispanofono, riferito alla padronanza linguistica del castigliano. Bench\u00e9 la lingua rappresenti un forte fattore identitario, l'appartenenza al gruppo ispanico non implica automaticamente l'ispanofonia (anche se difficilmente la esclude), cos\u00ec come l'appartenenza ad altri gruppi non impedisce di parlare spagnolo, oggi ritenuto appetibile anche dagli americani di origine anglosassone. Texas, California e Nuovo Messico sono gli stati in cui risiedono le comunit\u00e0 ispanofone pi\u00f9 numerose, con percentuali prossime al 25-30% della popolazione.\nSecondo quanto affermato dalla Accademia Nordamericana della Lingua Spagnola, oltre 40 milioni di persone negli Stati Uniti (ossia la maggioranza degli ispanici che vi risiedono legalmente) parlano dunque la lingua di Cervantes e il fenomeno \u00e8 seguito con interesse sia dalla RAE, in collaborazione con la referente nordamericana, che dall'Istituto Cervantes, che del celebre scrittore porta il nome. Vengono analizzati in particolare i risvolti sociali, economici e culturali della crescente diffusione e dell'interazione con la lingua maggioritaria.\nAlle statistiche governative e a quelle della ANLE si aggiungono quelle del centro di ricerca Pew Research Center, presieduto dall'ex segretario di stato statunitense Madeleine Albright e specializzato in indagini statistiche e sondaggi. Secondo quanto affermato dal \"Pew Hispanic Center\", progetto dedicato allo studio del fenomeno ispanico e ispanofono negli USA, il 76% degli 11,9 milioni di immigrati illegali del paese \u00e8 di origine ispanica. Oltre 9 milioni di individui (non rilevati dai censimenti ufficiali) andrebbero quindi ad aggiungersi alle statistiche ufficiali, portando la popolazione ispanica oltre i 55 milioni. La maggior parte di questi immigrati usa ragionevolmente lo spagnolo come prima lingua, aumentando ulteriormente il numero totale di ispanofoni. Aggiungendo i 6 milioni di studenti di spagnolo in possesso di certificati linguistici, si stima un totale di circa 50 milioni di ispanofoni in grado di comprendere e utilizzare la lingua spagnola. Come gi\u00e0 evidenziato non vi \u00e8 una totale coincidenza tra la popolazione ispanica e quella ispanofona, in parte composta di individui appartenenti ad altri gruppi etnici.\nTendenze di apprendimento negli Stati Uniti.\nLo spagnolo \u00e8 attualmente la lingua pi\u00f9 insegnata, dopo l'inglese, nei cicli di istruzione secondaria e di istruzione superiore statunitensi.\nDegli oltre 1,4 milioni di studenti universitari iscritti a corsi di lingua nell'autunno del 2002, per esempio, il 53% era iscritto a corsi di lingua spagnola, seguita dal francese (14,4%), dal tedesco (7,1%), dall'italiano (4,5%), dalla lingua dei segni americana (4,3%), dal giapponese (3,7%) e dal cinese (2,4%), sebbene i livelli assoluti siano ancora piuttosto bassi.\nParole anglo-americane di uso comune derivate dallo spagnolo.\nDi seguito una lista di prestiti filtrati dallo spagnolo all'inglese americano, e in molti casi da l\u00ec alle varianti degli altri paesi anglosassoni, acquisiti integralmente o modificati in base alla fonetica anglosassone."}
{"id": "3395327", "revid": "1305772", "url": "https://it.wikipedia.org/wiki?curid=3395327", "title": "Acquazzoni in montagna", "text": "Acquazzoni in montagna \u00e8 una commedia di Giuseppe Giacosa. Venne rappresentata per la prima volta al Teatro Valle di Roma il 20 febbraio 1876, dalla compagnia Ciotti-Marini.\nIl lavoro \u00e8 dedicato \u00aba Vittorio Bersezio\u00bb.\nTrama.\nLa vicenda ha luogo presso l'H\u00f4tel du Mont-Rose a Gressoney.\nAtto primo.\nBaldassarre e Garbini si trovano a Gressoney in villeggiatura. Garbini progetta una pericolosa escursione al Monte Rosa con la guida svizzera Steiger. Baldassarre gli confida che sta corteggiando Livia, giovane vedova alla cui mano aspira il dottor Orazio. Garbini, caro amico e cugino della moglie di Baldassarre, Emilia, cerca di dissuaderlo.\nLivia \u00e8 infastidita dalle premure di Baldassarre, alla cui corte non \u00e8 interessata. Quando, tramite un cameriere, Livia riceve una lettera in cui Baldassarre le propone un appuntamento notturno, nota che la lettera non \u00e8 firmata e decide di giocare uno scherzo al fastidioso spasimante, facendo pervenire la lettera a Emilia, nella speranza che sia lei a recarsi al convegno col suo stesso marito. Ma Livia non sa che Emilia \u00e8 interessata a Garbini: Emilia ricevendo la lettera crede che questa provenga da Garbini, il quale invece rifugge la corte della donna e non ne capisce i sottintesi quando si rivedono. Anche Orazio \u00e8 messo in sospetto dagli atteggiamenti di Livia, e si convince che Garbini la stia insidiando.\nAtto secondo.\nGarbini \u00e8 partito per l'escursione in piena notte, ma \u00e8 bastato un forte acquazzone a fargli passare la voglia di scalare il Monte Rosa ed \u00e8 subito rientrato, con gran divertimento della guida e del cameriere Carletto, ai quali chiede di dire agli altri che non si \u00e8 svegliato in tempo.\nLo stesso acquazzone ha fatto saltare il convegno amoroso notturno. Baldassarre ed Emilia vi si sono recati, l'uno all'insaputa dell'altra, ma \u00e8 scoppiato il temporale che li ha fatti fuggire quando quasi stavano per parlarsi.\nQuando tutti si ritrovano il mattino seguente, la scoperta dello scialle bagnato di Emilia e del cappello bagnato e malamente asciugato al fuoco di Garbini fa nascere una serie di malintesi. Baldassarre si convince che Emilia sia uscita per incontrare Garbini, Emilia pensa che Garbini la stesse aspettando, Orazio immagina una tresca tra Livia e Garbini. Garbini, preso nel vortice di equivoci senza capirne le ragioni, comincia a sospettare che l'acqua che si beve di Gressoney faccia impazzire.\n\u00c8 infine Livia a risolvere la situazione. Dopo avere imposto ad Orazio di chiederle scusa per i cattivi pensieri, mostra a tutti la lettera di Baldassarre, dicendo che l'aveva mostrata ad Emilia e che questa, riconosciuta la calligrafia del marito, aveva deciso di recarsi all'appuntamento per sorprenderlo. Baldassarre, ignorando che Emilia sperava di incontrare Garbini, resta un momento sorpreso poi pensa che questo gesto dimostri quanto la moglie gli vuole bene."}
{"id": "3395328", "revid": "1573940", "url": "https://it.wikipedia.org/wiki?curid=3395328", "title": "Mu\u010dkapskij", "text": "Mu\u010dkapskij \u00e8 una cittadina della Russia europea centrale, situata nella oblast' di Tambov; appartiene amministrativamente al \"rajon\" Mu\u010dkapskij, del quale \u00e8 il capoluogo."}
{"id": "3395330", "revid": "287204", "url": "https://it.wikipedia.org/wiki?curid=3395330", "title": "Inzavino", "text": ""}
{"id": "3395332", "revid": "80339", "url": "https://it.wikipedia.org/wiki?curid=3395332", "title": "Inzhavino", "text": ""}
{"id": "3395350", "revid": "547034", "url": "https://it.wikipedia.org/wiki?curid=3395350", "title": "Ritratto del cardinale Alessandro Farnese (Raffaello)", "text": "Il Ritratto del cardinale Alessandro Farnese, futuro papa Paolo III \u00e8 un dipinto olio su tavola (139\u00d791 cm) eseguito da Raffaello, databile tra il 1509 e il 1511 e conservato nel Museo nazionale di Capodimonte a Napoli.\nStoria.\nLa tavola \u00e8 registrata sotto la propriet\u00e0 di Ranuccio II Farnese, nella collezione farnesiana di Parma dal 1587 al 1708, dapprima nel palazzo del Giardino, tra i ritratti di famiglia di Tiziano, e poi in quello della Pilotta, in una sala assieme al \"Ritratto di Sanvitale\" del Parmigianino e a quello di \"giovane seduto su tappeto rosso\" di Rosso Fiorentino.\nLa datazione dell'opera oscilla tra il 1509 e il 1511, quando il Farnese, divenuto vescovo di Parma, inizi\u00f2 una campagna di accrescimento del prestigio personale, sostenuto dal partito mediceo. Successivamente Alessandro si leg\u00f2 al cardinale Rodrigo Borgia, il quale una volta eletto papa, col nome di Alessandro VI, lo elev\u00f2 a Tesoriere Generale della Chiesa. Ancora qualche anno dopo, il cardinale resta nell'ambiente clericale che conta grazie agli stretti rapporti che ebbe con il nuovo papa de' Medici, nonch\u00e9 amico in et\u00e0 giovanile, Leone X. Divenuto poi egli stesso papa nel 1534 col nome di Paolo III, form\u00f2 una vera e propria dinastia, assieme ai quattro figli maschi illegittimi, ma riconosciuti con bolle papali apposite, fondando il ducato di Parma e Piacenza come territorio scorporato dallo Stato Pontificio. La sua cultura e la sua attenzione verso le arti e il mecenatismo port\u00f2 la famiglia Farnese a possedere una delle pi\u00f9 ricche collezioni rinascimentali del tempo, finanziando nel contempo la costruzione di importanti palazzi e ville di rappresentanza, sparse su tutto il territorio in cui ricadeva il dominio (palazzo Farnese a Roma, villa di Caprarola, nonch\u00e9 i palazzi nobiliari di Parma e Piacenza).A partire dal 1734 il dipinto e l'intera raccolta passarono in eredit\u00e0 a Carlo di Borbone, unico figlio maschio di Elisabetta Farnese, ultima discendente del ramo, che li trasfer\u00ec a Napoli una volta assunto il titolo di re. Durante la Repubblica napoletana del 1799 la tavola fu trafugata dalle truppe francesi e portata a Roma, nei depositi di San Luigi dei Francesi,dov'erano anche la \"Maddalena penitente\" e il \"Ritratto del cardinale Alessandro Farnese, nipote di Paolo III\", entrambi di Tiziano, pronta per essere trasferita oltralpe. Nel 1800 fu rinvenuta da Domenico Venuti, emissario per conto di Ferdinando IV di Borbone con il compito di recuperare le opere illegittimamente prelevate dalla citt\u00e0 e di acquisirne di nuove per la costituendo collezione borbonica, e quindi riportata a Napoli nel palazzo di Francavilla . Col passaggio a Napoli la tavola perde il titolo generico di \"Ritratto di cardinale\" e assume quello di \"Ritratto del cardinale Pamhpilij\". Durante il decennio francese (1805-1815), la tavola ebbe medesime sorti della \"Maddalena penitente\", del \"Ritratto di Paolo III\", di quello dello stesso \"papa con i nipoti Alessandro e Ottavio\" e della \"Danae\" (tutte di Tiziano): Ferdinando IV, infatti, port\u00f2 la tavola con s\u00e9 a Palermo, mettendola al riparo da eventuali ulteriori spoliazioni. Con la restaurazione borbonica l'opera ritorn\u00f2 a Napoli ed assunse una nuova intitolazione, venendo identificato il cardinale ritratto in Silvio Passerini.\nCol passaggio della tavola a Napoli l'attribuzione ha subito varie oscillazioni, causa anche il cattivo stato di conservazione in cui versava, che iniziarono nella seconda met\u00e0 dell'Ottocento e perdurarono fino alla met\u00e0 del Novecento, trovando poi le definitive smentite solo sul finire del XX secolo. L'assegnazione tradizionale a Raffaello venne contestata innanzitutto dal Cavalcaselle, che parl\u00f2 di opera di scuola fiorentina del primo Cinquecento, tra Pontormo e Bronzino, mentre Morelli lo rifer\u00ec alla scuola del Sanzio. Berenson, Venturi e Fischel invece lo giudicarono sin dal principio come opera autografa. Ai primi del Novecento, grazie anche ai documenti d'inventario rinvenuti, l'intitolazione della tavola viene ripristinata nella corretta identificazione ad Alessandro Farnese, futuro papa Paolo III, mentre intorno alla met\u00e0 del secolo una piccola parte della critica ha identificato il soggetto nel cardinale Antonio Maria Ciocchi del Monte.\nL'importante restauro che ha interessato la tavola nei primi anni '90 del Novecento ha consentito di rivelare la qualit\u00e0 assai alta di alcuni brani, l'intensit\u00e0 e il rigore classico del volto, le invenzioni spaziali della mano che regge la lettera, nonch\u00e9 l'elevata fattura con cui viene raffigurato il paesaggio sullo sfondo, elementi questi che hanno condotto la critica a ritenere che la tavola sia riferita certamente alla mano di Raffaello, sia nell'ideazione che nell'esecuzione, teoria questa oramai non pi\u00f9 discussa nelle recenti letterature sul pittore.\nIl rinvenimento in epoca moderna del numero d'inventario originale in cera lacca rossa posto sul retro della tavola, dov'\u00e8 il numero 134, ha consentito di identificare correttamente il soggetto raffigurato con il cardinale Alessandro Farnese, futuro Paolo III, oltre che a ribadire la titolarit\u00e0 del dipinto e nel contempo a stabilirne la sicura provenienza del ramo (la cera lacca rossa era infatti usata nei dipinti catalogati nei palazzi emiliani, mentre quella di color grigio con giglio del casato era usata per le opere inventariate a Roma). Gli inventari farnesiani emiliani, quindi, al numero in questione citano una tavola, di dimensioni analoghe a quella in esame, dov'\u00e8 raffigurato il \"\u00abritratto di Paolo III quando era cardinale con berretta in capo, nella mano destra una carta, e sinistra al ginocchio, con paese in lontananza. Di Raffaele d'Urbino n. 134.\u00bb\".\nDescrizione e stile.\nIl giovane cardinale, poco pi\u00f9 che quarantenne, \u00e8 ritratto in piedi fino al ginocchio, ruotato di tre quarti verso sinistra e dentro una stanza scura in cui si apre una finestra che lascia intravedere un luminoso paesaggio fluviale.\nAlessandro Farnese, futuro papa Paolo III, Indossa la porpora e il berretto cardinalizio, con nella mano destra una lettera, mentre la sinistra \u00e8 distesa lungo la gamba, in un gesto che acquista solennit\u00e0 per i forti contrasti di colore e il rilievo plastico del braccio dato dalla luce incidente che proviene dal davanti. Dominano le tonalit\u00e0 di rosso molto acceso, che creano una macchia di colore in cui la figura del cardinale appare quasi esile, con una leggera venatura psicologica che mostra sia fierezza sia un briciolo di incertezza legata alla giovent\u00f9 del prelato ed alla lunga strada che si era prefissato di percorrere.\nL'espressione in volto distante e classicheggiante, cos\u00ec come i bianchi delle maniche sono messe in relazione con l'altro \"Ritratto di cardinale\" oggi al Museo del Prado, pressoch\u00e9 coevo a questo di Capodimonte, mentre il paesaggio sullo sfondo tipicamente fiorentino mostra delle similitudini con quelli raffigurati nella \"Madonna d'Alba\" al museo di Washington e nella \"Santa Caterina\" della National Gallery di Londra, entrambe le opere collocabili alle estremit\u00e0 cronologiche della tavola napoletana."}
{"id": "3395352", "revid": "767487", "url": "https://it.wikipedia.org/wiki?curid=3395352", "title": "The Point Men", "text": "The Point Men \u00e8 un film del 2001 diretto da John Glen.\nLa pellicola \u00e8 stata girata tra Israele, Francia, Germania e Lussemburgo.\nTrama.\nUna squadra del Mossad, soprannominata \"la legione straniera\" per le varie nazionalit\u00e0 dei suoi membri, uccide la moglie e due fratelli del terrorista Amar Kamil, anche loro terroristi, durante varie azioni operative e tenta di uccidere lo stesso Kamil. Questi conclude un patto con la mafia russa per ottenere informazioni che gli permetteranno di vendicarsi, ed in cambio si impegna ad uccidere un personaggio politico palestinese impegnato nella negoziazione del processo di pace con Israele, che \u00e8 anche suo fratellastro. La vendetta ha inizio con la progressiva eliminazione dei componenti della squadra ma Eckhardt individuer\u00e0 Kamil e lo uccider\u00e0 prima che possa compiere l'attentato finale."}
{"id": "3395353", "revid": "1305772", "url": "https://it.wikipedia.org/wiki?curid=3395353", "title": "Being Human", "text": ""}
{"id": "3395354", "revid": "1326403", "url": "https://it.wikipedia.org/wiki?curid=3395354", "title": "L'anno della morte di Ricardo Reis", "text": "L'anno della morte di Ricardo Reis (\"O ano da morte de Ricardo Reis\") \u00e8 un romanzo dello scrittore portoghese Premio Nobel Jos\u00e9 Saramago, pubblicato nel 1984 presso l'editore \"Caminho\".\nNel periodo che precede l'ideazione del romanzo, lo scrittore stava affrontando lo studio di Fernando Pessoa e con Pessoa quello di uno dei suoi eteronimi, Ricardo Reis.\nDi questo personaggio Pessoa voleva scrivere una vera biografia; il poeta infatti gli aveva dato una data di nascita e una di morte (1887-1936), un'educazione gesuita ed una professione, quella di medico, a rivestire questa figura di carne e sentimenti facendogli vivere una vita sociale e sentimentale, e lo far\u00e0 assistere ad eventi tragici.\nIl romanzo \u00e8 il frutto di un approfondito studio della storia e per questo pu\u00f2 essere considerato un romanzo storico.\nTrama.\nLo sfondo \u00e8 il 1936, a poco meno di tre anni dalla Seconda Guerra Mondiale, anno dell'esplosione della guerra di Spagna, che porter\u00e0 all'instaurazione della dittatura fascista di Francisco Franco ed alla morte di Ricardo Reis.\nLisbona, 1936. In Francia governa il Fronte Popolare, mentre in Italia sta ottenendo un diffuso successo Benito Mussolini. In Germania viene intanto acclamato Hitler e in Spagna esplode la Guerra civile. In Brasile le notizie giungono attraverso i giornali e i racconti degli emigranti. \u00c8 in questo contesto storico che il medico Riccardo Reis torna in Portogallo dopo sedici anni di vita in Brasile appena saputo della morte dell'amico Fernando Pessoa. Il vivo ed il morto si incontreranno pi\u00f9 volte, in un ambiguo rapporto esistenziale."}
{"id": "3395355", "revid": "339392", "url": "https://it.wikipedia.org/wiki?curid=3395355", "title": "Sayyid Hasan al-Rida al-Mahdi al-Sanussi", "text": ""}
{"id": "3395357", "revid": "287204", "url": "https://it.wikipedia.org/wiki?curid=3395357", "title": "Lavagnino", "text": "Lavagnino \u00e8 un cognome italiano che pu\u00f2 riferirsi a:"}
{"id": "3395358", "revid": "105826", "url": "https://it.wikipedia.org/wiki?curid=3395358", "title": "Battaggia", "text": ""}
{"id": "3395359", "revid": "2373", "url": "https://it.wikipedia.org/wiki?curid=3395359", "title": "Tsunami dell'oceano Indiano del 2004", "text": ""}
{"id": "3395361", "revid": "486946", "url": "https://it.wikipedia.org/wiki?curid=3395361", "title": "Battaja", "text": ""}
{"id": "3395362", "revid": "767487", "url": "https://it.wikipedia.org/wiki?curid=3395362", "title": "Battagia", "text": "I Battagia (talvolta anche Battaggia, Battaglia o Battaja) furono una famiglia patrizia veneziana, annoverati fra i \"Patrizi non veneziani\".\nStoria.\nIl casato dei Battagia era originario di Cotignola, in Romagna, localit\u00e0 allora controllata dal ducato di Milano.\nFamiglia di condottieri, per benemerenze nei confronti della Repubblica e per i servigi militari prestati a quest'ultima, furono aggregati al patriziato veneto nel 1439 e in seguito insigniti della nobilt\u00e0 il 13 ottobre 1500 nella persona di Pietro Antonio Battagia. Altre fonti riportano, invece, che quest'ultimo fosse il capitano del castello di Cremona, a servizio del duca Ludovico Sforza nel 1499, e che \u00abper l'amor che portava alla Repubblica di Venezia le consegn\u00f2 il Castello: per il quale benefizio fu ricevuto nella Veneta Nobilt\u00e0 'l 1500, in settembre\u00bb.\nDopo la caduta della Repubblica, il governo imperiale austriaco confer\u00ec loro la conferma della patente di nobilt\u00e0 con Sovrana Risoluzione del 1\u00ba dicembre 1817."}
{"id": "3395364", "revid": "486946", "url": "https://it.wikipedia.org/wiki?curid=3395364", "title": "Battaglia (famiglia)", "text": ""}
{"id": "3395375", "revid": "36426", "url": "https://it.wikipedia.org/wiki?curid=3395375", "title": "La morte di Giulio Cesare", "text": ""}
{"id": "3395383", "revid": "129019", "url": "https://it.wikipedia.org/wiki?curid=3395383", "title": "Puente de las Flores", "text": ""}
{"id": "3395384", "revid": "767487", "url": "https://it.wikipedia.org/wiki?curid=3395384", "title": "Pont de les Flors", "text": "Il Pont de les Flors \u00e8 un ponte progettato da Santiago Calatrava che attraversa il Jard\u00ed del T\u00faria della citt\u00e0 di Valencia.\nLa caratteristica pi\u00f9 evidente del ponte \u00e8 rappresentata dal fatto che \u00e8 sempre ornato di fiori, che vengono cambiati pi\u00f9 volte all'anno a seconda delle stagioni e delle festivit\u00e0. Il costo per la manutenzione e i periodici cambiamenti delle decorazioni ammonta solitamente a diverse centinaia di migliaia di euro l'anno."}
{"id": "3395387", "revid": "129019", "url": "https://it.wikipedia.org/wiki?curid=3395387", "title": "Ingegneria Nucleare", "text": ""}
{"id": "3395396", "revid": "599013", "url": "https://it.wikipedia.org/wiki?curid=3395396", "title": "Francesco Patino", "text": "Caratteristiche tecniche.\nEra un'ala sinistra dotata di uno scatto molto veloce.\nCarriera.\nNasce a Bari, ma calcisticamente cresce tra le file del Bisceglie.\nDopo essere stato una stagione al Modica, disputa tre stagioni in Serie B con la maglia del , per poi passare al , sempre in Serie B.\nFu la sua permanenza nel Foggia durata otto anni, a regalargli la notoriet\u00e0. Con la societ\u00e0 rossonera esord\u00ec in Serie C, per poi essere promosso in Serie B. Il periodo del suo maggior successo arriv\u00f2 nel 1964, quando il Foggia riusc\u00ec ad essere promosso in Serie A. Storica la vittoria per 3-2 (31/01/1965) sull'Inter campione del mondo. In massima serie disput\u00f2 tre campionati diventando uno dei pi\u00f9 presenti di sempre, prima di finire la sua carriera, al , dove arriv\u00f2 nel gennaio del 1967."}
{"id": "3395398", "revid": "3115", "url": "https://it.wikipedia.org/wiki?curid=3395398", "title": "Ferrari Dino 196 S", "text": "La Dino 196 S \u00e8 una autovettura da competizione prodotta dalla Ferrari nel 1958 in un solo esemplare.\nIl contesto.\nCome spesso capitava all'epoca, la Ferrari, dopo aver progettato, costruito ed utilizzato i motori in Formula 1, li montava su vetture sportive adatte a competizioni tipo il Campionato del Mondo Sport Prototipi. I propulsori della stessa tipologia di quello installato sulla Dino 196 S, i cosiddetti \u201cDino\u201d, furono anche montati su vetture di Formula 2. Essi derivavano l'appellativo dal nome del figlio di Enzo Ferrari, Dino, a cui \u00e8 attribuita la progettazione.\nSu questo modello fu installato il motore \u201cTipo Dino 196\u201d, che fu sviluppato da Vittorio Jano. Le prime due cifre della sigla numerica del propulsore erano collegate alla cilindrata totale, che era di circa 1,9 L, mentre l'ultima al numero dei cilindri. Ci\u00f2 era in controtendenza rispetto alla tradizione Ferrari dell'epoca, che associava alla sigla numerica la cilindrata unitaria, cio\u00e8 quella relativa ad un solo cilindro. Questo propulsore aveva una particolarit\u00e0: era un V6 che possedeva l'angolo tra le due bancate di 65\u00b0. Fu progettato con questa caratteristica per ridurre gli ingombri. \nLa Dino 196 S fu la prima Ferrari Sport Prototipo a montare questo tipo di motore. Questo propulsore, nelle intenzioni di Enzo Ferrari, doveva sostituire il celebre V12 della 250 Testa Rossa, da cui in parte derivava. Un motore derivato dal \u201cTipo Dino 196\u201d fu installato nel 1962 sulla 196 SP, ma era posizionato posteriormente.\nEsteriormente la Dino 196 S era molto simile alla 250 Testa Rossa, ed aveva una linea che in quegli anni era comune per le vetture della sua categoria. La differenza principale rispetto al modello menzionato risiedeva nelle caratteristiche della presa d'aria posizionata sul cofano. La carrozzeria era opera di Fantuzzi, e le sue linee furono riprese da un'altra vettura Ferrari con motore \u201cDino\u201d, la Dino 246 S che, tra l'altro, era pi\u00f9 potente.\nLe competizioni.\nA seguito dei risultati sportivi ottenuti dalle altre vetture che montavano la stessa tipologia di motore della Dino 196 S, vale a dire il V6 a 65\u00b0, Enzo Ferrari decise di cedere l'unico esemplare costruito del modello a Luigi Chinetti. Costui lo utilizz\u00f2 in diverse competizioni fino al 1961, ma con scarso successo. Tra le gare a cui prese parte ci furono la 12 Ore di Sebring e la Targa Florio, oltre ad altre competizioni in Nord America. In seguito l'esemplare pass\u00f2 ad altri proprietari, ed il figlio dell'attuale possessore l'ha guidato nel 2006 al Goodwood Revival.\nCaratteristiche tecniche.\nIl motore era un V6 a 65\u00b0 anteriore, longitudinale e non sovralimentato. L'alesaggio e la corsa erano rispettivamente di 77 mm e 71 mm, che portavano la cilindrata totale a 1983,72 cm\u00b3. Il rapporto di compressione era di 9,8:1. La testata ed il monoblocco erano fabbricati in lega leggera. La potenza massima erogata dal propulsore era di 195 CV a 7200 giri al minuto.\nLa distribuzione era formata da un doppio albero a camme in testa che comandava due valvole per cilindro. L'alimentazione era assicurata da tre carburatori di marca Weber e modello 42 DCN. L'accensione era doppia ed il relativo impianto era costituito da due magneti, mentre la lubrificazione era a carter secco. La frizione era multidisco.\nLe sospensioni anteriori erano indipendenti con quadrilateri trasversali e barra stabilizzatrice, mentre quelle posteriori erano formate da un ponte rigido e da molle elicoidali. Entrambe avevano installato ammortizzatori idraulici. I freni erano a tamburo sulle quattro ruote, mentre il cambio era manuale a quattro rapporti pi\u00f9 la retromarcia. Lo sterzo era a vite senza fine e settore dentato, mentre la trazione era posteriore.\nIl telaio era tubolare in acciaio. La carrozzeria era spider a due posti ed era opera di Fantuzzi.\nLa velocit\u00e0 massima raggiunta dalla Dino 196 S era di 250 km/h."}
{"id": "3395400", "revid": "1305772", "url": "https://it.wikipedia.org/wiki?curid=3395400", "title": "Zhuo Ling", "text": " Ha in seguito rappresentato la Cina a Miss Universo 2002, che si \u00e8 tenuto il 29 maggio 2002 a San Juan, Porto Rico. La modella si \u00e8 classificata al terzo posto, ma quando la vincitrice, la russa Oxana Fedorova ha rinunciato al titolo ed il suo posto \u00e8 stato preso dalla seconda classificata, Justine Pasek, la modella cinese \u00e8 conseguentemente diventata la seconda classificata del concorso.\nSia la seconda posizione, che la terza posizione di Zhuo Ling, rappresentano il miglior piazzamento mai ottenuto dalla Cina nell'intera storia del concorso di bellezza Miss Universo, oltre che la prima partecipazione della nazione al concorso. Inoltre Ling Zhuo era la concorrente pi\u00f9 giovane fra le cinque finaliste del concorso. La prima partecipazione della Cina al celebre concorso di bellezza \u00e8 stato oggetto di aspre critiche da parte dei mass media locali, che hanno praticamente ignorato il fatto che la delegata cinese si fosse classificata al terzo posto."}
{"id": "3395403", "revid": "104458", "url": "https://it.wikipedia.org/wiki?curid=3395403", "title": "Valery Medvedtsev", "text": ""}
{"id": "3395405", "revid": "104458", "url": "https://it.wikipedia.org/wiki?curid=3395405", "title": "Valeri Medvedtsev", "text": ""}
{"id": "3395406", "revid": "104458", "url": "https://it.wikipedia.org/wiki?curid=3395406", "title": "Waleri Medwedtsew", "text": ""}
{"id": "3395407", "revid": "729019", "url": "https://it.wikipedia.org/wiki?curid=3395407", "title": "Lisca Bianca", "text": "Lisca Bianca \u00e8 un'isola italiana appartenente all'arcipelago delle isole Eolie, in Sicilia.\n\u00c8 posta circa 3\u00a0km ad est di Panarea.\nCaratteristiche geologiche.\nL'isola, insieme ai numerosi scogli vicini (Dattilo, Bottaro, Lisca Nera e altri), \u00e8 ci\u00f2 che resta di antiche bocche vulcaniche appartenenti all'apparato di Panarea, formatesi circa 130.000 anni fa. Con ogni probabilit\u00e0 in passato tali scogli erano uniti fra loro a formare un'isola pi\u00f9 grande (forse collegata alla stessa Panarea), ma in seguito l'erosione degli agenti atmosferici e fenomeni di bradisismo portarono alla sua separazione in pi\u00f9 terre emerse, processo completatosi circa 10.000 anni fa.\nLisca Bianca \u00e8 costituita di materiali vulcanici come la riolite e deve il suo caratteristico colore bianco ad alterazioni chimiche causate da fumarole acide ormai estinte. In passato l'isola venne anche utilizzata come cava di allume.\nFlora e fauna.\nLisca Bianca ospita una pianta esistente solo su questo isolotto e di conseguenza a forte rischio estinzione, l'Anthemis aeolica, volgarmente chiamata \"Camomilla delle Eolie\" . Altre piante presenti sono l\u2019\"Atriplex portulacoides\" e la \"Suaeda vera\", che formano estesi tappeti di colore grigio-verde, nonch\u00e9 il \"garofano delle rupi\".\nTra gli animali pi\u00f9 comuni si annoverano una sottospecie di lucertola campestre presente solo su quest'isola e per questo denominata \"Podarcis sicula liscabiancae\", il geco comune e il geco verrucoso. Sull'isola nidifica il gabbiano reale mediterraneo. Sono inoltre presenti la formica mietitrice e l'oziorrinco.\nNel 1991 Lisca Bianca, insieme agli altri isolotti minori di Panarea, \u00e8 stata dichiarata Riserva naturale integrale, con divieto di sbarco se non per scopi scientifici.\nIl relitto di Lisca Bianca.\nNei pressi dell'isola, adagiato sul fondale ad una profondit\u00e0 tra i 25 ed i 40 metri, vi \u00e8 il relitto di un cargo inglese chiamato \"Llanishen\", affondato nel 1885, i cui tronconi di prua e di poppa sono ancora ben conservati. Si tratta dell'unico relitto di nave nelle Isole Eolie la cui visita, con le dovute precauzioni, non sia vietata.\n\"L'avventura\".\nLisca Bianca ha un'importanza non secondaria nel film di Michelangelo Antonioni \"L'avventura\" (1960), in cui il personaggio di Anna (interpretato da Lea Massari) scompare misteriosamente proprio durante una sosta in barca presso quest'isola."}
{"id": "3395408", "revid": "104458", "url": "https://it.wikipedia.org/wiki?curid=3395408", "title": "Valeri Medvedzev", "text": ""}
{"id": "3395410", "revid": "54253", "url": "https://it.wikipedia.org/wiki?curid=3395410", "title": "Sindrome da sensibilit\u00e0 chimica multipla", "text": ""}
{"id": "3395413", "revid": "125715614", "url": "https://it.wikipedia.org/wiki?curid=3395413", "title": "IPA (formato di file)", "text": "Un file .ipa (iOS App Store Package) \u00e8 un file di archivio di un'applicazione iOS che memorizza un'app iOS. Ogni file .ipa include un file binario e pu\u00f2 essere installato solo su un dispositivo iOS. I file con estensione .ipa possono essere decompressi modificando l'estensione in .zip e decomprimendolo. \nLa maggior parte dei file .ipa non pu\u00f2 essere installata su iPhone Simulator perch\u00e9 non contiene un binario per l'architettura x86, avendone solo uno per l'architettura ARM dei cellulari. Per eseguire applicazioni sul simulatore, sono richiesti file di progetto originali che possono essere aperti utilizzando Xcode SDK. Tuttavia, alcuni file .ipa possono essere aperti sul simulatore estraendo e copiando il file .app che si trova nella cartella Payload. Alcune semplici app sono in grado di funzionare sul simulatore con questo metodo. \nL'ipa \u00e8 un formato \"de facto\" usato da Apple e non ci sono specificazioni. Vi \u00e8 una forma di Digital rights management nel formato per controllare la ridistribuzione a un singolo ID Apple. Prima di iTunes 12.7 (settembre 2017), gli utenti avevano accesso diretto ai file .ipa sotto forma di download su App Store.\nStruttura di un file .ipa.\nUn IPA ha una struttura integrata che iTunes e App Store possono riconoscere. L'esempio seguente mostra la struttura di un IPA:Come mostrato sopra, la cartella Payload \u00e8 ci\u00f2 che contiene tutti i dati dell'app. Il file iTunes Artwork \u00e8 un'immagine PNG da 512 \u00d7 512 pixel, contenente l'icona dell'app da mostrare in iTunes e nell'app App Store su iPad. iTunesMetadata.plist contiene varie informazioni, che vanno dal nome e dall'ID dello sviluppatore, all'identificatore del pacchetto, alle informazioni sul copyright, al genere, al nome dell'app, alla data di pubblicazione, alla data di acquisto, ecc. \n\u00c8 comune ma non documentato utilizzare un file JPEG per iTunesArtwork.\nDal 2017, Apple usa LZFSE invece degli algoritmi Zip registrati negli IPA. Il campo \"metodo di compressione\" in questo caso \u00e8 impostato su 99.\nLa firma del codice viene gestita nella directory del bundle .app. La cartella META-INF contiene solo i metadati del programma utilizzato per creare l'IPA.\nEseguibili .ipa non firmati.\nUn .ipa senza firma pu\u00f2 essere creato copiando la cartella con l'estensione .app dalla cartella Products dell'applicazione in Xcode in una cartella denominata Payload e comprimendo quest'ultima utilizzando il comando codice_1. \n\u00c8 quindi possibile installare file .ipa non firmati su dispositivi jailbroken iOS utilizzando software di terze parti. \"AppSync\" \u00e8 lo strumento per l'installazione di tali app homebrew. Simile al caso dell'hacking delle console di gioco, si utilizza questa installazione per pirateria, contro i desideri dello sviluppatore dello strumento: alcune comunit\u00e0 sotterranee si formano attorno all'acquisto di un'app e quindi alla condivisione della sua versione non firmata senza DRM. "}
{"id": "3395420", "revid": "1226", "url": "https://it.wikipedia.org/wiki?curid=3395420", "title": "Agostino Lodron", "text": "Storia.\nAgostino era uno dei 13 figli di Paride (Paride IV o Parisotto) e di Veronica Coppa.\nAlla morte del padre i fratelli di spartirono il Feudo di Castellano-Castelnuovo:\nAgostino fu capostipite della linea dei Lodron detti di Castellano, che govern\u00f2 il Feudo di Castellano dal 1534 al 1615.\nEbbe quattro figli da Maddalena Bagarotta Lodron:"}
{"id": "3395424", "revid": "1714743", "url": "https://it.wikipedia.org/wiki?curid=3395424", "title": "Andrea Gonzaga", "text": "Biografia.\nFu il nono figlio di Ferrante II Gonzaga, duca di Guastalla, e di Vittoria Doria, figlia di Giovanni Andrea I Doria ottavo principe di Melfi.\nCompr\u00f2 dal padre i feudi di Serracapriola, Chieuti e San Paolo nel 1626 e divenne conte di San Paolo.\nSi spos\u00f2 con Laura Crispiano dei marchesi di Fusara, da cui ebbe il figlio Vincenzo futuro duca di Guastalla.\nDiscendenza.\nAndrea e Laura ebbero sei figli:"}
{"id": "3395427", "revid": "525454", "url": "https://it.wikipedia.org/wiki?curid=3395427", "title": "Le nuove musiche", "text": "Le nuove musiche \u00e8 una collezione di monodie e canzoni per voce solista e basso continuo del compositore Giulio Caccini, pubblicata a Firenze nel luglio 1602. Essa \u00e8 uno dei primi e pi\u00f9 significativi esempi di musica composta secondo il primitivo stile barocco della cosiddetta \"seconda pratica\". Comprende 12 madrigali e 10 arie.\nIl volume venne dedicato a Lorenzo Salviati ed \u00e8 datato 1601; venne pubblicato agli inizi del 1602 ma l'editore, Giulio Marescotti, mor\u00ec prima che l'edizione fosse completata, e la stampa venne ritardata fino al luglio 1602.\nL'introduzione al volume \u00e8 probabilmente la descrizione pi\u00f9 chiara sull'intento, lo scopo e la corretta esecuzione della monodia esistente al tempo. Esso comprende esempi musicali, ad esempio, come un passaggio specifico pu\u00f2 essere eseguito con diversi ornamenti, secondo il gusto e \u00abl'affetto\u00bb che il cantante intende esprimere. Caccini deprec\u00f2 gli inappropriati abbellimenti eseguiti dai cantanti del suo tempo; inoltre, lod\u00f2 lo stile da lui stesso inventato e dispregi\u00f2 i compositori pi\u00f9 conservatori del periodo."}
{"id": "3395428", "revid": "307923", "url": "https://it.wikipedia.org/wiki?curid=3395428", "title": "Paride Lodron (figlio del conte Pietro)", "text": "Biografia.\nParide IV era figlio del conte Pietro, che nel 1456 aveva scacciato i Castelbarco da Castellano e da Castelnuovo.\nPer volere del padre al fratello di Paride, Martino Lodron, spett\u00f2 il feudo di Castel Romano mentre a Paride il Feudo di Castellano e il Feudo di Castelnuovo.\nParide fu forse il primo Lodron a risiedere stabilmente in Vallagarina.\nParide spos\u00f2 la contessa Veronica Coppa che gli gener\u00f2 ben 13 figli (7 femmine e 6 maschi): \nAlla fine il feudo di Castellano e Castelnuovo fu diviso tra tutti i figli maschi. Ma due figli, Antonio, forse gi\u00e0 morto al momento della divisione, ed Alessandro Lodron, prete a Pomarolo, che ebbe un figlio illegittimo, Rinaldo, da cui discendono i Rinaldi di Pomarolo, non ottennero alcuna propriet\u00e0.\nMorti Andrea e Giovanni Francesco senza figli (legittimi) ereditano: i figli di Agostino, il Castello di Castellano e quelli di Nicol\u00f2 Maria, Castelnuovo.\nI figli di Nicol\u00f2 Maria (Gasparo Lodron e il fratellastro Paride) governarono il Feudo di Castelnuovo.\nQuelli di Agostino (Agistino II, Felice e don Antonio) governarono il Feudo di Castellano."}
{"id": "3395430", "revid": "104458", "url": "https://it.wikipedia.org/wiki?curid=3395430", "title": "Anfisa Reztsova", "text": ""}
{"id": "3395431", "revid": "119904253", "url": "https://it.wikipedia.org/wiki?curid=3395431", "title": "J. Roy Hunt", "text": "Nella sua carriera, durata dal 1916 al 1953, lavor\u00f2 come direttore alla fotografia in 185 film (in solo uno di questi come operatore).\nBiografia.\nDirettore della fotografia, Hunt lavor\u00f2 a lungo anche nel cinema muto, per cui firm\u00f2 una cinquantina di film. A partire dal 1930, lavor\u00f2 essenzialmente con la RKO Pictures. Tra i registi per cui ha lavorato, John Cromwell, Ernest B. Schoedsack, Victor Fleming, George Stevens, Jacques Tourneur, Edward Dmytryk (con lui girer\u00e0 i suoi ultimi film negli anni cinquanta).Dal western a musical (Hunt firm\u00f2 anche dei film con Fred Astaire), dal dramma alle commedie (fu direttore della fotografia anche in pellicole interpretate dai fratelli Marx), il lavoro di J. Roy Hunt spazi\u00f2 in ogni genere di film.\nFilmografia.\nDi seguito sono elencati i film girati da J. Roy Hunt come direttore della fotografia (Per \"Shall We Dance\", Hunt fece l'operatore alla macchina da presa)"}
{"id": "3395433", "revid": "104458", "url": "https://it.wikipedia.org/wiki?curid=3395433", "title": "Sergej Tschepikov", "text": ""}
{"id": "3395434", "revid": "290681", "url": "https://it.wikipedia.org/wiki?curid=3395434", "title": "Juverri", "text": ""}
{"id": "3395435", "revid": "104458", "url": "https://it.wikipedia.org/wiki?curid=3395435", "title": "Anfisa Reztsova Romanova", "text": ""}
{"id": "3395438", "revid": "287204", "url": "https://it.wikipedia.org/wiki?curid=3395438", "title": "Unione Sportiva Foggia 1956-1957", "text": "Questa pagina raccoglie i dati riguardanti l'Unione Sportiva Foggia nelle competizioni ufficiali della stagione 1956-1957.\nStagione.\nIl Foggia nell'annata 1956-1957 ha partecipato alla IV Serie nel girone G, classificandosi al terzo posto, dietro al Lecce (ammesso alle finali di lega) e al Chieti. La squadra verr\u00e0 ammessa al Campionato Interregionale - Prima Categoria 1957-1958.\nOrganigramma societario.\nArea direttiva\nStaff tecnico"}
{"id": "3395439", "revid": "287204", "url": "https://it.wikipedia.org/wiki?curid=3395439", "title": "Unione Sportiva Foggia &amp; Incedit 1957-1958", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1957-1958.\nStagione.\nNel 1957-1958 il Foggia ha partecipato al Campionato Interregionale, piazzandosi al sesto posto nella Prima Categoria girone C. La squadra verr\u00e0 promossa nella Serie C 1958-1959.\nOrganigramma societario.\nArea direttiva\nArea tecnica"}
{"id": "3395440", "revid": "181541", "url": "https://it.wikipedia.org/wiki?curid=3395440", "title": "Leningradskaja AES", "text": ""}
{"id": "3395442", "revid": "287204", "url": "https://it.wikipedia.org/wiki?curid=3395442", "title": "Unione Sportiva Foggia &amp; Incedit 1958-1959", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1958-1959.\nStagione.\nIl Foggia nella stagione 1958-1959 ha partecipato alla Serie C - girone B, classificandosi al dodicesimo posto. In Coppa Italia viene eliminata al secondo turno dal Bari.\nOrganigramma societario.\nArea direttiva\nArea tecnica"}
{"id": "3395443", "revid": "181541", "url": "https://it.wikipedia.org/wiki?curid=3395443", "title": "Leningradskaja AES 2", "text": ""}
{"id": "3395447", "revid": "287204", "url": "https://it.wikipedia.org/wiki?curid=3395447", "title": "Unione Sportiva Foggia &amp; Incedit 1959-1960", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1959-1960.\nStagione.\nIl Foggia nel campionato di Serie C 1959-1960 si classifica al primo posto e viene promosso in serie B.\nOrganigramma societario.\nArea direttiva\nArea tecnica"}
{"id": "3395448", "revid": "767487", "url": "https://it.wikipedia.org/wiki?curid=3395448", "title": "La figlia degli Dei", "text": "La figlia degli Dei (\"A Daughter of the Gods\") \u00e8 un film muto del 1916 diretto da Herbert Brenon. \u00c8 noto per la scena di nudo girata presso una cascata d'acqua dalla protagonista, Annette Kellerman, una famosissima nuotatrice australiana che divent\u00f2 una stella del cinema muto. Non si conoscono copie ancora esistenti del film che viene considerato perduto.\nFu il film d'esordio per J. Roy Hunt, direttore della fotografia.\nTrama.\nIl sultano vive con amarezza la morte per annegamento di suo figlio Omar. Tanto da giungere, anni dopo, a un accordo con la Strega del Male, promettendole di aiutarla a distruggere Anitia, una bellissima fanciulla misteriosa, se lei riporter\u00e0 in vita in principe.\nNell'harem del sultano, intanto, arriva una nuova bellezza, Zarrah. La donna \u00e8 la figlia di uno sceicco arabo che trama contro il sultano. Il principe Omar appare in riva al mare e Anitia, presa prigioniera, viene portata a palazzo. Tra le donne dell'harem, la giovane spicca per la sua bellezza e, quando danza, provoca la gelosia di Zarrah, che si accorge che il sultano \u00e8 attratto dalla ragazza. Cos\u00ec la chiude in una torre. Ma Anitia riesce a fuggire, tuffandosi in mare.\nRipresa dalle guardie, Anitia sta per essere giustiziata ma Omar giunge in suo soccorso, salvandola. Buttata in mare, Anitia raggiunge la terra degli Gnomi, che la proteggono. L\u00ec, viene a sapere che Zarrah ha ucciso il sultano e sta istigando il popolo contro Omar. Gli Gnomi, guidati da Anitia, corrono in aiuto del principe, ma nel trambusto generale, Omar uccide incidentalmente la donna che ama. Rifiutandosi di cedere alla passione di Zarrah, Omar viene pugnalato dalla donna respinta. Nella morte, la sua anima si ricongiunge con l'amata Anitia.\nProduzione.\nIl film fu prodotto dalla Fox Film Corporation e fu girato in Giamaica, a Kingston. Il budget della pellicola \u00e8 stimato a un milione di dollari; fu la prima volta che un film statunitense arrivava a una cifra simile.\nDistribuzione.\nDistribuito dalla Fox Film Corporation, il film usc\u00ec nelle sale statunitensi il 17 ottobre 1916; ne fu fatta una riedizione presentata sul mercato americano il 2 dicembre 1917. In Italia, il film venne distribuito nel 1920 dalla societ\u00e0 Cardez, in Finlandia usc\u00ec il 4 dicembre 1922.\nCensura.\nLa censura italiana decise di eliminare tutte le scene in cui si vede Anitia ed altre numerose figure di donne completamente nude o troppo succintamente vestite."}
{"id": "3395452", "revid": "287204", "url": "https://it.wikipedia.org/wiki?curid=3395452", "title": "Unione Sportiva Foggia &amp; Incedit 1960-1961", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1960-1961.\nStagione.\nIl Foggia nel campionato di Serie B 1960-1961 si classifica al diciannovesimo posto e retrocede in serie C insieme alla e al Marzotto.\nIn Coppa Italia dopo la vittoria per 1-0 al primo turno sul , viene eliminata al secondo turno dal (sconfitta per 3-1).\nOrganigramma societario.\nArea direttiva\nArea tecnica"}
{"id": "3395453", "revid": "287204", "url": "https://it.wikipedia.org/wiki?curid=3395453", "title": "Unione Sportiva Foggia &amp; Incedit 1961-1962", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1961-1962.\nStagione.\nIl Foggia nel campionato di Serie C 1961-1962 si classifica al primo posto e viene promosso in serie B.\nOrganigramma societario.\nArea direttiva\nArea tecnica"}
{"id": "3395454", "revid": "287204", "url": "https://it.wikipedia.org/wiki?curid=3395454", "title": "Unione Sportiva Foggia &amp; Incedit 1962-1963", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1962-1963.\nStagione.\nIl Foggia nel campionato di Serie B 1962-1963 si classifica al quinto posto.\nIn Coppa Italia supera il primo turno vincendo sul per 3-0, poi, perdendo 2-0 in casa, viene eliminata al secondo turno dalla Juventus.\nOrganigramma societario.\nArea direttiva\nArea tecnica"}
{"id": "3395455", "revid": "287204", "url": "https://it.wikipedia.org/wiki?curid=3395455", "title": "Unione Sportiva Foggia &amp; Incedit 1963-1964", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1963-1964.\nStagione.\nIl Foggia nel campionato di Serie B 1963-1964 si classifica al terzo posto e viene promosso per la prima volta in serie A, insieme a e Cagliari.\nIn Coppa Italia, supera i primi due turni vincendo su Catania e con lo stesso punteggio (2-1), quindi viene eliminata al terzo turno dalla Roma (0-2 in casa), che poi vince il torneo.\nVince la Coppa delle Alpi B superando in un doppio confronto il Thun; 8-1 a Foggia; e vittoria esterna a Thun per 4-3.\nOrganigramma societario.\nArea direttiva\nArea tecnica"}
{"id": "3395460", "revid": "200568", "url": "https://it.wikipedia.org/wiki?curid=3395460", "title": "Sovrani di Sumer", "text": ""}
{"id": "3395461", "revid": "484362", "url": "https://it.wikipedia.org/wiki?curid=3395461", "title": "Ubaid (disambigua)", "text": ""}
{"id": "3395465", "revid": "247222", "url": "https://it.wikipedia.org/wiki?curid=3395465", "title": "Take off vol.2", "text": ""}
{"id": "3395470", "revid": "1573940", "url": "https://it.wikipedia.org/wiki?curid=3395470", "title": "Chaetomosillus", "text": "Chaetomosillus , \u00e8 un genere di insetti della famiglia degli Ephydridae (Diptera: Schizophora). Comprende tre sole specie.\nDescrizione.\nGli adulti sono moscerini di piccole dimensioni, con livrea nera e lucente. \nIl capo ha faccia glabra, con eccezione delle due serie di setole facciali, allineate ai margini parallelamente alle parafacce. Queste setole possono ridursi a semplici peli. Gene fortemente angolate nel margine posteriore e rivestite da una peluria chiara. Antenne con arista apparentemente non pettinata, percorsa da brevissimi peli dorsali. Nella chetotassi si evidenzia lo sviluppo delle setole pseudopostocellari robuste e lunghe quanto le verticali interne.\nIl torace, come nella generalit\u00e0 dei Gymnomyzini, \u00e8 privo di setole presuturali, \u00e8 provvisto di due setole prescutellari e due paia di scutellari marginali. Le notopleurali sono due, a differenza della maggior parte degli altri generi. Zampe di sviluppo normale, con femori sottili.\nAddome con tergiti 2-4 di larghezza uniforme.\nSistematica.\nIl genere fu istituito da Hendel (1934) con la sola specie \"C. dentifemur\", originariamente descritta da Cresson (1925) con il nome \"Gymnopa dentifemur\", presente in India, Cina e Taiwan. Malloch (1934) vi aggiunse una nuova specie della Nuova Guinea e Miyagi (1977) una del Giappone. Nel complesso, il genere, rappresentato esclusivamente nell'emisfero orientale, comprende le seguenti tre specie con rispettive distribuzioni:"}
{"id": "3395477", "revid": "7", "url": "https://it.wikipedia.org/wiki?curid=3395477", "title": "Francis Lay", "text": ""}
{"id": "3395478", "revid": "122246", "url": "https://it.wikipedia.org/wiki?curid=3395478", "title": "Campionato cileno di pallavolo femminile", "text": "Il campionato cileno di pallavolo femminile \u00e8 un torneo per club del Cile ed \u00e8 posto sotto l'egida della Federazione pallavolistica del Cile.\nLa massima serie del campionato \u00e8 denominata \"Liga Nacional\" e la prima edizione \u00e8 stata giocata nell'annata 2003-04. Tra i club pi\u00f9 rappresentativi il Club Deportivo Universidad Cat\u00f3lica."}
{"id": "3395481", "revid": "183114", "url": "https://it.wikipedia.org/wiki?curid=3395481", "title": "Friedrich Carl von Sch\u00f6nborn", "text": ""}
{"id": "3395482", "revid": "1573940", "url": "https://it.wikipedia.org/wiki?curid=3395482", "title": "Longarenus", "text": "Longarenus \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 stata rinvenuta nella Guinea Equatoriale.\nTassonomia.\nA dicembre 2010, si compone di una specie:"}
{"id": "3395488", "revid": "36426", "url": "https://it.wikipedia.org/wiki?curid=3395488", "title": "Estasi di Santa Cecilia", "text": ""}
{"id": "3395492", "revid": "402160", "url": "https://it.wikipedia.org/wiki?curid=3395492", "title": "Francesco Vigo Pellizzari", "text": ""}
{"id": "3395493", "revid": "729019", "url": "https://it.wikipedia.org/wiki?curid=3395493", "title": "Sollevatrice idraulica", "text": "La sollevatrice idraulica ferroviaria \u00e8 una macchina per la manutenzione ordinaria e sistematica dell'armamento delle linee ferroviarie atta a sollevare, spostare lateralmente e posare binari e scambi di varie dimensioni.\nCaratterizzate dalla presenza di colonne portanti laterali permettono, una volta poggiate a terra, un pi\u00f9 agevole e sicuro aggancio delle strutture per il loro sollevamento e spostamento riducendo i rischi di infortunio per il personale di manutenzione e riducendo i tempi di intervento."}
{"id": "3395494", "revid": "729019", "url": "https://it.wikipedia.org/wiki?curid=3395494", "title": "Rosalba Caramoni", "text": ""}
{"id": "3395496", "revid": "1573940", "url": "https://it.wikipedia.org/wiki?curid=3395496", "title": "Mantius", "text": "Mantius \u00e8 un genere di ragni appartenente alla famiglia Salticidae.\nCaratteristiche.\nNon vi sono informazioni recenti sulle cinque specie di questo genere; i caratteri distintivi lo portano ad essere molto vicino al genere Ptocasius.\nLe femmine variano in dimensione da 5 ad 8 millimetri, i maschi sono leggermente pi\u00f9 grandi; il cefalotorace \u00e8 di color bruno rossastro scuro. L'opistosoma \u00e8 bruno-giallastro, di forma ovale e ricoperto di peli bianchicci. Le zampe sono bruno-giallastre, al di fuori del primo paio che \u00e8 di colore bruno-rossastro.\nDistribuzione.\nLe cinque specie oggi note di questo genere sono tutte indonesiane; in particolare 2 sono state rinvenute nel Borneo e le altre tre, rispettivamente, in Malaysia, Giava e Sumatra.\nTassonomia.\nA dicembre 2010, si compone di cinque specie:"}
{"id": "3395500", "revid": "767487", "url": "https://it.wikipedia.org/wiki?curid=3395500", "title": "Tour de Boussine", "text": "La Tour de Boussine (3.833\u00a0) \u00e8 una montagna del Gruppo del Grand Combin nelle Alpi Pennine.\nDescrizione.\nSi trova nel Canton Vallese, si colloca ad est del Grand Combin e sovrasta il Lago di Mauvoisin."}
{"id": "3395501", "revid": "2048388", "url": "https://it.wikipedia.org/wiki?curid=3395501", "title": "Campionati europei di tuffi 2011 - Trampolino 3 metri femminile", "text": "La gara si \u00e8 disputata il 12 marzo 2011 e vi hanno partecipato 27 atlete. Le prime 12 classificate delle eliminatorie hanno ottenuto la qualificazione per la finale."}
{"id": "3395502", "revid": "2048388", "url": "https://it.wikipedia.org/wiki?curid=3395502", "title": "Campionati europei di tuffi 2011 - Piattaforma 10 metri sincro maschile", "text": "La gara si \u00e8 disputata il 12 marzo 2011 e vi hanno partecipato 5 squadre, per un totale di 10 atleti. Le qualifiche hanno determinato l'ordine di partenza della finale in quanto tutte le coppie si sono qualificate."}
{"id": "3395503", "revid": "767487", "url": "https://it.wikipedia.org/wiki?curid=3395503", "title": "Alberto Pirovano", "text": "Fu professore presso l'Istituto di Frutticoltura ed Elettrogenetica di Roma, dove studi\u00f2 soprattutto genetica. Nel 1922 pubblic\u00f2 a Milano un importante saggio dal titolo \"La Mutazione Elettrica delle Specie Botaniche e la Disciplina dell'Ibridazione\", su studi che aveva iniziato nel 1912."}
{"id": "3395505", "revid": "1310927", "url": "https://it.wikipedia.org/wiki?curid=3395505", "title": "Magaye Gueye", "text": "Carriera.\nClub.\nIl giocatore a fine luglio si \u00e8 legato al club Millwall F.C. con un contratto annuale.\nNazionale.\nIl 5 e l'8 settembre 2009 ha giocato le partite di qualificazione all'Europeo Under-21 contro Slovenia ed Ucraina."}
{"id": "3395507", "revid": "2110845", "url": "https://it.wikipedia.org/wiki?curid=3395507", "title": "Yvonne Monlaur", "text": "Biografia.\n\u00c8 stata attiva in cinema e televisione fra la met\u00e0 degli anni cinquanta e la met\u00e0 degli sessanta. \nHa girato diversi film anche in Italia, prettamente \"b-movie\" di genere commedia all'italiana e film horror. \nLa sua filmografia conta una trentina di titoli fra cui \"Tre straniere a Roma\" (1958) e \"Avventura a Capri\" (1958), \"Quel tesoro di pap\u00e0\" (1959), \"Le spose di Dracula\" (1960), \"Il circo degli orrori\" (1960) e \"Il terrore dei Tongs\" (1961)."}
{"id": "3395509", "revid": "254059", "url": "https://it.wikipedia.org/wiki?curid=3395509", "title": "Savoia-Villars", "text": "Quello dei Savoia-Villars fu un ramo cadetto morganatico di Casa Savoia.\nOrigini e successioni.\nLe sue origini risalgono a Filippo II di Savoia, detto Senza terra (1443 \u2013 1497) che ebbe dall'amante Libera Poltronieri, Renato, detto \"il Gran Bastardo di Savoia\", conte di Villars dal 1497 e conte di Tenda dal 1501, che mor\u00ec nella battaglia di Pavia del 1525 e che fu il capostipite del ramo Savoia-Villars.\nRenato di Savoia-Villars (1470 \u2013 1525), spos\u00f2 Anna Lascaris di Tenda (1487 \u2013 1554), dalla quale ebbe cinque figli:\nLa successione pass\u00f2 quindi ad Onorato II. Nel 1565 Villars fu eretta, a beneficio di quest'ultimo, a marchesato dipendente da Casa Savoia. \nIl ramo si estinse nel 1751."}
{"id": "3395513", "revid": "287204", "url": "https://it.wikipedia.org/wiki?curid=3395513", "title": "La casa sull'abisso", "text": "La casa sull'abisso (\"The House on the Borderland\") \u00e8 un romanzo dello scrittore inglese William Hope Hodgson, pubblicato per la prima volta nel 1908. Il romanzo, \u00e8 suddiviso in 28 capitoli ed \u00e8 preceduto da un'introduzione dell'autore in cui dice di aver trovato un manoscritto e, dopo diversi tentennamenti, ha preso la decisione di pubblicarlo cos\u00ec come \u00e8 scritto, senza apporre modifiche.\nTrama.\nL'autore dice di aver trovato il manoscritto che era stato scoperto precedentemente anche da Berreggnog e Tonnison. I due amici fanno precedere il racconto rinvenuto, presso un rudere in Irlanda nel 1877, dalle circostanze del ritrovamento. Berreggnog narra che, insieme al suo amico Tonnison, sono in vacanza in un posto isolato. Durante una passeggiata lungo il fiume notano un fenomeno insolito, ossia il completo interramento del fiume. Incuriositi, si mettono a cercare dove il corso d'acqua dovrebbe riemergere e, durante questa ricerca, vedono una nuvola di particelle d'acqua. Quello \u00e8 il luogo dove riemerge il fiume, e i due amici vi si dirigono celermente. Una volta arrivati si trovano davanti ad un baratro immenso. Sul baratro c'\u00e8 un grande sperone di roccia e li vedono le rovine di una casa. Sono incuriositi da queste rovine e mentre esplorano le macerie rinvengono un libriccino, ovvero il presente libro. Subito dopo sentono dei rumori strani ed una presenza insolita che li spaventa. Senza indugi, visto che i rumori li hanno terrorizzati, decidono di ritornare al loro campo base. Dopo aver cenato si mettono a leggere il libriccino appena trovato dal titolo \"La casa sull'Abisso\".\nIl libriccino dal titolo \"La casa sull'Abisso\" \u00e8 un manoscritto di un vecchio. Il vecchio, sua sorella ed il cane Pepper abitano, da soli, la casa sull'abisso. Una sera questo vecchio ed il suo fidato cane Pepper sentono dei rumori strani. Vedono degli esseri strani che assomigliano moltissimo a dei maiali, ma non sono maiali. Passano diverse sere senza che ci siano problemi di nessuna natura. Ma una sera quegli esseri che ha incontrato si fanno minacciosi. Lui si rifugia in casa insieme a sua sorella ed al fido cane Pepper. Questi esseri cercano in tutti i modi di espugnare la casa. Lui si difende sparando a questi mostri e rinforzando le varie aperture presenti nella casa.\nDopo aver subito diversi assalti da questi mostri dal muso simile ad un maiale ritorna la calma. Passano alcuni giorni senza che succeda nulla di rilevante che il vecchio prende coraggio e decide di esplorare il terreno intorno alla casa. Durante la sua esplorazione scopre un pozzo. Il pozzo \u00e8 immenso visto che ha un diametro di circa cento metri ed una profondit\u00e0 incalcolabile, un vero abisso.\nDopo questa scoperta, il vecchio rientra in casa e si mette a leggere. Una strana sensazione lo pervade e dopo un periodo di sbigottimento si rende conto che il tempo sta scorrendo troppo velocemente e scorre sempre pi\u00f9 velocemente. Passano gli anni, i millenni, ed anche i milioni di anni con una velocit\u00e0 incredibile. Il vecchio non capisce cosa stia succedendo, ma lui rimane vivo. Il suo cane si \u00e8 ridotto in polvere come tutti i mobili e le suppellettili di casa sua. In questo suo \"viaggio\" vede la fine del sistema solare.\nIl romanzo continua con il suo \"ritorno\" alla vita reale e del suo incontro con un'entit\u00e0 ancora pi\u00f9 aggressiva che lo minaccia e che riesce ad entrare in casa. Berreggnog e Tonnison finiscono la lettura del libriccino appena trovato e, nonostante pensino che il vecchio sia stato un pazzo, non tornano mai pi\u00f9 a rivedere l'abisso."}
{"id": "3395524", "revid": "287204", "url": "https://it.wikipedia.org/wiki?curid=3395524", "title": "Tokarevka", "text": ""}
{"id": "3395525", "revid": "80339", "url": "https://it.wikipedia.org/wiki?curid=3395525", "title": "Tokaryovka", "text": ""}
{"id": "3395526", "revid": "599013", "url": "https://it.wikipedia.org/wiki?curid=3395526", "title": "Rosolino Montano", "text": "Biografia.\nNato a Cairo Montenotte da Giovanni Battista, professore e da Braccino Enrichetta oppure, secondo l'archivio storico dell'Universit\u00e0 di Torino, a Torino si iscrive nel 1914 alla facolt\u00e0 di Giurisprudenza, laureandosi nel 1921.\nPresta servizio militare nella Grande guerra come sottotenente nell'arma del genio, arma in cui rimase ufficiale di complemento fino almeno al 1933, specializzazione ferrovieri.\nCarriera.\nFece il suo esordio a sedici anni con la Juventus contro la Pro Vercelli il 19 gennaio 1913 in una sconfitta per 4-0, mentre la sua ultima partita fu contro il Piemonte Football Club il 18 ottobre 1915 in una vittoria per 8-1. In tre stagioni in bianconero collezion\u00f2 26 presenze e sub\u00ec 40 reti."}
{"id": "3395533", "revid": "112060329", "url": "https://it.wikipedia.org/wiki?curid=3395533", "title": "Riccardo Rognoni", "text": ""}
{"id": "3395534", "revid": "767487", "url": "https://it.wikipedia.org/wiki?curid=3395534", "title": "Hanuj", "text": "Il fiume Hanuj o Hanuj gol (in mongolo \u0425\u0430\u043d\u0443\u0439\u043d \u0433\u043e\u043b) si trova nella Mongolia centrale; scende dai monti Hangaj, nella provincia dell'Arhangaj, entra poi nella provincia di Bulgan, nel distretto di Bajan-Agt, dove sfocia nel fiume S\u0117l\u0117ng\u0117 (alle coordinate: ). Ha una lunghezza di 421\u00a0km."}
{"id": "3395535", "revid": "174925", "url": "https://it.wikipedia.org/wiki?curid=3395535", "title": "Madonna dell'Impannata", "text": "La Madonna dell'Impannata \u00e8 un dipinto a olio su tavola (158x125 cm) di Raffaello Sanzio con aiuti, databile al 1513-1514 circa e conservato nella Galleria Palatina di Firenze.\nStoria.\nVasari riport\u00f2 come l'opera fosse stata dipinta per Bindo Altoviti, sequestrata poi da Cosimo I de' Medici. Durante l'occupazione napoleonica fu portata a Parigi nel 1799 e restituita nel 1815.\nSebbene il complesso schema sia sicuramente frutto di un'idea di Raffaello, la stesura \u00e8 quasi interamente attribuita agli allievi: forse il Sanzio dipinse solo la figura di Ges\u00f9 e la testa di Elisabetta.\nDescrizione e stile.\nL'opera prende il nome dalla particolare finestra \"impannata\" che si vede sullo sfondo. In una stanza appena rischiarata ha luogo una complessa sacra conversazione, con la Madonna col Bambino che porge il figlio a sant'Elisabetta inginocchiata, dietro la quale si trova, colta in un gesto affettuoso, santa Caterina d'Alessandria; a destra infine, seduto quasi sul bordo del dipinto, san Giovannino. Quest'ultimo richiama l'attenzione dello spettatore fissandolo e proiettandosi verso di esso con il piede sinistro, illusionisticamente sporgente, e indica verso Ges\u00f9, come al suo solito. Il centro della scena \u00e8 poi occupato da una carambola di sguardi e gesti, che generano un moto circolare di raro equilibrio e intensa commozione partecipativa dei protagonisti.\nDi vivo realismo \u00e8 la grinzosa testa dell'anziana Elisabetta, girata a \"profil perdu\". Radiografie hanno dimostrato che sotto Giovanni Battista si trova il disegno di un san Giuseppe e di un Battista in un'altra posa. La semplificazione della composizione venne decisa per chiudere il cerchio ideale composto dalle figure, attorno al fulcro del Bambino."}
{"id": "3395536", "revid": "36426", "url": "https://it.wikipedia.org/wiki?curid=3395536", "title": "Madonna dell'impannata", "text": ""}
{"id": "3395537", "revid": "309289", "url": "https://it.wikipedia.org/wiki?curid=3395537", "title": "Hanuj gol", "text": ""}
{"id": "3395539", "revid": "599013", "url": "https://it.wikipedia.org/wiki?curid=3395539", "title": "Augusto Arioni", "text": "Era noto come Arioni I, per distinguerlo da altri due calciatori del , Egidio o Arioni II e Enrico o Arioni III.\nCarriera.\nInizi\u00f2 la carriera agonistica, giocando come mediano, nel , club con cui esord\u00ec nella sconfitta per 3-2 contro l'Andrea Doria il 9 aprile 1911. Nelle due stagioni di militanza \"granata\", ottenne come miglior risultato il terzo posto nella classifica finale della Prima Categoria 1910-1911.\nNel 1912 passa alla Juventus, con cui fece il suo esordio contro il Piemonte Football Club il successivo 3 novembre in una sconfitta per 2-1, mentre la sua ultima partita fu contro il Genoa il 21 giugno 1914 in una sconfitta per 4-1. In due stagioni in \"bianconero collezion\u00f2\" 25 presenze senza segnare, giocando come terzino destro."}
{"id": "3395540", "revid": "599013", "url": "https://it.wikipedia.org/wiki?curid=3395540", "title": "Idroscalo di Pavia", "text": "L'Idroscalo di Pavia fu un'infrastruttura servita dalla SISA, la prima compagnia aerea italiana per il trasporto di passeggeri, che gestiva la rotta Torino-Trieste.\nStrutture del tutto analoghe a quella di Pavia furono realizzate in altre citt\u00e0 servite dalla compagnia aerea quali: Torino, Venezia, Trieste e Zara.\nStoria.\nLa costruzione dell'Idroscalo di Pavia risale al 1926 e fu contemporanea a quella di analoghe strutture nei principali scali della tratta Torino-Trieste, gestita dalla Societ\u00e0 Italiana Servizi Aerei fondata dai fratelli triestini Cosulich, che ne fecero la prima linea di aviazione civile operante in Italia. L'idroscalo di Pavia divenne strategico per la tappa di rifornimento e per lo smistamento di merci e posta anche per la vicina area milanese.\nLa cerimonia di inaugurazione avvenne il 1\u00ba aprile 1926 accogliendo il volo inaugurale, che part\u00ec dall'Idroscalo di Torino con un piccolo idrovolante biplano monomotore CANT 10 Ter a cinque posti interni pilotato dal generale Balzani. La rotta seguiva il corso del fiume Po e comprendeva le tappe di Pavia e Venezia, con arrivo all'Idroscalo di Trieste, che fu ricavato riadattando un precedente scalo militare.\nIl volo aveva una durata di circa cinque ore e copriva una distanza di 574 chilometri.\nIl 16 ottobre 1926 venne creata la seconda linea, che idealmente continuava la rotta della prima: essa collegava Venezia a Zara, facendo scalo a Trieste e Lussinpiccolo.\nL'idroscalo rimase in funzione fino al 1942, quando la SISA venne assorbita dalla Societ\u00e0 Aerea Mediterranea, e in seguito, dal 1981, fu abbandonato definitivamente. Dopo un parziale recupero nel 1992, la struttura fu acquistata da privati nel 1999 dalla societ\u00e0 che prende il suo nome e le cui quote di maggioranza sono nelle mani dell\u2019imprenditore Carmine Napolitano. Dopo un lento degrado, grazie al progetto dell\u2019architetto Marabelli, nel novembre 2017 ottiene il via libera dalla Commissione Paesaggio per la riqualificazione della struttura. Nell'aprile 2018 si pronuncia positivamente anche la Sopraintendenza Belle Arti e Paesaggio. Attualmente si \u00e8 in attesa dell'inizio dei lavori di ristrutturazione.\nIl progetto dell'architetta Luisa Marabelli consiste nel recupero funzionale della struttura con un ampio spazio espositivo, un ristorante: insomma una terrazza sul fiume che dovrebbe attirare anche molti turisti.\nFu chiuso a causa della vicinanza con Malpensa.\nCaratteristiche.\nProgettata da Giuseppe Pagano, la struttura dell'idroscalo era relativamente semplice e consisteva in un hangar con finestre sui tre lati edificato su piloni in cemento armato poggianti sul greto del fiume. L'attracco degli idrovolanti avveniva al termine degli scivoli che consentivano le operazioni di sbarco e imbarco dei passeggeri e l'eventuale ricovero del velivolo all'interno dell'hangar. Originariamente aveva un numero civico, il n. 51 del Lungo Ticino Sforza, la cui targhetta si pu\u00f2 ancora vedere sul muro esterno dal lato della strada."}
{"id": "3395543", "revid": "125858559", "url": "https://it.wikipedia.org/wiki?curid=3395543", "title": "Stefano Brusa", "text": "Biografia.\nFiglio dell'attore e doppiatore Mario Brusa e fratello della doppiatrice Angela, \u00e8 attivo nel settore dal 2004."}
{"id": "3395544", "revid": "486946", "url": "https://it.wikipedia.org/wiki?curid=3395544", "title": "Muhammad, principe di Libia", "text": ""}
{"id": "3395546", "revid": "253269", "url": "https://it.wikipedia.org/wiki?curid=3395546", "title": "Roger Sherman Loomis", "text": "Biografia.\nNacque in Giappone da genitori statunitensi, Henry Loomis e Jane Herring Greene.\nFormazione.\nStudi\u00f2 alla \"The Hotchkiss School\" di Lakeville, nel Connecticut. Ottenne il \"Bachelor of Arts\" dal Williams College nel 1909, e un \"Master of Arts\" dall'Universit\u00e0 Harvard nel 1910. Nel 1913 fu al New College dell'Universit\u00e0 di Oxford, dove aveva ottenuto una \"Rhodes Scholarship\".\nFu \"instructor\" all'Universit\u00e0 dell'Illinois a Urbana dal 1913 al 1918, e, l'anno dopo, professore alla Columbia University, dove insegn\u00f2 fino al 1958. Dal 1958 fu professore emerito. Nell'anno accademico 1955-1956, fu \"Eastman Professor\" all'Universit\u00e0 di Oxford.\nNel 1930, Loomis prese parte al primo Congresso internazionale arturiano che si tenne a Truro, in Cornovaglia, dedicato agli studi sulla letteratura arturiana.\nOpera.\nLoomis \u00e8 autore di dieci libri scientifici e di molte pubblicazioni specialistiche. Fin dagli esordi, si occup\u00f2 dell'influenza della mitologia celtica sulle leggende arturiane, specialmente sul mito del Santo Graal. Il suo libro \"A Mirror of Chaucer's World,\" pubblicato a Princeton nel 1965, \u00e8 un volume iconografico, con presentazione di disegni, sculture, dipinti, e altro materiale collegato a Geoffrey Chaucer e alla sua epoca. Il suo libro pi\u00f9 famoso, \"Arthurian Tradition and Chretien de Troyes\", pubblicato dalla Columbia University nel 1949, vinse la Haskins Medal della Medieval Academy of America.\nAffiliazioni e onorificenze.\nLoomis fu membro della International Arthurian Society (della cui sezione americana fu presidente dal 1948 al 1963), della Modern Language Association, della Mediaeval Academy of America (ne divenne anche secondo vicepresidente dal 1961 al 1964), della Modern Humanities Research Association, e della American Humanist Association.\nOttenne titoli onorifici dalla Columbia University, dal Williams College, dall'Universit\u00e0 del Galles, e dall'Universit\u00e0 di Rennes.\nDurante la prima guerra mondiale, cur\u00f2 \"Atenshun 21\", una pubblicazione dell'esercito statunitense."}
{"id": "3395552", "revid": "1305772", "url": "https://it.wikipedia.org/wiki?curid=3395552", "title": "Vanessa Carreira", "text": " Ha in seguito rappresentato il Sudafrica a Miss Universo 2002, che si \u00e8 tenuto il 29 maggio 2002 a San Juan, Porto Rico. La modella si \u00e8 classificata al quarto posto, ma quando la vincitrice, la russa Oxana Fedorova ha rinunciato al titolo ed il suo posto \u00e8 stato preso dalla seconda classificata, Justine Pasek, la modella sudafricana \u00e8 conseguentemente diventata la terza classificata del concorso.\nLa modella sudafricana possiede un bachelor in arte e comunicazione, conseguito presso l'universit\u00e0 del Sudafrica. Attualmente Vanessa Carreira \u00e8 comproprietaria del Taboo Night Club, un celebre locali di Johannesburg, che gestisce insieme al marito Chris Coutroulis, che ha sposato nel 2007."}
{"id": "3395554", "revid": "71433", "url": "https://it.wikipedia.org/wiki?curid=3395554", "title": "Rosso Noemi", "text": ""}
{"id": "3395558", "revid": "36426", "url": "https://it.wikipedia.org/wiki?curid=3395558", "title": "Sibille (Raffaello)", "text": ""}
{"id": "3395561", "revid": "599013", "url": "https://it.wikipedia.org/wiki?curid=3395561", "title": "Jack Brown", "text": "Carriera.\nFece il suo esordio con la Juventus contro la Pro Vercelli il 19 gennaio 1913, in una sconfitta per 4-0, mentre la sua ultima partita fu contro il Novara il 16 febbraio 1913 in una vittoria per 3-0. Nella sua unica stagione in \"bianconero\" collezion\u00f2 cinque presenze."}
{"id": "3395563", "revid": "22475", "url": "https://it.wikipedia.org/wiki?curid=3395563", "title": "Isis Casalduc", "text": " Ha in seguito rappresentato Porto Rico a Miss Universo 2002, che si \u00e8 tenuto il 29 maggio 2002 a San Juan, Porto Rico. Pur non riuscendo ad entrare nella rosa delle quindici finaliste del concorso di bellezza, la Casalduc ha vinto la fascia di Miss Photogenic ed \u00e8 arrivata seconda per il titolo di Best National Costume. Al momento dell'elezione, Isis Casalduc era una studentessa presso l'universit\u00e0 di Porto Rico."}
{"id": "3395564", "revid": "339392", "url": "https://it.wikipedia.org/wiki?curid=3395564", "title": "Letteratura arturiana", "text": ""}
{"id": "3395565", "revid": "1005847", "url": "https://it.wikipedia.org/wiki?curid=3395565", "title": "Elezioni federali in Jugoslavia del 2000", "text": "Le elezioni federali in Jugoslavia del 2000 per l'Assemblea Federale della Repubblica Federale di Jugoslavia si sono tenute il 24 settembre.\nNonostante il governo montenegrino le boicott\u00f2, le elezioni decretarono la sconfitta di Slobodan Milo\u0161evi\u0107 con la conseguente vittoria dell'Opposizione Democratica Serba che form\u00f2 il governo federale col Partito Popolare Socialista del Montenegro."}
{"id": "3395566", "revid": "1305772", "url": "https://it.wikipedia.org/wiki?curid=3395566", "title": "Palestro (cacciatorpediniere)", "text": "Il Palestro \u00e8 stato un cacciatorpediniere (e successivamente una torpediniera) della Regia Marina.\nStoria.\nCostruito tra l'aprile 1917 ed il gennaio 1921, il \"Palestro\" era capoclasse di una classe di quattro cacciatorpediniere. Nei primi anni venti, poco dopo l'entrata in servizio, il cacciatorpediniere oper\u00f2 per conto dell'Accademia Navale di Livorno.\nTra il 3 ed il 5 maggio 1921 il \"Palestro\", con a bordo l'ammiraglio Vittorio Tur, trasport\u00f2 da Antibes a Sanremo la salma del re Nicola I del Montenegro, deceduto quattro giorni prima.\nSuccessivamente il cacciatorpediniere partecip\u00f2 a varie crociere nel Mediterraneo. Nel 1929 il cacciatorpediniere, insieme ai gemelli \"Confienza\", \"San Martino\" e \"Solferino\", costituiva la VII Squadriglia Cacciatorpediniere, che, insieme alla VIII Squadriglia (composta dalle unit\u00e0 della classe Curtatone) ed all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto.\nNel corso dello stesso 1929 la nave fu inviata in Mar Nero, mentre nel 1931 fu assegnata, con gli esploratori \"Bari\" e \"Taranto\", i cacciatorpediniere \"Monzambano\" e \"San Martino\" e la torpediniera \"Dezza\", alla IV Divisione della 2\u00aa Squadra Navale.\nNel 1934-1935 la nave fu mandata in Mar Rosso, alle dipendenze del locale Comando Superiore Navale (del quale facevano parte anche il \"Bari\", l\u2019esploratore \"Pantera\", la torpediniera \"Audace\", i posamine \"Azio\" ed \"Ostia\" e la nave cisterna \"Niobe\"), mentre successivamente venne dislocata in Cirenaica.\nNel 1938 (per altre fonti nel 1930) il \"Palestro\" fu sottoposto a lavori di modifica che videro l\u2019innalzamento del fumaiolo prodiero, dato che il fumo, altrimenti, ostacolava la punteria e la direzione del tiro. Nel corso dello stesso anno la nave, ormai anziana, fu declassata a torpediniera.\nPoco prima dello scoppio del secondo conflitto mondiale si progett\u00f2 di potenziare l'armamento contraereo delle quattro unit\u00e0 della classe Palestro, sostituendo uno dei pezzi da 102 mm ed entrambi i cannoni da 76 mm con quattro mitragliere da 20 mm, ma tale proposito non fu mai messo in atto.\nAll'ingresso dell'Italia nella seconda guerra mondiale, il 10 giugno 1940, la \"Palestro\" apparteneva alla XV Squadriglia Torpediniere, che formava insieme alle gemelle \"Confienza\", \"San Martino\" e \"Solferino\", con base a Venezia. Durante il conflitto la nave oper\u00f2 nell'Adriatico meridionale, principalmente in missioni di scorta e di caccia antisommergibile.\nIl 20 agosto 1940, infatti, con la costituzione del Comando Superiore Traffico Albania (Maritrafalba), divenuto attivo dal 5 settembre successivo, la \"Palestro\" venne dislocata a Brindisi ed assegnata, con altre unit\u00e0 (due anziani cacciatorpediniere, altre nove torpediniere, tre incrociatori ausiliari e la XIII Squadriglia MAS), a tale Comando, per il servizio di scorta convogli da e per l'Albania.\nIl 5 settembre 1940 la \"Palestro\" diede inizio al proprio servizio per conto di Maritrafalba scortando da Bari a Durazzo, insieme all'incrociatore ausiliario \"Barletta\" ed alla vecchia torpediniera \"Giacomo Medici\", la motonave \"Rossini\" ed il piroscafo \"Italia\", carichi di 1090 uomini della Divisione \u00abParma\u00bb e di 97 tonnellate di rifornimenti. Il giorno seguente la \"Palestro\" e la \"Medici\" lasciarono Durazzo alla volta di Bari, per scortare l'\"Italia\" e la \"Rossini\" che tornavano in Italia vuoti.\nIl 7 settembre 1940 la torpediniera salp\u00f2 da Brindisi per scortare a Durazzo i piroscafi da carico \"Nita\" e \"Maria\", aventi a bordo 212 automezzi e 18 motocicli. Tre giorni dopo, il 10, la nave lasci\u00f2 Durazzo alla volta di Bari insieme alla gemella \"Solferino\", per scortare i piroscafi \"Galilea\", \"Quirinale\" ed \"Oreste\" che tornavano in Italia vuoti.\nIl 12 settembre la \"Palestro\" scort\u00f2 da Bari a Durazzo i piroscafi \"Premuda\", \"Oreste\" ed \"Antonietta Costa\", aventi un carico di 1305 quadrupedi e 135 tonnellate di rifornimenti. Il 15 la nave rientr\u00f2 in Italia, scortando da Durazzo a Bari i piroscafi \"Chisone\" e \"Nita\", vuoti.\nIl 19 settembre la torpediniera, insieme all'incrociatore ausiliario \"Capitano A. Cecchi\", scort\u00f2 da Bari a Durazzo un convoglio composto dai piroscafi \"Maria\", \"Perla\", \"Premuda\" ed \"Oreste\", aventi a bordo 929 quadrupedi e 2520 tonnellate di veicoli ed altri rifornimenti.\nIl 21 settembre 1940, alle 12.30, la \"Palestro\", al comando del tenente di vascello di complemento Luigi Risso, lasci\u00f2 Durazzo per scortare a Bari tre mercantili vuoti: l'\"Oreste\", il \"Premuda\" e la piccola motonave \"Carlotta\". Il convoglio si dispose in linea di fila, con la \"Carlotta\" in testa, il \"Premuda\" al centro e l'\"Oreste\" in coda, procedendo alla velocit\u00e0 di sette nodi (il massimo permesso dalla lentezza della \"Carlotta\"), mentre la \"Palestro\", per la scorta, continuava a modificare la sua posizione attorno al convoglio, nonch\u00e9, di conseguenza, la propria rotta e velocit\u00e0. Alle 18.20 del 22 settembre la \"Palestro\", che si trovava in testa al convoglio, ad una trentina di miglia da Durazzo, accost\u00f2 a sinistra, probabilmente per portarsi in coda al convoglio, o compiere un giro intorno ad esso, ma non aument\u00f2 immediatamente la velocit\u00e0. Appena conclusa l'inversione di rotta, da bordo della torpediniera vennero avvistate le scie di tre siluri, a sinistra: le armi erano state lanciate dal sommergibile britannico \"Osiris\". Il comandante Risso fece mettere le macchine avanti tutta e tutto il timone a sinistra, per evitare i siluri e portarsi verso il punto da cui le armi provenivano, per speronare il sommergibile. Subito dopo, tuttavia, uno dei siluri colp\u00ec la \"Palestro\" in corrispondenza della plancia, tra i locali caldaie di prua ed il deposito munizioni. La torpediniera venne spezzata in due: la prua si rovesci\u00f2 sulla dritta ed affond\u00f2 immediatamente, portando con s\u00e9 oltre met\u00e0 dell'equipaggio, tra cui il comandante Risso e tutti gli uomini che si trovavano in plancia. La poppa galleggi\u00f2 per circa quattro minuti, lasciando cos\u00ec all'equipaggio il tempo di abbandonarla. Infine la nave s'inabiss\u00f2 nel punto 41\u00b019' N e 18\u00b034' E, una quarantina di miglia ad ovest di Durazzo.\nLa \"Carlotta\" si port\u00f2 subito sul luogo dell'affondamento, mettendo a mare le proprie imbarcazioni e raccogliendo 43 superstiti. Il \"Premuda\", lanciati prontamente i segnali di soccorso, accost\u00f2 a sinistra e si port\u00f2 sul punto da cui provenivano i siluri, per impedire che il sommergibile tornasse all'attacco con i siluri od emergesse per attaccare col cannone (durante tale manovra il piroscafo urt\u00f2 un rottame sommerso), poi diresse per il punto dell'affondamento e cal\u00f2 a sua volta una scialuppa, per poi procedere a zig zag intorno alla \"Carlotta\" e difenderla mentre questa traeva in salvo i naufraghi, oltre a dare risposta ai messaggi radio di richiesta di notizie sull'accaduto. L'\"Oreste\", dopo aver manovrato per evitare due siluri, imit\u00f2 le manovre del \"Premuda\". Terminato il recupero sei sopravvissuti, il convoglio, guidato dal \"Premuda\", raggiunse Bari.\nPerirono con la \"Palestro\" il comandante Risso, altri due ufficiali e 69 tra sottufficiali e marinai, per un totale di 72 uomini, mentre vennero tratti in salvo due ufficiali e 51 tra sottufficiali e marinai.\nL'inchiesta sulla perdita della torpediniera concluse che la non elevata velocit\u00e0 della nave aveva probabilmente contribuito alla riuscita del lancio da parte del sommergibile nemico, che tuttavia, essendo multiplo, aveva comunque elevate probabilit\u00e0 di riuscita. Maritrafalba dispose che i comandanti delle unit\u00e0 assegnate alle scorte, pur seguendo gli ordini generali in base alle posizioni da assumere, le mantenessero in maniera elastica, e non riducessero mai la velocit\u00e0 al di sotto dei 16 nodi.\nI comandanti dei tre piroscafi, per il loro comportamento dopo il siluramento della torpediniera, vennero decorati con la Croce di guerra al valor militare. Alla memoria del comandante Risso venne conferita la Medaglia d'argento al valor militare.\nCuriosit\u00e0.\nIl 14 giugno 2018 l'ultimo sopravvissuto all'affondamento del PALESTRO, l'allora Guardiamarina Oliviero Andrea SCUTO, classe 1916, decorato con medaglia di bronzo al valor militare, \u00e8 deceduto"}
{"id": "3395569", "revid": "1573940", "url": "https://it.wikipedia.org/wiki?curid=3395569", "title": "Aellopos titan", "text": "Aellopos titan () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale.\nDescrizione.\nAdulto.\nIl corpo ha una colorazione bruna anche molto scura, e presenta una banda bianca trasversale sulla parte dorsale del IV segmento addominale, comune anche ad altre specie congeneri.\nL'ala anteriore presenta una colorazione brunastra scura, con una macchia nera prossimale alla cellula (che la distingue dalla simile \"A. fadus\"), e due bande di macchie bianche traslucide, nella parte postmediana; l'ala posteriore ha di norma zone pi\u00f9 chiare in prossimit\u00e0 della \"costa\" e del \"tornus\" (D'Abrera, 1986).\nLe antenne sono clavate, di media lunghezza, con uncinatura terminale.\nI sessi sono simili, ma nel maschio le zampe anteriori presentano due rilevanti ciuffi neri, uno dei quali al termine del femore, l'altro in prossimit\u00e0 dell'apice della tibia. Nel genitale maschile, l'edeago somiglia pi\u00f9 a quello di \"A. tantalus tantalus\" che non a \"A. fadus\".\nL'apertura alare va dai 55 ai 65\u00a0mm.\nLarva.\nIl bruco \u00e8 molto simile a quello di \"A. fadus\". Entrambi presentano colorazione variabile, con colorazioni-base marroni o verdi, una banda mediana verde, e sette paia di bande laterali bianche oblique, bordate di verde scuro o nero. Le pseudozampe risultano color verde pallido a livello prossimale, e verde scuro nella zona distale, e possono essere maculate (D'Abrera, 1986).\nPupa.\nLe pupe appaiono scure, lisce e lucide; possono essere rinvenute libere a livello della lettiera del sottobosco.\nDistribuzione e habitat.\nL'areale va dagli Stati Uniti (Maine, Nord Dakota, Michigan, Arkansas, California meridionale, Florida, Arizona meridionale) fino al Messico, alle Isole caraibiche, all'Argentina, al Suriname e all'Uruguay.\nBiologia.\nQuesta farfalla \u00e8 una buona volatrice ed ha abitudini diurne; i dati precisi sulla sua etologia sono relativamente scarsi.\nPeriodo di volo.\nLa specie \u00e8 univoltina, peculiarmente nella parte pi\u00f9 settentrionale dell'areale, con una generazione tra giugno e ottobre.\nAlimentazione.\nI bruchi si alimentano su foglie di Rubiaceae come:\nRisulta inoltre essere pianta ospite anche la specie \"Albizia adinocephala\" (fam. Fabaceae).\nGli adulti suggono il nettare dai fiori appartenenti ai generi \"Phlox\" (fam. Polemoniaceae), e \"Lantana\" (fam. Verbenaceae).\nTassonomia.\nSottospecie.\nVengono distinte due sottospecie:\nSinonimi.\nSono stati riportati tre sinonimi:"}
{"id": "3395575", "revid": "599013", "url": "https://it.wikipedia.org/wiki?curid=3395575", "title": "Billy Ayers", "text": "Carriera.\nFece il suo esordio con la Juventus contro la Pro Vercelli il 19 gennaio 1913 in una sconfitta per 4-0, mentre la sua ultima partita fu contro il Novara il 16 febbraio 1913 in una vittoria per 3-0 dove segn\u00f2 una doppietta. Nella sua unica stagione in \"bianconero\" collezion\u00f2 5 presenze e 4 reti."}
{"id": "3395576", "revid": "39148395", "url": "https://it.wikipedia.org/wiki?curid=3395576", "title": "Roger S. Loomis", "text": ""}
{"id": "3395578", "revid": "1605525", "url": "https://it.wikipedia.org/wiki?curid=3395578", "title": "Il cane che inseguiva le stelle", "text": "Il cane che inseguiva le stelle (\"Hunden som sprang mot en stj\u00e4rna\") \u00e8 un romanzo di Henning Mankell del 1990. \u00c8 il primo di quattro romanzi di formazione che hanno come protagonista il ragazzo di nome Joel Gustafson, seguito da \"Joel e le lettere d'amore\" (1991), \"Il ragazzo che dormiva con la neve nel letto\" (1996) e \"Il ragazzo che voleva arrivare ai confini del mondo\" (1998).\nSebbene scritti prevalentemente per un pubblico di ragazzi adolescenti, sono romanzi in cui gli adulti possono riflettere su cosa vuol dire aiutare un bambino a diventare grande.\nTrama.\nLa storia \u00e8 ambientata in un piccolo paesino della Svezia tra l'inverno e l'inizio della estate degli anni cinquanta. Joel, undici anni, vive solo con il padre, Samuel. \u00c8 lui che cucina e fa la spesa con i pochi soldi che il padre taglialegna porta a casa. Joel pensa di essere l'unico bimbo ad essere mamma di se stesso. La mamma, Jenny, \u00e8 andata via di casa tanti anni prima quando lui era ancora piccolo. Joel \u00e8 in difficolt\u00e0: vorrebbe sapere perch\u00e9 la mamma se n'\u00e8 andata e suo padre rimanda il chiarimento. Samuel \u00e8 un ex marinaio e fatica a parlare della assenza della figura materna \"(\"Aveva l'ansia...\" \"Forse era troppo giovane\", dice \"\u00c8 cos\u00ec che voglio pensare a lei. Forse, pur avendo avuto te, un bambino, era anche lei stessa una bambina\" \" - Confider\u00e0 Samuel alla fine del libro). Il legame padre-figlio \u00e8 complesso come tutti i rapporti generazionali. Molti sono i silenzi e poche le frasi che si scambiano ma un legame li unisce: la passione tacita per i viaggi e i racconti di mare. Samuel, quando \u00e8 in buona, racconta a Joel aneddoti dei suoi viaggi. Joel fantastica che la loro casa sia una nave pronta a sciogliere gli ormeggi.\nJoel \u00e8 ossessionato da una visione. Una notte svegliatosi all'improvviso ha intravisto dalla finestra un cane solitario che sembrava seguire qualche cosa. Joel pensa che segua una stella. Si prefigge di trovare quel cane. Per lui \u00e8 diventato un obiettivo importante anche se non sa bene perch\u00e9.\nIniziano cos\u00ec delle segrete spedizioni notturne tra le vie innevate e deserte del paese.\nSamuel avvia una relazione con Sara, una barista. A Joel, all'inizio non piace nemmeno un po' ma poi lentamente si scioglie anche se dentro di se pensa che non vorr\u00e0 mai avere fratelli o sorelle da lei. Joel fa amicizia col matto del villaggio, che si rivela una persona oltre gli stereotipi e piena di fantasia come lui. Incontra anche Ture un ragazzo poco pi\u00f9 grande che lo provoca costringendolo suo malgrado a commettere una serie di azioni scorrette contro una donna priva del naso, per via di un tumore.\nSar\u00e0 la sfida a salire di notte su un ponte altissimo a portare Joel sulla strada della crescita e a ritrovare il rapporto con il padre.\n\" \u201cChi ha sconfitto chi? \u00c8 stato il ponte a vincere, oppure io? Non ho mai superato la cima della campata, ma non sono caduto, e nemmeno sono morto. Forse non ha vinto nessuno. Di chi \u00e8 la vittoria quando non vince nessuno?\u201d \""}
{"id": "3395580", "revid": "1543377", "url": "https://it.wikipedia.org/wiki?curid=3395580", "title": "Vanessa Mendoza", "text": " Proveniente da una famiglia povera di sedici figli del villaggio di Ung\u00eda, Vanessa Mendoza era stata incoronata Miss Choc\u00f2 nel 2001. Grazie a tale titolo la modella ha potuto partecipare a Miss Colombia, dove \u00e8 stata la prima donna di origini africane a vincere il concorso.\nHa in seguito rappresentato la Colombia a Miss Universo 2002, che si \u00e8 tenuto il 29 maggio 2002 a San Juan, Porto Rico. Pur non riuscendo ad entrare nella rosa delle quindici finaliste del concorso di bellezza, la Mendoza ha vinto la fascia di Best National Costume."}
{"id": "3395581", "revid": "39148462", "url": "https://it.wikipedia.org/wiki?curid=3395581", "title": "Detective privato", "text": ""}
{"id": "3395583", "revid": "767487", "url": "https://it.wikipedia.org/wiki?curid=3395583", "title": "The Way of the Cross", "text": "The Way of the Cross \u00e8 un cortometraggio del 1908 diretto da James Stuart Blackton. La sceneggiatura si deve al reverendo Madison C. Peters, un religioso che, tra il 1908 e il 1909, collabor\u00f2 alla realizzazione di quattro pellicole di argomento biblico. Apparve anche come attore nel 1915 in \"The Governor's Boss\".\u00c8 il film d'esordio dell'attore Stuart Holmes che, nella sua carriera, parteciper\u00e0 a 491 pellicole.\nProduzione.\nIl film fu prodotto nel 1909 dalla Vitagraph Company of America.\nDistribuzione.\nIl copyright del film, richiesto dalla Vitagraph Co. of America, fu registrato il 21 agosto 1909 con il numero J130839.\nDistribuito dalla Vitagraph Company of America, il film - un cortometraggio in una bobina conosciuto anche come \"The Way of the Cross; or, a Story of Ancient Rome\" - usc\u00ec nelle sale statunitensi il 21 agosto 1909."}
{"id": "3395586", "revid": "1522738", "url": "https://it.wikipedia.org/wiki?curid=3395586", "title": "Fascio d'azione rivoluzionaria", "text": "Il Fascio d'azione rivoluzionaria fu un movimento nato con lo scoppio della prima guerra mondiale nel 1914.\nPatrocinato da Alceste de Ambris, Benito Mussolini e Angelo Oliviero Olivetti, fu legato al mondo degli interventisti rivoluzionari e ispirato al manifesto programmatico denominato Fascio rivoluzionario d'azione internazionalista datato 5 ottobre 1914.\nIl 1\u00ba gennaio 1915 Mussolini pubblic\u00f2 il manifesto sul suo nuovo quotidiano \"Il Popolo d'Italia\". Arriv\u00f2 poco dopo a circa iscritti.\nIl primo congresso si tenne il 24 e 25 gennaio 1915 e nel comitato centrale vennero eletti tra gli altri Michele Bianchi e Cesare Rossi.\nEsaur\u00ec la propria azione con l'intervento dell'Italia nella prima guerra mondiale nel maggio 1915, ma quasi tutti si ritrovarono nel 1919 in piazza Sansepolcro per la fondazione dei Fasci italiani di combattimento, che precedette il Partito Nazionale Fascista fondato nel 1921."}
{"id": "3395592", "revid": "3115", "url": "https://it.wikipedia.org/wiki?curid=3395592", "title": "Merlisa George", "text": " Ha in seguito rappresentato proprio le Isole Vergini americane a Miss Universo 2002, che si \u00e8 tenuto il 29 maggio 2002 a San Juan, Porto Rico. Pur non riuscendo ad entrare nella rosa delle quindici finaliste del concorso di bellezza, la Casalduc ha vinto la fascia di Miss Congeniality. In seguitola George \u00e8 rimasta attiva nell'organizzazione di Miss Isole Vergini americane e nell'assegnazione di borse di studio alle partecipanti meno abbienti."}
{"id": "3395602", "revid": "767487", "url": "https://it.wikipedia.org/wiki?curid=3395602", "title": "Zavhan", "text": "Il fiume Zavhan o Zavhan gol (in mongolo \u0417\u0430\u0432\u0445\u0430\u043d \u0433\u043e\u043b) si trova nella Mongolia occidentale; \u00e8 formato dalla confluenza del fiume Bujant gol (che nasce dal monte Und\u0117r-Ulzijt uul, 3.531\u00a0m) con il \u0160ar-Usny gol. Proviene dalla provincia di Bajanhongor, delimita gran parte del confine tra le province del Gov\u2019-Altaj e del Zavhan, sfiora l'Hovd ed entra nella provincia dell'Uvs dove sfocia con un delta nell'Ajrag nuur (alle coordinate: ) alimentando di conseguenza anche l'altro lago comunicante, il Hjargas nuur. Il fiume, che \u00e8 il pi\u00f9 grande della Mongolia occidentale, ha una lunghezza di 808\u00a0km"}
{"id": "3395603", "revid": "71433", "url": "https://it.wikipedia.org/wiki?curid=3395603", "title": "Conan the Barbarian (film)", "text": ""}
{"id": "3395605", "revid": "991694", "url": "https://it.wikipedia.org/wiki?curid=3395605", "title": "Zavhan gol", "text": ""}
{"id": "3395612", "revid": "1543377", "url": "https://it.wikipedia.org/wiki?curid=3395612", "title": "Paul Savage (giocatore di curling)", "text": "Biografia.\nPartecip\u00f2 all'et\u00e0 di 50 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'argento nella squadra canadese con i connazionali Richard Hart, Collin Mitchell, George Karrys e Mike Harris.\nNell'edizione la nazionale svizzera ottenne la medaglia d'oro, la norvegese quella di bronzo."}
{"id": "3395614", "revid": "92723", "url": "https://it.wikipedia.org/wiki?curid=3395614", "title": "Maicol Scuttari", "text": "Biografia.\nIl suo miglior risultato a livello giovanile lo ottiene nel 2006 a Palma di Maiorca ai Campionati europei giovanili di nuoto piazzandosi in terza posizione del trampolino da 3 metri.\nNel 2011 \u00e8 stato convocato ai Campionati europei di tuffi di Torino 2011 dove \u00e8 stato schierato quale rappresentante maschile nel team event, nella piattaforma 10m e nella piattaforma 10m sincro. Nella competizione mista, assieme a Tania Cagnotto, ha ottenuto il quinto posto alle spalle della coppia tedesca composta da Nora Subschinski e Sascha Klein. Nel concorso dalla piattaforma 10m si \u00e8 qualificato per la finale grazie ad un nono posto nel turno qualificatorio. Ha poi concluso la gara all'undicesimo posto avanti a Mattia Placidi. Infine, ha gareggiato nella piattaforma 10m sincro con il compagno di nazionale Maicol Verzotto concludendo al quinto ed ultimo posto, alle spalle della coppia bielorussa Cimafej Hardzej\u010dyk-Vadzim Kaptur."}
{"id": "3395620", "revid": "122241832", "url": "https://it.wikipedia.org/wiki?curid=3395620", "title": "Eclissi solare del 20 marzo 2015", "text": "L'eclissi solare del 20 marzo 2015, conosciuta anche come eclissi solare dell'equinozio 2015, \u00e8 un evento astronomico che ha avuto luogo il suddetto giorno dalle 7:40 UTC alle 11:50 UTC, con il massimo intorno alle ore 9:46 UTC.\nQuesta \u00e8 la nona eclissi totale del ventunesimo secolo e complessivamente l'undicesimo passaggio dell'ombra della Luna sulla Terra (eclissi totale in questo secolo).\nLa precedente eclissi solare visibile in Europa fu quella dell'11 agosto 1999, mentre la successiva, quella del 21 agosto 2017, riguard\u00f2 quasi esclusivamente il continente americano.\nVisibilit\u00e0 della zona d'ombra.\nL'eclissi maggiore della durata totale di 2 minuti e 46,9 secondi \u00e8 stata visibile alle coordinate 64\u00b025'54\"N, 6\u00b038'48\"W, nel mare del Nord a nord delle isole F\u00e6r \u00d8er, alle ore 9:46:47 UTC. Sulla terra ferma \u00e8 stata visibile altres\u00ec nelle Isole Svalbard (Norvegia). L'evento \u00e8 terminato al Polo Nord alle ore 11:50:12, dove il sole era a livello dell'orizzonte dal momento che l'evento \u00e8 avvenuto nel giorno dell'equinozio di primavera.\nL'ombra parziale \u00e8 invece stata visibile in tutta Europa, oltre che nell'Africa occidentale e del nord, in Medioriente, in Russia e Kazakistan.\nL'eclissi in Italia.\nIn Italia il sole \u00e8 stato oscurato dal 67% al 39%, a seconda della latitudine di osservazione.\nEffetti.\nMaree.\nL'allineamento di Sole-Luna-Terra ha determinato quella che \u00e8 stata battezzata \"marea del secolo\". In Francia vi \u00e8 stato un valore di 119 su una scala massima di 120: presso il Mont Saint-Michel il mare ha raggiunto i 14 metri d'altezza qualche ora dopo il massimo dell'eclissi. A Venezia la marea ha raggiunto i (circa 20-25 centimetri in pi\u00f9 della media). Successivamente all'eccezionale alta marea, si \u00e8 verificata anche un'equivalente bassa marea estrema.\nProduzione di energia elettrica.\nSecondo stime precedenti l'evento, la produzione di energia solare nell'Unione europea (pari a circa , 10,5% del totale) potrebbe essere diminuita temporaneamente fino a 34\u00a0GW in caso di cielo sereno. Questa \u00e8 stata la prima volta che un'eclissi ha avuto un impatto significativo sul sistema di produzione elettrica solare in Europa (nella precedente eclisse totale del 1999 i pannelli solari producevano solo lo 0,1% dell'energia elettrica), tanto che il settore elettrico ha adottato misure volte a mitigarne l'impatto. La potenza gradiente (variazione di potenza) potr\u00e0 essere di /minuto e +700\u00a0MW/minuto.\nIn Italia, la societ\u00e0 elettrica Terna ha attivato la procedura per la riduzione della generazione distribuita in condizioni di emergenza del sistema elettrico nazionale, imponendo l'ordine di riduzione a zero della produzione degli impianti fotovoltaici di potenza superiore a .\nPaesi Bassi, Belgio e Danimarca potranno essere oscurati all'80%, mentre in Italia la luce \u00e8 stata oscurata circa dal 40% al 70%.\nSi \u00e8 stimato che la temperatura possa essere diminuita di e l'energia eolica pu\u00f2 dunque quindi diminuire nel caso che i venti siano ridotti di . Per tale motivo, la societ\u00e0 Terna ha imposto anche l'interruzione della produzione di energia eolica in Italia."}
{"id": "3395622", "revid": "1543377", "url": "https://it.wikipedia.org/wiki?curid=3395622", "title": "Gary Berland", "text": "Soprannominato \"Bones\", ha vinto 5 braccialetti WSOP in tre edizioni (1977, 1978, 1979). Complessivamente ha centrato 8 piazzamenti a premi WSOP.\nBerland \u00e8 morto a soli 38 anni, secondo Doyle Brunson a causa di una rara malattia ematica."}
{"id": "3395624", "revid": "478814", "url": "https://it.wikipedia.org/wiki?curid=3395624", "title": "Cachant\u00fan Cup 2011", "text": "La Cachant\u00fan Cup 2011 \u00e8 stato un torneo professionistico di tennis maschile giocato sulla terra battuta. \u00c8 stata la 6\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato dal 7 al 13 marzo 2011 a Santiago del Cile.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n M\u00e1ximo Gonz\u00e1lez ha battuto in finale \u00c9ric Prodon, 7\u20135, 0\u20136, 6\u20132\nDoppio.\n M\u00e1ximo Gonz\u00e1lez / Horacio Zeballos hanno battuto in finale Guillermo Rivera-Aranguiz / Crist\u00f3bal Saavedra-Corval\u00e1n, 6\u20133, 6\u20134"}
{"id": "3395625", "revid": "729019", "url": "https://it.wikipedia.org/wiki?curid=3395625", "title": "TOG 2", "text": "Il TOG 2 fu un carro armato superpesante prodotto dal Regno Unito nei primi anni della seconda guerra mondiale. Ideato per padroneggiare i campi di battaglia tipici della Grande Guerra se si fossero ripresentati in Francia settentrionale, il mezzo rimase allo stadio di prototipo quando fu invece chiaro che il conflitto in corso era una guerra di movimento imperniata sull'uso aggressivo dei carri armati e dell'aeronautica militare.\nStoria.\nSviluppo e produzione.\nAppena prima dello scoppio della seconda guerra mondiale nel Regno Unito Winston Churchill e altri pensavano che il conflitto sempre pi\u00f9 vicino avrebbe riproposto la situazione di stallo di venticinque anni prima; perci\u00f2 ritennero necessario riunire un gruppo di esperti in mezzi blindati per progettare un carro armato per attraversare la \"terra di nessuno\" e le trincee avversarie. Lo \"Special Vehicle Development Committee\" o SVDC venne creato agli inizi del 1940 e siccome annoverava per lo pi\u00f9 personalit\u00e0 che avevano contribuito allo sviluppo dei carri armati nella prima guerra mondiale, venne presto soprannominato \"The Old Gang\", cio\u00e8 \"la vecchia banda\": le iniziali della sigla (TOG) furono usate per dare il nome al mezzo da costruire. il TOG 1 fu pronto alla fine dell'anno ma le prove non furono soddisfacenti e nonostante successivi rimaneggiamenti il mezzo fu accantonato.\nIl 6 maggio 1940, ancor prima di collaudare il TOG 1, l'SVDC fu contattato per disegnare il successore di questi: denominato TOG 2, ebbe un diverso e pi\u00f9 moderno disegno del treno di rotolamento e venne rivista sia la disposizione che il tipo di armamento. Fu fabbricato un singolo esemplare dalla William Foster &amp; Co., la stessa ditta che aveva prodotto il TOG 1.\nImpiego.\nIl TOG 2 affront\u00f2 le prove il 6 marzo 1941 e fu ben presto notato l'impaccio nelle sterzate, dovuto al lungo scafo. Sei mesi dopo il carro sub\u00ec profondi interventi agli organi di locomozione, il pi\u00f9 importante dei quali vide l'aggiunta di sospensioni a barre di torsione. La modifica fu completata nell'aprile 1943 e il carro, ridesignato come TOG 2*, fu nuovamente testato stavolta con risultati brillanti. A questa data, per\u00f2, la Francia era gi\u00e0 stata occupata dalla Germania e lo scenario di guerra statica apparteneva al passato, il conflitto coevo essendo dominato dalla rapidit\u00e0 di manovra: il War Office britannico non fece ordinativi per il TOG 2. Un'altra fonte afferma, inoltre, che l'interesse dell'esercito era stato catturato dal parallelo progetto del Mk IV Churchill, alla fine accettato e prodotto in gran quantit\u00e0.\nTecnica.\nIl TOG manteneva molte delle componenti del TOG 1 a partire dal sistema di locomozione. L'apparato motore era un Paxman-Ricardo TP a 12 cilindri disposti a V, alimentato a gasolio ed erogante 600\u00a0hp: a differenza che nel TOG 1, il motore attivava due distinti generatori elettrici, posti uno accanto all'altro e ciascuno dedicato a un cingolo, tramite un cambio apposito. Le attrezzature erano state progettate dalla Merz &amp; McLellan e prodotte dalla English Electric Company e poich\u00e9 non dettero mai problemi di surriscaldamento, non vennero sostituite come accadde invece sul TOG 1. Una fonte riporta che proprio la constatazione di tale limite spinse a dotare il nuovo mezzo con un apparato di guida idraulico.\nIl TOG 2 presentava un treno di rotolamento con ruote d'appoggio e limitato alla porzione inferiore dello scafo, al posto del sistema avvolgente tipico dei carri armati Mark del 1916-1918, ma le sospensioni erano ancora rigide. La torretta trasversale era pi\u00f9 grande e fu armata in un primo tempo con un Ordnance QF 6 lb da 57\u00a0mm, poi rimpiazzato dall'Ordnance QF 17 lb da 76,2\u00a0mm. Il TOG 2 era protetto da una corazzatura spessa al massimo 75\u00a0mm e pesava 81,3 tonnellate; l'equipaggio contava sei uomini. Le dimensioni erano rimaste quasi invariate rispetto al TOG 1, con una lunghezza di 10 metri e un'altezza appena superiore ai 3 metri; la velocit\u00e0 massima su strada era calata a 13\u00a0km/h, mentre il raggio di autonomia rimase attestato su circa 80 chilometri.\nVarianti.\nSebbene non avviato alla produzione in serie il TOG 2 venne nuovamente studiato dal comitato speciale che ne estrapol\u00f2 una versione pi\u00f9 corta, detta TOG 2R o \"revised\", cio\u00e8 \"rivisto\". Fu anche previsto un ipotetico TOG 3 che per\u00f2 non and\u00f2 oltre qualche bozza, prima che l'idea venisse abbandonata.\nEsemplari esistenti.\nIl prototipo del TOG 2 fu messo da parte ma non rottamato. Oggi \u00e8 visibile al Bovington Tank Museum ed \u00e8 il carro pi\u00f9 pesante dell'intera collezione."}
{"id": "3395629", "revid": "1543377", "url": "https://it.wikipedia.org/wiki?curid=3395629", "title": "Patrick H\u00fcrlimann", "text": "Biografia.\nPartecip\u00f2 all'et\u00e0 di 34 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra svizzera con i connazionali Patrik L\u00f6rtscher, Daniel M\u00fcller, Diego Perren e Dominic Andres.\nNell'edizione la nazionale canadese ottenne la medaglia d'argento, la norvegese quella di bronzo."}
{"id": "3395631", "revid": "287204", "url": "https://it.wikipedia.org/wiki?curid=3395631", "title": "Ampelonas", "text": "Ampelonas () \u00e8 un ex comune della Grecia nella periferia della Tessaglia di 8.407 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tyrnavos."}
{"id": "3395637", "revid": "287204", "url": "https://it.wikipedia.org/wiki?curid=3395637", "title": "Antichasia", "text": "Antichasia () \u00e8 un ex comune della Grecia nella periferia della Tessaglia di 3.951 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Elassona."}
{"id": "3395638", "revid": "287204", "url": "https://it.wikipedia.org/wiki?curid=3395638", "title": "All Japan Indoor Tennis Championships 2011", "text": "L'All Japan Indoor Tennis Championships 2011 \u00e8 stato un torneo professionistico di tennis maschile giocato sul sintetico. \u00c8 stata la 15\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 gioca a Kyoto in Giappone dal 7 al 13 marzo 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Dominik Meffert ha battuto in finale Cedrik-Marcel Stebe, 4\u20136, 6\u20134, 6\u20132\nDoppio.\n Dominik Meffert / Simon Stadler hanno battuto in finale Andre Begemann / James Lemke, 7\u20135, 2\u20136, [10\u20137]"}
{"id": "3395639", "revid": "767487", "url": "https://it.wikipedia.org/wiki?curid=3395639", "title": "Tourn\u00e9e (film)", "text": "Tourn\u00e9e, il vero burlesque \u00e8 un film del 2010 diretto da Mathieu Amalric.\nTrama.\nJoachim Zand \u00e8 un ex-produttore televisivo che, dopo essere stato negli Stati Uniti, ritorna in Francia con una compagnia di New Burlesque. Alle ragazze far\u00e0 da impresario organizzando, tra mille difficolt\u00e0, degli spettacoli in giro per la Francia.\nDistribuzione.\nIl film \u00e8 stato presentato in concorso al Festival di Cannes 2010 il 13 maggio. In Italia ha partecipato al Torino Film Festival, nelle sale cinematografiche \u00e8 stato distribuito il 16 marzo 2011."}
{"id": "3395640", "revid": "1372005", "url": "https://it.wikipedia.org/wiki?curid=3395640", "title": "Julius Echter von Mespelbrunn", "text": "Biografia.\nJulius Echter era il secondogenito di Pietro Echter di Mespelbrunn (1520-1576) e di sua moglie Gertraud Adelsheim (1525-1583). Come i suoi otto tra fratelli e sorelle, trascorse l'infanzia nel castello di Mespelbrunn e fece i primi studi con precettori privati. Nel 1554 si iscrisse all'universit\u00e0 di Aschaffenburg. Nel 1557 ottenne un canonicato a W\u00fcrzburg e inizi\u00f2 a frequentare il locale seminario. Dopo aver frequentato anche il seminario a Magonza (1559), si rec\u00f2 nel collegio gesuita \"Tricoronatum\" di Colonia. Dal 1561 fece i suoi studi in numerose universit\u00e0 europee (Lovanio, Douai, Parigi, Angers, Pavia e Roma). Si laure\u00f2 infine \"in utroque iure\" alla Sapienza.\nTornato in patria nel 1569, svolse le funzioni di canonico a W\u00fcrzburg, ufficio al quale era stato nominato nel 1554; nel 1570 divenne decano del capitolo della cattedrale di Magonza e l'anno successivo di Bamberga. Nel 1573, all'et\u00e0 di soli 28 anni e prima ancora della sua ordinazione sacerdotale, fu elevato alla carica di principe vescovo di W\u00fcrzburg. Rimase a W\u00fcrzburg per il resto della sua vita, essendo andata ripetutamente delusa la sua aspirazione all'arcidiocesi di Magonza.\nLa principale attivit\u00e0 di Julius Echter nella diocesi di W\u00fcrzburg \u00e8 stata l'attuazione della Controriforma. Se, per quanto concerne la religione, la sua azione fu di intolleranza nei confronti di protestanti ed ebrei, positiva fu invece la sua attivit\u00e0 politico-amministrativa. Si deve a lui infatti la fondazione di importanti istituzioni e la costruzione di numerosi edifici, civili e religiosi, generalmente in uno stile gotico denominato, dal suo nome, \"Juliusstil\". In particolare fu il fondatore dell'Universit\u00e0 di W\u00fcrzburg nel 1582, dello \"Juliusspital\" di W\u00fcrzburg, un ospedale per i poveri e gli orfani, nel 1579, e della biblioteca di corte sulla Fortezza di Marienberg.\nEbbe problemi anche all'interno della Chiesa cattolica a causa dei suoi tentativi di acquisire alla sua diocesi la ricca abbazia di Fulda. L'abate di Fulda Balthasar von Dernbach, costretto ad abdicare nel 1576, chiese aiuto al papa e all'imperatore. Papa Gregorio XIII diede ragione a Dernbach, minacciando di scomunica chiunque gli si fosse opposto. Appoggi\u00f2 l'abate di Fulda anche l'imperatore Massimiliano II. Dopo un lungo contenzioso, durato ventisei anni, nel 1602 Julius Echter dovette restituire l'abbazia di Fulda a Dernbach, oltre ad aver dovuto pagare i danni e le spese legali.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3395641", "revid": "136801", "url": "https://it.wikipedia.org/wiki?curid=3395641", "title": "All Japan Indoor Tennis Championships", "text": ""}
{"id": "3395643", "revid": "287204", "url": "https://it.wikipedia.org/wiki?curid=3395643", "title": "Armenio", "text": "Armenio () \u00e8 un ex comune della Grecia nella periferia della Tessaglia di 2.273 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Kileler.\nSi trova al posto dell'antica citt\u00e0 \"Arm\u00e8nion\" di Tessaglia."}
{"id": "3395645", "revid": "1543377", "url": "https://it.wikipedia.org/wiki?curid=3395645", "title": "Patrik L\u00f6rtscher", "text": "Biografia.\nPartecip\u00f2 all'et\u00e0 di 37 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra svizzera con i connazionali Patrick H\u00fcrlimann, Daniel M\u00fcller, Diego Perren e Dominic Andres.\nNell'edizione la nazionale canadese ottenne la medaglia d'argento, la norvegese quella di bronzo."}
{"id": "3395647", "revid": "1543377", "url": "https://it.wikipedia.org/wiki?curid=3395647", "title": "Giorgia Barp", "text": "Biografia.\nAi Campionati europei giovanili di nuoto ha ottenuto due medaglie di bronzo nel 2005 a Elektrostal e nel 2007 a Trieste.\nNel 2011 ha partecipato ai Campionati europei di tuffi che si sono svolti in Italia a Torino. Attualmente \u00e8 allenatrice presso la Bolzano Nuoto e gestisce il settore giovanile."}
{"id": "3395648", "revid": "287204", "url": "https://it.wikipedia.org/wiki?curid=3395648", "title": "Enippeas", "text": "Enippeas () \u00e8 un ex comune della Grecia nella periferia della Tessaglia di 4.526 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Farsala."}
{"id": "3395650", "revid": "287204", "url": "https://it.wikipedia.org/wiki?curid=3395650", "title": "BH Telecom Indoors 2011", "text": "Il BH Telecom Indoors 2011 \u00e8 stato un torneo professionistico di tennis maschile giocato sul cemento. \u00c8 stata la 9\u00aa edizione del torneo, che fa parte dell'ATP Challenger Tour nell'ambito dell'ATP Challenger Tour 2011. Si \u00e8 giocato a Sarajevo in Bosnia ed Erzegovina dal 7 al 13 marzo 2011.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Amer Deli\u0107 ha battuto in finale Karol Beck per walkover\nDoppio.\n Jamie Delgado / Jonathan Marray hanno battuto in finale Yves Allegro / Andreas Beck, 7\u20136(4), 6\u20132"}
{"id": "3395652", "revid": "86654415", "url": "https://it.wikipedia.org/wiki?curid=3395652", "title": "Xocotl", "text": "Xocotl era il dio azteco del fuoco e delle stelle.\nCulto.\n\"Xocotl\" aveva per la popolazione Otomi, e successivamente anche per Nahuatl e Aztechi, un'accezione negativa, quasi fosse una divinit\u00e0 diabolica.\nIn suo onore, era celebrata in agosto la \"Grande festa del Morto\" (\"Xocotl vetzi\"), in cui dei prigionieri venivano arsi vivi in sacrificio al dio."}
{"id": "3395653", "revid": "33689", "url": "https://it.wikipedia.org/wiki?curid=3395653", "title": "Guillaume le Rouge", "text": "Biografia.\nEgli fu al servizio della Corte di Carlo, duca d'Orl\u00e9ans, come appartenente alla sua Cappella da 1451 al 1465. Delle sue composizioni \u00e8 pervenuta fino ai nostri tempi una sola canzone, \"Se je fais duel je n'en ouis mais\"."}
{"id": "3395656", "revid": "287204", "url": "https://it.wikipedia.org/wiki?curid=3395656", "title": "Giannouli", "text": "Giannouli () \u00e8 un ex comune della Grecia nella periferia della Tessaglia di 10.022 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Larissa."}
{"id": "3395657", "revid": "254059", "url": "https://it.wikipedia.org/wiki?curid=3395657", "title": "Ginevra Rangoni", "text": "Biografia.\nFiglia di Niccol\u00f2 Maria (1455-1500), conte di Castelcrescente e Borgofranco, conte di Spilamberto e di Bianca Bentivoglio dei signori di Bologna, sorella di Costanza e dei condottieri Guido II Rangoni (1485-1539), Ludovico (...-1552), Francesco (...-1528) ed Annibale (...-1523), studi\u00f2 coi fratelli educati da Anton Maria Visdomini.\nAmante delle lettere fu anche scrittrice di versi.\nAnd\u00f2 sposa giovanissima nel 1503 portando 7000 ducati a Giangaleazzo da Correggio (?-1517), conte di Correggio, del quale rimase vedova senza figli nel 1517. Frequent\u00f2 la corte degli Estensi diventando damigella di Lucrezia Borgia.\nIl 24 luglio 1519 spos\u00f2 a Mantova, alla presenza di papa Leone X, Aloisio Gonzaga, marchese di Castel Goffredo e col quale non ebbe figli. Durante i periodi di assenza del marito guerriero, seppe destreggiarsi nella gestione del piccolo marchesato di Castel Goffredo.\nRitratta in abito vedovile nel famoso dipinto \"Ritratto di dama\" dal Correggio nel 1518 e conservato all'Hermitage di San Pietroburgo, pare avesse commissionato l'opera per rimaritarsi con il futuro sposo Aloisio.\n\u00c8 stata celebrata da Ludovico Ariosto nel 46\u00b0 Canto dell'Orlando Furioso.\nMor\u00ec a Castiglione il 10 agosto 1540 e fu sepolta a Mantova in abito da terziaria francescana."}
{"id": "3395659", "revid": "287204", "url": "https://it.wikipedia.org/wiki?curid=3395659", "title": "All Japan Indoor Tennis Championships 2011 - Singolare", "text": "Il singolare dell'All Japan Indoor Tennis Championships 2011 \u00e8 stato un torneo di tennis facente parte dell'ATP Challenger Tour 2011.\nY\u016bichi Sugita era il detentore del titolo, ma \u00e8 stato eliminato nel 1\u00ba turno contro Cedrik-Marcel Stebe.\nStebe ha battuto in finale Dominik Meffert 6\u20134, 4\u20136, 2\u20136."}
{"id": "3395661", "revid": "767487", "url": "https://it.wikipedia.org/wiki?curid=3395661", "title": "La baby aerodinamica kolor karamella", "text": "La baby aerodinamica kolor karamella \u00e8 la traduzione in italiano (Feltrinelli, 19691; Castelvecchi, 20112) del volume di saggi di Tom Wolfe \"The Kandy-Kolored Tangerine-Flake Streamline Baby\" (ISBN 0-553-38058-3) pubblicato nel 1965.\nLa raccolta prende il nome da uno dei primi scritti, inserito nel volume sulla cultura delle auto personalizzate, gi\u00e0 pubblicato da Wolfe sulla rivista \"Esquire\" nel 1963. Il titolo originale dello scritto del 1963 era \"There Goes (Varomm !! Varomm !!) That Kandy-Kolored (Thphhhhhh !) Tangerine-Flake Streamline Baby (Rahghhh !) Around the Bend (Brummmmmmmmmmmmmmm) \u2026\" . Il volume si compone di 22 saggi che non condividono altro tema comune che non sia la tecnica di scrittura di Wolfe. L'articolo per la rivista \"Esquire\" insieme al primo volume di Wolfe vengono riconosciuti come uno dei primi esempi di \"New Journalism\".\nSaggi.\nNell'introduzione del libro Wolfe afferma che quando doveva scrivere il saggio per la rivista Esquire nel 1963 era stato colpito da un forte \"blocco dello scrittore\". Con l'avvicinarsi della scadenza, Wolfe scrisse i suoi appunti senza badare agli standard convenzionali di scrittura. Sottopose quindi lo scritto all'editor della rivista, Byron Dobell, che lo emend\u00f2 solo dalla formula di saluto \"Dear Byron\", pubblicandone il resto come articolo.\nNel saggio sulla cultura delle automobili Hot Rod che d\u00e0 il titolo alla raccolta Wolfe mette in evidenza le figure di Ed Roth, uno dei padri della Kustom Kulture, e su George Barris, che si definiva \"Il Re dei Personalizzatori\" (The King of Kustomizer), e sulle loro differenti filosofie di personalizzazione delle auto. Barris si spingeva verso la ricerca della \"pura arte\" mentre Roth costruiva le sue auto per essere guidate.\nSecondo i critici, il saggio pi\u00f9 importante della collezione \u00e8 per\u00f2 \"The Last American Hero\", nel quale viene tracciato un profilo di Junior Johnson e delle gare automobilistiche statunitensi delle derivate di serie e della NASCAR rispetto a quelle Europee. Nel 1973 da questo saggio verr\u00e0 anche realizzato un film (in italiano \"Il diavolo del volante\") con Jeff Bridges nei panni di Johnson.\nAltri saggi hanno come argomento Las Vegas e le stelle della musica pop \"Murray The K\" e Phil Spector.\nStile di scrittura.\nNel volume, a partire dal titolo, Wolfe adotta una forma di linguaggio piuttosto colorito, fa un ampio uso della onomatopea e impiega tutte le forme permesse dalla tipografia quali lettere maiuscole, puntini, numerosi punti esclamativi e cos\u00ec via. Lo stile passa da spiegazioni scientifiche o molto tecniche a forme pi\u00f9 colloquiali. Utilizza linguaggi specifici, quali quello medico, dialetti o forme di linguaggio simili alle pubblicit\u00e0 cos\u00ec come volgarit\u00e0 e \"slang\".\nQuesto stile diventer\u00e0 il \"marchio di fabbrica\" di Wolfe e lo accompagner\u00e0 anche in tutti i suoi scritti successivi.\nSu diverse edizioni del volume si trova riportata, in modo parziale, un giudizio di Kurt Vonnegut. La frase utilizzata \u00e8 \"Veridict: Execellent Book by a Genius\" (Verdetto: Un eccellente volume da un genio) dove la frase completa \u00e8 \"Veridict: Execellent Book by a Genius who will do anything to get attention \" (Verdetto: Un eccellente volume da un genio che ha fatto di tutto per attirare l'attenzione)."}
{"id": "3395662", "revid": "92723", "url": "https://it.wikipedia.org/wiki?curid=3395662", "title": "San Martino (cacciatorpediniere)", "text": "Il San Martino \u00e8 stato un cacciatorpediniere (e successivamente una torpediniera) della Regia Marina. Dopo la cattura da parte tedesca ha servito nella Kriegsmarine come TA 17.\nStoria.\nCostruita tra l'aprile 1917 e l'ottobre 1922, l'unit\u00e0 apparteneva alla classe Palestro. Negli anni venti la nave partecip\u00f2 a varie crociere nel Mediterraneo. Nel 1926, per tre mesi, il \"San Martino\" fu stazionario in Mar Rosso.\nNel 1929 il cacciatorpediniere, insieme ai gemelli \"Palestro\", \"Confienza\" e \"Solferino\", costituiva la VII Squadriglia Cacciatorpediniere, che, insieme alla VIII Squadriglia (composta dalle unit\u00e0 della classe Curtatone) e all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto. Nel 1931 la nave fu assegnata, con gli esploratori \"Bari\" e \"Taranto\", i cacciatorpediniere \"Monzambano\" e \"Palestro\" e la torpediniera \"Dezza\", alla IV Divisione della 2\u00aa Squadra Navale.\nNel 1938 (per altre fonti nel 1930) il cacciatorpediniere fu sottoposto a lavori di modifica che videro l'innalzamento del fumaiolo prodiero, dato che il fumo, altrimenti, ostacolava la punteria e la direzione del tiro. Nel corso dello stesso anno la nave, ormai anziana, fu declassata a torpediniera.\nPoco prima dello scoppio del secondo conflitto mondiale si progett\u00f2 di potenziare l'armamento contraereo delle quattro unit\u00e0 della classe Palestro, sostituendo uno dei pezzi da 102 mm ed entrambi i cannoni da 76 mm con quattro mitragliere da 20 mm, ma tale proposito non fu mai messo in atto.\nAll'ingresso dell'Italia nella seconda guerra mondiale, il 10 giugno 1940, la \"San Martino\" apparteneva alla XV Squadriglia Torpediniere (\"Palestro\", \"Confienza\", \"Solferino\") con base a Venezia.\nDurante il conflitto l'unit\u00e0 oper\u00f2 dapprima nell'Alto Adriatico e in Dalmazia in funzioni di scorta convogli, successivamente fu impiegato nel Canale di Sicilia ed in Africa settentrionale e, saltuariamente, in missioni di scorta nel Mar Egeo.\nIl 27-28 settembre 1940 la nave fu di scorta, insieme alla \"Confienza\", all'incrociatore \"Alberico Da Barbiano\" in due uscite in mare da Pola, di breve durata, per delle esercitazioni dei cannonieri della locale accademia.\nIl 5 settembre 1941 la \"San Martino\" scort\u00f2 da Patrasso a Taranto il piroscafo tedesco \"Savona\" e gli italiani \"Casaregis\" e \"Perla\", carichidi personale e materiali sia italiani che tedeschi. Il 12 ottobre la nave scort\u00f2 sulla rotta opposta, da Taranto a Patrasso, la nave cisterna \"Campina\".\nIl 2 marzo 1942, alle 18:07, la \"San Martino\", cinque miglia ad ovest di Capo Dukato (Isola di Santa Maura), individu\u00f2 il sommergibile britannico \"Torbay\", che si preparava ad attaccarla, e, prima che l'unit\u00e0 nemica potesse lanciare i propri siluri, pass\u00f2 al contrattacco, bombardando il sommergibile per due ore con cariche di profondit\u00e0.\nIl 5 marzo la torpediniera, insieme al cacciatorpediniere \"Sebenico\" e ad un'altra vecchia torpediniera, la \"Giuseppe Sirtori\", scort\u00f2 da Corf\u00f9 a Patrasso i piroscafi \"Goggiam\" e \"Leonardo Palomba\". Il 2 aprile la \"San Martino\" e la gemella \"Solferino\" scortarono da Brindisi ad Argostoli e quindi a Patrasso la nave cisterna \"Arca\".\nAlle 13 del 28 marzo 1942 la \"San Martino\" salp\u00f2 da Patrasso di scorta, insieme all'incrociatore ausiliario \"Citt\u00e0 di Napoli\", al cacciatorpediniere \"Sebenico\" e alle torpediniere \"Castelfidardo\", \"Mosto\" e \"Bassini\", a un convoglio composto dai trasporti truppe \"Galilea\", \"Francesco Crispi\", \"Italia\", \"Viminale\", \"Aventino\" e \"Piemonte\", diretti a Bari via Brindisi. \"Piemonte\", \"Crispi\", \"Galilea\" e \"Viminale\" trasportavano reparti della Divisione alpina Julia che rimpatriava dalla Grecia, mentre sull'\"Italia\" e sull'\"Aventino\" erano imbarcati uomini dei presidi del Dodecaneso che rientravano in licenza. In totale i sei piroscafi trasportavano 8300 uomini. Dopo essere uscito, come normalmente, dal passo di Capo Dukato, il convoglio si dispose in doppia colonna, con il \"Citt\u00e0 di Napoli\" (caposcorta e capo convoglio) in testa, la \"Bassini\" in coda, \"Mosto\" e \"Sebenico\" sulla dritta e \"San Martino\" e \"Castelfidardo\" sulla sinistra (tutte le navi della scorta procedevano a zig zag). La colonna di dritta era composta, nell'ordine, da \"Galilea\", \"Crispi\" e \"Italia\", quella di sinistra da \"Viminale\", \"Piemonte\" e \"Aventino\". Alle 22:45 di quel giorno il sommergibile britannico \"Proteus\" silur\u00f2 il \"Galilea\", 9 miglia a sudovest di Antipaxo. Mentre il \"Galilea\", colpito da un siluro a prua sinistra, sbandava sul lato sinistro e rallentava (s'immobilizz\u00f2 dopo una decina di minuti), le unit\u00e0 di scorta accostarono dal lato esterno della formazione. Come ordinato prima della partenza, il resto del convoglio prosegu\u00ec, giungendo a Bari il giorno seguente, e lasciando solo la \"Mosto\" a soccorrere la nave colpita. Dopo una lunga agonia, il \"Galilea\" s\u2019inabiss\u00f2 alle 3:50 del 29 marzo in posizione 4\u00b093\u2019 N e 20\u00b005\u2019 E: nel disastro persero la vita 995 (o 991) uomini, mentre solo 284 poterono essere salvati.\nIl 19 aprile 1942 la \"San Martino\" e la \"Solferino\" scortarono da Patrasso a Navarino il piroscafo \"Tripoli\", mentre il 24 dello stesso mese la \"San Martino\" scort\u00f2 il trasporto truppe \"Calino\", diretto a Rodi, da Bari a Patrasso. Il 27 aprile la nave, di nuovo insieme alla \"Solferino\", fu di scorta alla nave cisterna \"Rondine\" e al piroscafo \"Mameli\", in navigazione da Patrasso a Prevesa. Il giorno successivo la \"San Martino\" scort\u00f2 le navi cisterna \"Rondine\" e \"Alberto Fassio\" da Prevesa a Taranto.\nNel corso del 1942 la \"San Martino\" venne sottoposta a lavori di rimodernamento, che comportarono l'eliminazione di due dei pezzi da 102/45 mm e di entrambi quelli da 76/40 e la loro sostituzione con 6 mitragliere Breda Mod. 1940 da 20/65 mm. Vennero inoltre imbarcati due scaricabombe per cariche di profondit\u00e0.\nIl 25 ottobre 1942 la nave, insieme alla moderna torpediniera di scorta \"Fortunale\", scort\u00f2 da Taranto a Navarino la motonave \"Etiopia\" e il piroscafo \"Luisiana\".\nIl 1\u00ba novembre 1942 la \"San Martino\" venne assegnata, quale unica unit\u00e0 di scorta, agli incrociatori ausiliari \"Zara\" e \"Brioni\", partiti da Brindisi e diretti a Tobruk con un carico di munizioni e benzina in fusti. La torpediniera raggiunse le due navi in mare aperto, alle 16:30 del 1\u00ba novembre, e poco dopo sopraggiunsero anche i velivoli della scorta aerea (bombardieri Junkers Ju 88 e caccia Messerschmitt Bf 109, del JG 53, e Bf 110 della Luftwaffe e caccia Macchi MC.200 e C.202 del II Stormo della Regia Aeronautica). Alle 23:00 di quel giorno venne avvistato un ricognitore alleato, che segu\u00ec il convoglio sino alle 2:00 del 2 novembre, illuminando le navi con razzi e bengala per poi allontanarsi (gi\u00e0 alle 18:30 alcuni bombardieri angloamericani avevano individuato le unit\u00e0 italiane). Il convoglio prosegu\u00ec senza problemi per il resto della nottata (durante la quale diversi bengalieri lo cercarono senza trovarlo) e fino all\u2019alba, quando incroci\u00f2 alcune formazioni di aerei da trasporto e da caccia italo-tedeschi, poi, intorno alle 9:00 (per altre fonti alle 8:00) del mattino del 2 novembre, le navi vennero attaccate da sette aerosiluranti britannici Bristol Beaufort, appartenenti al 39th Squadron della Royal Air Force e scortati da caccia Bristol Beaufighter del 272nd Squadron. In rapida successione aprirono il fuoco il \"Brioni\", la \"San Martino\" e quindi la \"Zara\" \u2013 anche tra gli aerei attaccanti e quelli della scorta aerea vi fu uno scontro, in seguito al quale da parte italo-tedesca si rivendic\u00f2 l'abbattimento di tre Beaufort e il danneggiamento di altrettanti velivoli dello stesso tipo, e da parte inglese l'abbattimento di uno Ju 88 e il danneggiamento di altri due: come spesso accade, i dati non coincidono con quelli forniti da ambo le parti circa le effettive perdite subite (la RAF afferm\u00f2 della perdita di due Beaufort e di un Beaufighter) \u2013 : alle 9:20 (per altre fonti alle 8:15) lo \"Zara\" venne immobilizzato da un siluro in posizione 33\u00b010' N e 23\u00b050' E. L'unit\u00e0 rimase tuttavia a galla, perci\u00f2, per cercare di salvarla, alle 10:40 venne presa a rimorchio dalla \"San Martino\", che fin da dopo il siluramento aveva cercato di assisterla, mentre la \"Brioni\" proseguiva alla volta di Tobruk (dove and\u00f2 distrutta poche ore dopo in un attacco aereo). Alle 15:40 si aggreg\u00f2 alla scorta anche la torpediniera \"Circe\", salpata da Tobruk, ma la situazione and\u00f2 peggiorando: intorno alle 18:00 (per altre fonti verso le 20:00), a una cinquantina di miglia da Tobruk (per altre fonti un centinaio di miglia a nord di tale porto), la \"Zara\" inizi\u00f2 ad accentuare il proprio sbandamento e ad affondare con maggiore rapidit\u00e0, obbligando, alle 18, a tagliare i cavi di rimorchio: abbandonata dall'equipaggio, che venne tratto in salvo dalla \"San Martino\" e dalla \"Circe\" (salvandosi al completo eccetto che per tre uomini deceduti nel siluramento), la motonave s\u2019inabiss\u00f2 intorno alle 22.30, in posizione 32\u00b037\u2019 N e 23\u00b050\u2019 E.\nIl 19 gennaio 1943, alle 17:45, il sommergibile britannico \"Unbroken\", in posizione 33\u00b033' N e 11\u00b020' E (a 6 miglia per 130\u00b0 da Ras Turgheness, sull'isola di Gerba), lanci\u00f2 un siluro contro il piroscafo frigorifero \"Edda\", che la \"San Martino\", insieme al posamine \"Eso\", stava scortando da Tripoli (da dove il convoglio era partito a mezzanotte e mezza) a Sfax: l'arma danneggi\u00f2 gravemente il mercantile. Si tent\u00f2 di rimorchiare la nave colpita, ma alle 22:45 il convoglio venne attaccato da aerosiluranti: l'\"Edda\", colpito da due siluri, si capovolse e affond\u00f2 alle 23:10, in posizione 33\u00b045' N e 11\u00b012' E (a 4 miglia per 115\u00b0 da Ras Turgheness). Anche l'\"Eso\", aerosilurato nel medesimo attacco, s'inabiss\u00f2 in posizione 33\u00b026' N e 11\u00b006' E.\nIl 31 luglio 1943 la \"San Martino\" scort\u00f2 da Patrasso al Pireo il piroscafo cisterna \"Annarella\": durante la navigazione quest'ultimo venne attaccato e bombardato da quattro aerei nemici, ma nessuna delle bombe sganciate and\u00f2 a segno. La reazione della \"San Martino\" e dello stesso \"Annarella\" indusse i quattro velivoli ad allontanarsi. Il 2 agosto 1943 la torpediniera, insieme al cacciatorpediniere \"Euro\", scort\u00f2 il piroscafo \"Re Alessandro\" dal Pireo a Rodi.\nAlla proclamazione dell'armistizio, l'8 settembre 1943, la \"San Martino\" si trovava al Pireo. La torpediniera e le altre navi italiane presenti (cacciatorpediniere \"Francesco Crispi\" e \"Turbine\", incrociatore ausiliario \"Francesco Morosini\" e torpediniera \"Calatafimi\"), come d'uso, erano ormeggiate in punti diversi del porto, per ridurre i danni in caso di attacco aereo. Le navi vennero lasciate sostanzialmente senza ordini, mentre nelle ore successive all\u2019annuncio il posamine tedesco \"Drache\" pos\u00f2 un campo minato fuori del porto, e le batterie costiere tedesche si preparavano a fare fuoco se qualche nave italiana avesse cercato di partire. Il 9 settembre 1943 la \"San Martino\" venne cos\u00ec catturata dalle truppe tedesche: incorporata nella Kriegsmarine e ribattezzata \"TA 17\", la nave entr\u00f2 in servizio sotto bandiera tedesca il 28 ottobre dello stesso anno (per altra versione, l'8 settembre la nave fu affondata dai tedeschi per impedire che dal Pireo fuggisse ad Alessandria d'Egitto, e poi venne recuperata e rimessa in servizio). Secondo altre fonti, la nave, all'atto della cattura, venne ribattezzata \"TA 18\", salvo essere rinominata \"TA 17\" il 16 novembre 1943.Al comando della nave, assegnata alla 9\u00aa Divisione Torpediniere, fu designato il tenente di vascello Helmuth D\u00fcvelius, cui succedette, nel giugno 1944, il primo tenente di vascello Winfried Winkelmann.\nDopo i lavori di adattamento per entrare in servizio nella Kriegsmarine, il dislocamento standard aument\u00f2 a 925 tonnellate, mentre il pescaggio fu ridotto a 2,39 metri. Fu imbarcato un radar Fu.Mo.28. Causa l'usura, la velocit\u00e0 massima effettiva era ridotta a circa 25 nodi, e l'autonomia a 600 miglia a 20 nodi. Sul finire del 1943 venne aggiunta una mitragliera pesante SK C/30 da 37/83 mm.\nNella mattinata dell'8 febbraio 1944 la \"TA 17\" lasci\u00f2 Rodi di scorta, insieme alle torpediniere \"TA 16\" (ex \"Castelfidardo\") e \"TA 19\" (ex \"Calatafimi\"), al piroscafo \"Oria\" in navigazione da Rodi al Pireo carico di 4233 prigionieri italiani. Durante la giornata le condizioni meteomarine andarono peggiorando, pertanto il convoglio si ferm\u00f2 in serata a Portolago (Lero), dove si trattennero per tutta la giornata del 9 febbraio, per ripartire alle 8:00 del 10 febbraio. Lasciata Lero, il convoglio torn\u00f2 a Rodi, dove, giunte le navi alle 7:00 dell'11, l'\"Oria\" sbarc\u00f2 alcuni prigionieri, poi, le quattro unit\u00e0 ripartirono per il Pireo (l'\"Oria\" aveva a bordo tra i 4033 e i 4115 prigionieri) ma, a partire dalle 22:30 dello stesso giorno, il tempo ricominci\u00f2 a peggiorare, con vento da sud-sud-ovest forza 7 e mare forza 5, ostacolando la navigazione: alle 6:12 del 12 febbraio il convoglio giunse al largo di Amorgos e avvist\u00f2 i velivoli della scorta aerea, ma il vento era montato sino a forza 9-10 con corrispondente mare al traverso, creando seri problemi anche alle vecchie torpediniere della scorta. Nel pomeriggio il convoglio attravers\u00f2 lo stretto tra le isole di Serifos e Kythnos. Intorno alle 18, al largo di Capo Sounion, furono lanciati razzi illuminanti, che rivelarono la vicinanza alla costa: le navi tentarono di evitare l'isoletta antistante, Nisis Patroklou, ma alle 18:45 l'\"Oria\" si incagli\u00f2 su una scogliera e affond\u00f2. La violenza della tempesta imped\u00ec ogni tentativo di aiuto da parte delle torpediniere: la \"TA 19\", danneggiata nella zona poppiera, dovette allontanarsi per prima, e poco dopo anche la \"TA 16\" e la \"TA 17\" dovettero rinunciare ai soccorsi e dirigere per il Pireo, dove arrivarono intorno a mezzanotte. I morti furono oltre 4.000.\nIl 18 luglio 1944 la \"TA 17\", mentre era all'ormeggio a Portolago, fu gravemente danneggiata dallo scoppio di cariche esplosive collocate sul suo scafo da incursori inglesi. Secondo altre fonti, il 18 giugno 1944 la torpediniera rimase gravemente danneggiata a seguito dell'urto contro una mina.\nIl 18 settembre 1944 la torpediniera, mentre si trovava al Pireo a riparazioni non ancora terminate, fu ulteriormente (e pesantemente) danneggiata da un attacco aereo. Il 12 ottobre 1944, nuovamente colpita da aerei, la \"TA 17\" affond\u00f2 nel porto del Pireo. Secondo altre fonti il 12 ottobre 1944 la torpediniera si autoaffond\u00f2 a Salamina."}
{"id": "3395665", "revid": "1543377", "url": "https://it.wikipedia.org/wiki?curid=3395665", "title": "Daniel M\u00fcller (giocatore di curling)", "text": "Biografia.\nPartecip\u00f2 all'et\u00e0 di 32 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra svizzera con i connazionali Patrik L\u00f6rtscher, Patrick H\u00fcrlimann, Diego Perren e Dominic Andres.\nNell'edizione la nazionale canadese ottenne la medaglia d'argento, la norvegese quella di bronzo."}
{"id": "3395667", "revid": "767487", "url": "https://it.wikipedia.org/wiki?curid=3395667", "title": "Io sono con te", "text": "Io sono con te \u00e8 un film del 2010 diretto da Guido Chiesa incentrato sulla figura di Maria di Nazaret. Prodotto da Colorado Film, Magda Film e Rai Cinema con il sostegno del Mibac, il film \u00e8 stato presentato in concorso al Festival Internazionale del Film di Roma. \u00c8 uscito nella sale il 19 novembre 2010 con Bolero Film.\nTrama.\nMaria \u00e8 una giovane ragazza, figlia di pastori, promessa in sposa a Giuseppe, un vedovo con due figli, abitante nel vicino villaggio di Nazaret, nella Galilea di duemila anni fa. Cresciuta secondo l'amore e il rispetto verso i pi\u00f9 piccoli, Maria dopo aver lasciato la propria casa, presto ravvisa le storture del mondo patriarcale che la circonda, a partire dalla famiglia del marito. Qui detta legge il fratello pi\u00f9 anziano di Giuseppe, Mardocheo. L'atteggiamento solare e determinato della ragazza, protettivo nei confronti dei bambini, suscita l'indignazione del capofamiglia e di quanti sono convinti della necessit\u00e0 di impartire loro punizioni, disciplina e sottomissione.\nA fare da sfondo alla vicenda, gli scenari aspri di una terra sottoposta al giogo coloniale dei romani e alle angherie di re Erode. Sollevazioni e ribellioni sono all'ordine del giorno, e il richiamo alla violenza e alla vendetta, si propagano come una sorta di contagio.\nMaria dando alla luce suo figlio Ges\u00f9, si trover\u00e0 di fronte a scelte decisive, che la trasformeranno a volte e suo malgrado, in pietra dello scandalo."}
{"id": "3395671", "revid": "287204", "url": "https://it.wikipedia.org/wiki?curid=3395671", "title": "All Japan Indoor Tennis Championships 2011 - Doppio", "text": "Il doppio dell'All Japan Indoor Tennis Championships 2011 \u00e8 stato un torneo di tennis facente parte dell'ATP Challenger Tour 2011.\nMartin Fischer e Philipp Oswald erano i detentori del titolo, ma Fischer quest'anno non ha partecipato.\nOswald ha giocato con Nikolaus Moser, ma ha perso nei quarti di finale contro Andrej Kumancov e Michael Ryderstedt.\nDominik Meffert e Simon Stadler hanno battuto in finale Andre Begemann e James Lemke 7\u20135, 2\u20136, [10\u20137]."}
{"id": "3395673", "revid": "287204", "url": "https://it.wikipedia.org/wiki?curid=3395673", "title": "Anna Rigon", "text": "Il concorso si \u00e8 tenuto a Fiuggi dove la Rigon ha avuto la meglio sulle altre trentanove partecipanti ed \u00e8 stata incoronata da Clarissa Burt. Grazie a questo riconoscimento, Anna Rigon ha avuto la possibilit\u00e0 di rappresentare l'Italia a Miss Universo 2002, che si \u00e8 tenuto a San Juan il 29 maggio 2002, dove per\u00f2 la modella non \u00e8 riuscita ad entrare nella rosa delle quindici finaliste del concorso di bellezza.\nIn seguito, Anna Rigon ha lavorato per un anno come valletta di Aldo Biscardi per \"Il processo di Biscardi\" in onda su LA7."}
{"id": "3395674", "revid": "1442080", "url": "https://it.wikipedia.org/wiki?curid=3395674", "title": "BH Telecom Indoors 2011 - Singolare", "text": "Il singolare del BH Telecom Indoors 2011 \u00e8 stato un torneo di tennis facente parte dell'ATP Challenger Tour 2011.\n\u00c9douard Roger-Vasselin era il detentore del titolo, ma ha perso nei quarti di finale contro Karol Beck.\nAmer Deli\u0107 ha battuto in finale Karol Beck per walkover"}
{"id": "3395677", "revid": "287204", "url": "https://it.wikipedia.org/wiki?curid=3395677", "title": "Kato Olympos", "text": "Kato Olympos () \u00e8 un ex comune della Grecia nella periferia della Tessaglia di 4.375 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tempes."}
{"id": "3395681", "revid": "1442080", "url": "https://it.wikipedia.org/wiki?curid=3395681", "title": "BH Telecom Indoors 2011 - Doppio", "text": "Il doppio del BH Telecom Indoors 2011 \u00e8 stato un torneo di tennis facente parte dell'ATP Challenger Tour 2011.\nNicolas Mahut e \u00c9douard Roger-Vasselin erano i detentori del titolo, ma si sono ritirati prima del match di 1\u00ba turno contro Tomislav Brki\u0107 e Damir D\u017eumhur.\nJamie Delgado e Jonathan Marray hanno battuto in finale Yves Allegro e Andreas Beck 7\u20136(4), 6\u20132."}
{"id": "3395683", "revid": "1543377", "url": "https://it.wikipedia.org/wiki?curid=3395683", "title": "Diego Perren", "text": "Biografia.\nPartecip\u00f2 all'et\u00e0 di 33 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra svizzera con i connazionali Patrik L\u00f6rtscher, Daniel M\u00fcller, Patrick H\u00fcrlimann e Dominic Andres.\nNell'edizione la nazionale canadese ottenne la medaglia d'argento, la norvegese quella di bronzo."}
{"id": "3395684", "revid": "1442080", "url": "https://it.wikipedia.org/wiki?curid=3395684", "title": "Cachant\u00fan Cup 2011 - Singolare", "text": "Il singolare del Cachant\u00fan Cup 2011 \u00e8 stato un torneo di tennis facente parte dell'ATP Challenger Tour 2011.\nM\u00e1ximo Gonz\u00e1lez era il detentore del titolo e ha battuto in finale \u00c9ric Prodon 7\u20135, 0\u20136, 6\u20132."}
{"id": "3395686", "revid": "124815283", "url": "https://it.wikipedia.org/wiki?curid=3395686", "title": "Zecca di Kremnica", "text": "La zecca di Kremnica (in slovacco \"Mincov\u0148a Kremnica\"), \u00e8 una zecca di propriet\u00e0 dello stato situata a Kremnica, in Slovacchia.\nQui vengono coniate monete per molte nazioni di tutto il mondo, oltre naturalmente alle monete euro slovacche.\nStoria.\nLa Zecca di Kremnica fu fondata nel 1328 quando il re ungherese Carlo Roberto d'Angi\u00f2 elev\u00f2 Kremnica a libera citt\u00e0 reale, conferendogli il privilegio di battere moneta.\nLe prime monete coniate avevano le caratteristiche dei fiorini di Firenze, ma dopo qualche tempo si inizi\u00f2 a chiamarli ducati dalle parole \"..iste ducatus\" inscritte su una simile moneta che circolava a Venezia.\nI ducati di Kremnica, grazie alla costante alta qualit\u00e0, precisione del peso (3,49 g) e purezza (986 \u2030) dell'oro utilizzato, furono considerati la pi\u00f9 solida valuta dell'Europa centrale.\nDai documenti disponibili risulta che durante tutta la sua storia, nella zecca di Kremnica sono stati coniati 21,5 milioni di ducati, per un valore complessivo, al prezzo attuale dell'oro, di circa un miliardo di dollari USA (escluso il valore storico/numismatico).\nAll'inizio del XX secolo la zecca era divenuta obsoleta e molti sollecitavano l'acquisto di nuove attrezzature ed il trasferimento dell'intera produzione a Budapest; tuttavia ci\u00f2 non accadde fino alla fine della prima guerra mondiale, quando le truppe ceche invasero l'Ungheria settentrionale e il governo K\u00e1rolyi ordin\u00f2 di spostare le attrezzature e le scorte di metallo nobile a Budapest. Il governo ungherese inizi\u00f2 a coniare le prime monete a Csepel, con le vecchie macchine ed i coni consumati, ma anche le monete coniate nel 1922 portano il segno di zecca K B.\nAnche il governo cecoslovacco dovette creare una nuova zecca, poich\u00e9 non molto di pi\u00f9 degli edifici era stato lasciati in Kremnica. \nI lavori sui nuovi macchinari inizi\u00f2 nel 1921. Da allora la Zecca di Kremnica ha prodotto tutte le monete utilizzate dalla Cecoslovacchia e dalla Slovacchia e coniato monete per altri 25 paesi.\nDa quando Kremnica \u00e8 divenuta il sito dell'unica zecca della Cecoslovacchia, il Protettorato ceco (1939-1945) \u00e8 stato rifornito di monete dalla Germania e la Repubblica Ceca ha fondato una propria zecca.\nSegno di zecca.\nIl primo segno di zecca sulle monete coniate a Kremnica fu C (per \"Cremnicium\" in latino), fu cambiato in K (per \"K\u00f6rm\u00f6cz\" in ungherese o \"Kremnitz\" in tedesco) sotto Sigismondo e successivamente in K-B (per \"K\u00f6rm\u00f6cz-B\u00e1nya\" in ungherese o \"Kremnitz-Bergstadt\" in tedesco).\nDal 16 giugno 1766, con un decreto di Maria Teresa, i marchi delle zecche dell'Impero austriaco furono uniformati, il nuovo sistema alfabetico mostra l'importanza della zecca di \"K\u00f6rm\u00f6cb\u00e1nya\" che ricevette la lettera B (la zecca di Vienna ricevette la A, la zecca di Praga la C, etc.).\nSi torn\u00f2 al K.B. (per \"K\u00f6rm\u00f6czb\u00e1nya\") temporaneamente nel 1848-1949 ed infine nel 1868. Il segno di zecca K.B. fu usato anche dopo l'evacuazione della zecca a Budapest fino al 1922. La \"Mincov\u0148a Kremnica\" usa le sue iniziali (MK) come marchio di zecca."}
{"id": "3395687", "revid": "1543377", "url": "https://it.wikipedia.org/wiki?curid=3395687", "title": "ARM Cortex-A9 MPCore", "text": "L'ARM Cortex-A9 MPCore \u00e8 un processore multicore che pu\u00f2 avere fino a 4 \"core\" Cortex basati su instruction set ARMv7 e dotati di gestione coerente della cache.\nCaratteristiche.\nLe caratteristiche chiave di ogni core Cortex-A9 sono:\nARM dichiara che l'implementazione TSMC 40G pu\u00f2 operare a 2 Ghz di frequenza come singolo \"core\" e occupa 1.5\u00a0mm2 (senza cache) con il processo di fabbricazione TSMC 65 nanometri (nm). Questo processore alla frequenza di 1\u00a0GHz consuma meno di 250\u00a0mW per core.\nImplementazioni.\nDiversi sistemi system-on-a-chip implementano il core Cortex-A9:"}
{"id": "3395689", "revid": "842", "url": "https://it.wikipedia.org/wiki?curid=3395689", "title": "Arm Cortex-M4", "text": ""}
{"id": "3395690", "revid": "1442080", "url": "https://it.wikipedia.org/wiki?curid=3395690", "title": "Cachant\u00fan Cup 2011 - Doppio", "text": "Il doppio del Cachant\u00fan Cup 2011 \u00e8 stato un torneo di tennis facente parte dell'ATP Challenger Tour 2011.\nSebasti\u00e1n Prieto e Horacio Zeballos erano i detentori del titolo, ma solo Zeballos ha partecipato quest'anno in coppia con M\u00e1ximo Gonz\u00e1lez e ha battuto in finale Guillermo Rivera-Aranguiz e Crist\u00f3bal Saavedra-Corval\u00e1n 6\u20133, 6\u20134."}
{"id": "3395693", "revid": "1543377", "url": "https://it.wikipedia.org/wiki?curid=3395693", "title": "Dominic Andres", "text": "Biografia.\nPartecip\u00f2 all'et\u00e0 di 25 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra svizzera con i connazionali Patrik L\u00f6rtscher, Daniel M\u00fcller, Diego Perren e Patrick H\u00fcrlimann.\nNell'edizione la nazionale canadese ottenne la medaglia d'argento, la norvegese quella di bronzo."}
{"id": "3395699", "revid": "36426", "url": "https://it.wikipedia.org/wiki?curid=3395699", "title": "Isaia (Raffaello)", "text": ""}
{"id": "3395702", "revid": "442848", "url": "https://it.wikipedia.org/wiki?curid=3395702", "title": "Fiume Avon (Warwickshire)", "text": "L'Avon (pron.: /\u02c8e\u026av\u0259n/) - noto anche come Warwickshire Avon o Shakespeare's Avon (per distinguerlo da corsi d'acqua omonimi, come ad es. il Bristol Avon) - \u00e8 un fiume lungo 137 (o 154) km che scorre nell'Inghilterra centrale, tra le contee del Northamptonshire, del Warwickshire, del Worcestershire e del Gloucestershire.\nNasce presso Naseby, nel Northamptonshire, e si immette nel fiume Severn, all'altezza di Tewkesbury (Gloucestershire).\nOltre a Naseby e Tewkesbury, attraversa, tra l'altro, le localit\u00e0 di Warwick, Stratford-upon-Avon (la citt\u00e0 natale di William Shakespeare, da cui la denominazione \"Shakespeare's Avon\"), Welford-on-Avon, Bidford-on-Avon, Stanford-on-Avon, Newbold-on-Avon, Rugby, Wolston, Kenilworth, Leamington Spa, Evesham, Pershore, ecc.\nSi divide in due tratti, l\"'Upper Avon\" (denominazione che assume nel tratto tra Stratford-upon-Avon e Evesham) e il \"Lower Avon\" (nel tratto tra Evesham e Tewkesbury).\nEtimologia.\nIl nome \"Avon\" \u00e8 un'anglicizzazione del termine gallese \"afon\", che significa semplicemente \"fiume\"."}
{"id": "3395704", "revid": "339392", "url": "https://it.wikipedia.org/wiki?curid=3395704", "title": "Main eventer", "text": ""}
{"id": "3395711", "revid": "149485", "url": "https://it.wikipedia.org/wiki?curid=3395711", "title": "Tommaso Rinaldi (tuffatore)", "text": "Biografia.\nFiglio di Domenico Rinaldi, tecnico federale e medaglia di bronzo nella piattaforma 10 metri ai Campionati europei di nuoto di Sofia 1985, Tommaso Rinaldi si \u00e8 avvicinato ai tuffi sin da giovanissimo, anche se ha praticato per alcuni anni altri sport come il calcio, il basket e la ginnastica artistica.\nLa sua carriera inizia con buoni risultati gi\u00e0 nelle categorie juniores, e nel 2005 entra a far parte della Nazionale giovanile di tuffi. Ai Campionati europei giovanili di Elektrostal' 2005 si classifica 13\u00ba dal trampolino 1 metro e 8\u00ba dal trampolino 3 metri. \nL'anno successivo, ai Campionati europei giovanili di Palma di Maiorca, vince la medaglia di bronzo dal trampolino 1 metro e arriva in finale sia da 3 metri, dove arriva 5\u00ba, sia dalla piattaforma, dove \u00e8 11\u00ba. Ai Campionati mondiali giovanili di Kuala Lumpur dello stesso anno centra la finale dalla piattaforma, dove \u00e8 8\u00ba, mentre si classifica 20\u00ba dal trampolino 1 metro e 17\u00ba dal trampolino 3 metri.\nNel 2007 ai Campionati europei giovanili di Trieste 2007, neo-approdato nella categoria Juniores, vince la medaglia d'argento nella gara sincronizzata dal trampolino, in coppia con Andreas Billi. Nella stessa edizione \u00e8 5\u00ba nella gara dalla piattaforma.\nL'anno successivo, ai Campionati europei giovanili di Minsk 2008, \u00e8 6\u00ba sia nella gara individuale da 3 metri che in quella sincro, sempre in coppia con Billi. Ai Campionati mondiali giovanili di Aachen 2008 si registra il suo 8\u00ba posto nella gara sincronizzata, mentre \u00e8 eliminato nelle gare dal trampolino ed \u00e8 costretto a rinunciare a prendere parte a quella dalla piattaforma.\nAgli ultimi Campionati europei giovanili prima del passaggio ai senior, quelli di Budapest 2009, centra tre qualificazioni in finale: \u00e8 infatti 5\u00ba dal trampolino 1 metro, 6\u00ba nella gara sincro (in coppia con Maicol Scuttari) e 4\u00ba dal trampolino 3 metri. Nello stesso anno fa da riserva per la nazionale ai Campionati mondiali di nuoto 2009 a Roma, senza per\u00f2 prendervi parte.\nIl 2011 vede il suo esordio nelle competizioni internazionali come parte della nazionale italiana \"senior\": ai Campionati europei di tuffi di Torino 2011 si piazza al 7\u00ba posto nella gara sincronizzata, in coppia con Michele Benedetti, compagno con cui ha continuato una proficua \"partnership\" in questa specialit\u00e0. Si classifica 17\u00ba nella gara dal trampolino 1 metro. Ai Campionati mondiali di nuoto di Shanghai 2011 \u00e8 finalista nella gara sincronizzata, in cui si classificher\u00e0 10\u00ba, mentre viene eliminato con il 23\u00ba posto dal trampolino 1 metro.\nNella Coppa del Mondo di tuffi 2012 conquista per la prima volta il pass olimpico, conquistando uno dei posti disponibili per i Giochi nella gara di spareggio.\nAi Campionati europei di tuffi 2012 manca per una sola posizione l'accesso in finale nella gara dal trampolino 3 metri, classificandosi al 13\u00ba posto, mentre \u00e8 ancora una volta 17\u00ba dal trampolino 1 metro. Ai Giochi della XXX Olimpiade si classifica al 24\u00ba posto nell'eliminatoria del trampolino 3 metri.\nNel 2013 prende parte ancora una volta sia ai Campionati europei di tuffi sia ai Campionati mondiali di nuoto, anche se solo dal trampolino 3 metri; a Rostock per gli Europei \u00e8 17\u00ba, mentre a Barcellona per i Mondiali finisce ancora una volta come primo degli esclusi, classificandosi 19\u00ba e mancando la semifinale.\nDopo aver conquistato nel 2014 la qualificazione in tutte e tre le specialit\u00e0 dal trampolino (1 metro, 3 metri e sincronizzato), primo dai tempi di Nicola Marconi in campo maschile, \u00e8 costretto a rinunciare ai Campionati europei di nuoto Berlino 2014 per un infortunio occorso in allenamento. \nNel 2015 consegue il miglior risultato in campo europeo con il 5\u00ba posto nella finale sincro dal trampolino a Rostock 2015; agli stessi Europei di tuffi \u00e8 19\u00ba nell'eliminatoria individuale da 3 metri. I Campionati mondiali di Kazan' 2015 vedono la sua partecipazione per scelta tecnica del CT solo nella gara individuale, dove si classifica al 30\u00ba posto nell'eliminatoria pi\u00f9 lunga della storia dei Mondiali, con 61 concorrenti.\nMancata la qualificazione alla Coppa del Mondo di tuffi 2016 e quindi ai Giochi della XXXI Olimpiade, trascorre una stagione ai margini della Nazionale, figurando per\u00f2 al Grand Prix di Bolzano e riconquistando il proprio posto gi\u00e0 l'anno successivo per disputare Europei e Mondiali. Ai Campionati europei di tuffi di Kyiv 2017 conquista infatti la sua prima finale individuale, dopo due finali sincro, e si classifica al 12\u00ba posto nella gara dal trampolino 1 metro.\nCarriera televisiva.\nNella primavera del 2015 prende parte come concorrente alla seconda edizione del programma \"Si pu\u00f2 fare!\" con la conduzione di Carlo Conti su Rai 1. Si distingue nelle prove di agilit\u00e0 e forza atletica; risulta essere vincitore della prima puntata, terzo nella seconda e secondo nella quarta, classificandosi al terzo posto finale dietro il comico Biagio Izzo e la showgirl Matilde Brandi e pari merito con la saltatrice e attrice Fiona May. Dal settembre 2019 \u00e8 nel cast fisso del programma \"Vieni da me\" condotto da Caterina Balivo su Rai 1."}
{"id": "3395713", "revid": "290309", "url": "https://it.wikipedia.org/wiki?curid=3395713", "title": "Tommaso Rinaldi", "text": ""}
{"id": "3395715", "revid": "385321", "url": "https://it.wikipedia.org/wiki?curid=3395715", "title": "Carrol Baker", "text": ""}
{"id": "3395716", "revid": "1543377", "url": "https://it.wikipedia.org/wiki?curid=3395716", "title": "Jan Thoresen", "text": "Biografia.\nPartecip\u00f2 all'et\u00e0 di 29 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia di bronzo nella squadra norvegese con i connazionali Eigil Ramsfjell, Stig-Arne Gunnestad, Anthon Grimsmo e Tore Torvbraaten.\nNell'edizione la nazionale canadese ottenne la medaglia d'argento, la svizzera quella d'oro."}
{"id": "3395721", "revid": "1543377", "url": "https://it.wikipedia.org/wiki?curid=3395721", "title": "I Cantori delle Cime", "text": "I Cantori delle Cime sono un coro maschile di ispirazione popolare, fondato nel 1969, con sede a Lugano in Canton Ticino (Svizzera).\nNegli oltre quarant'anni di attivit\u00e0, il coro ha partecipato a numerose trasmissioni televisive e radiofoniche, concerti e tourn\u00e9e in Svizzera, in Italia, Russia e Argentina, e a festival canori. Il coro ha registrato un paio di 45 giri, cinque LP e otto CD, alcuni dei quali con cori ospiti, e ha collaborato alla registrazione di album prodotti da altri cori e orchestre. Il CD del 2009 \u00e8 stato prodotto da remifa, con la collaborazione dell'orchestra QuattrocentoQuaranta. Dal 1993, ogni anno il coro organizza nel parco di Villa Costanza a Viganello una rassegna di canto corale con cori ospiti, denominata ViCanta (Viganello canta).\nTra il 1969 e il 2009 i Cantori si sono esibiti in 318 concerti (246 in Ticino, 17 in altri Cantoni, 49 in Italia, 1 in Russia, 1 in Germania, 4 in Argentina), hanno condiviso il palco con 162 cori (40 ticinesi, 16 di altri Cantoni, 95 italiani) e hanno partecipato all'inaugurazione di cinque capanne.\nStoria.\nAlcuni momenti particolari:"}
{"id": "3395732", "revid": "132266", "url": "https://it.wikipedia.org/wiki?curid=3395732", "title": "Cisleithania", "text": ""}
{"id": "3395738", "revid": "486946", "url": "https://it.wikipedia.org/wiki?curid=3395738", "title": "Transleithania", "text": ""}
{"id": "3395745", "revid": "573964", "url": "https://it.wikipedia.org/wiki?curid=3395745", "title": "Cantori delle Cime", "text": ""}
{"id": "3395746", "revid": "287204", "url": "https://it.wikipedia.org/wiki?curid=3395746", "title": "Hans van den Broek", "text": "\u00c8 stato ministro degli esteri dei Paesi Bassi e commissario europeo.\nVan den Broek cominci\u00f2 la sua carriera professionale come avvocato. Ader\u00ec al Partito Popolare Cattolico e fece parte del consiglio comunale di Rheden tra il 1970 e il 1974. Nel 1976 venne eletto al parlamento nazionale come membro della Camera dei rappresentanti per conto del Partito popolare cattolico.\nNel 1982 van den Broek venne nominato ministro degli esteri nel governo guidato da Ruud Lubbers e svolse tale incarico ininterrottamente fino al 1993. Nel 1991 fu tra i negoziatori degli accordi di Brioni tra Slovenia, Croazia e Repubblica Socialista Federale di Jugoslavia.\nNel 1993 van den Broek entr\u00f2 a far parte della Commissione europea, nell'ambito della Commissione Delors III, ed ottenne la delega alle relazioni esterne dell'Unione europea. Continu\u00f2 a far parte della commissione anche durante la presidenza Santer e Marin, occupandosi soprattutto delle relazioni con i paesi dell'Europa centro-orientale ed orientale.\nNel 1999 van den Broek si ritir\u00f2 dalla politica attiva. Nel 2005 gli venne accordato il titolo onorario di ministro di stato dei Paesi Bassi. Attualmente van den Broek \u00e8 presidente dell'Istituto olandese di relazioni internazionali \"Clingendael\" (l'istituto ospitato nella tenuta di Clingendael, tra Wassenaar e L'Aia) e di Radio Netherlands ed \u00e8 membro della Fondazione per la leadership globale.\nHans van den Broek \u00e8 sposato ed ha due figlie, una delle quali ha sposato il principe Maurits van Vollenhoven di Orange-Nassau, nipote della regina Beatrice."}
{"id": "3395747", "revid": "1990325", "url": "https://it.wikipedia.org/wiki?curid=3395747", "title": "Ferrante Vincenzo Gonzaga", "text": "Biografia.\nOrigini e formazione.\nFiglio del militare Maurizio Ferrante Gonzaga, marchese di Vescovato e dal 1932 marchese del Vodice, eredit\u00f2 alla morte del padre i titoli di marchese del Vodice, conte di Villanova, conte di Cassolnovo, signore di Vescovato e patrizio veneto. Dopo essersi laureato in ingegneria all'Universit\u00e0 di Torino, decise poi di intraprendere la carriera militare.\nLa carriera militare.\nDopo aver partecipato alla guerra di Libia e alla prima guerra mondiale, nel 1926 era stato assegnato presso il Comando del Corpo d'armata di Roma. Ebbe poi, nel 1936, da colonnello, il comando del 1\u00ba Reggimento artiglieria \u201cCacciatori delle Alpi\u201d a Foligno. La seconda guerra mondiale lo vide comandare l'artiglieria del XIII Corpo d'armata a Cagliari (dal 10 giugno 1940) e quindi, promosso generale di brigata il 1\u00ba luglio 1940, a Elbasan, in Albania, al comando del XXV\u00b0 (dall'8 aprile al 1\u00ba novembre 1942).\nL'armistizio dell'8 settembre 1943 e la morte.\nIl 10 febbraio 1943 a Gonzaga del Vodice fu affidato il comando della 222\u00aa Divisione costiera (capo di SM era il maggiore carrista Luigi Pinna) dislocata nel salernitano (un'unit\u00e0 in grave carenza di organico e con ufficiali e soldati spesso non all'altezza). Dopo l'armistizio dell'8 settembre i tedeschi avviarono l'operazione Achse che prevedeva il disarmo di tutti i reparti italiani in armi. Gi\u00e0 da alcuni giorni il generale Gonzaga aveva iniziato a prepararsi per ogni evenienza, e diram\u00f2 tempestivi ordini ai reparti di non consegnare le armi ai tedeschi, ma di raggrupparsi e prepararsi a resistere. In localit\u00e0 Buccoli, nel comune di Eboli il generale Gonzaga fu raggiunto con il proprio reparto da un raggruppamento tedesco comandato dal maggiore Alvensleben che gli intim\u00f2 la resa. Gonzaga rifiut\u00f2 di arrendersi gridando ai propri uomini: \"Un Gonzaga non si arrende mai\". Impugnata la propria pistola fu per\u00f2 ucciso con una raffica di mitra. Lo stesso maggiore Udo von Alvensleben espresse poi ammirazione per il coraggio di Gonzaga.\nDiscendenza.\nIl 20 ottobre 1937 spos\u00f2 a Piacenza Luisa Anguissola-Scotti (1903-2008), figlia di Ranuzio Anguissola-Scotti, conte di Podenzano e Ville, dalla quale ebbe tre figli:"}
{"id": "3395748", "revid": "1543377", "url": "https://it.wikipedia.org/wiki?curid=3395748", "title": "Odd Skarheim", "text": "Biografia.\nNato e cresciuto ad Oslo, diventando tifoso del V\u00e5lerenga fin da piccolo. Prima di diventare presidente del club, lavor\u00f2 nel settore turistico. \u00c8 stato amministratore delegato della catena alberghiera Comfort Hotels."}
{"id": "3395751", "revid": "1543377", "url": "https://it.wikipedia.org/wiki?curid=3395751", "title": "Anthon Grimsmo", "text": "Biografia.\nPartecip\u00f2 all'et\u00e0 di 29 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia di bronzo nella squadra norvegese con i connazionali Eigil Ramsfjell, Stig-Arne Gunnestad, Jan Thoresen e Tore Torvbraaten.\nNell'edizione la nazionale canadese ottenne la medaglia d'argento, la svizzera quella d'oro."}
{"id": "3395760", "revid": "110645366", "url": "https://it.wikipedia.org/wiki?curid=3395760", "title": "Treno RENFE 102", "text": "Il treno RENFE 102 \u00e8 un treno ad alta velocit\u00e0, a scartamento normale, delle ferrovie spagnole, costruito dalla societ\u00e0 Patentes Talgo S.A. in collaborazione con Bombardier per il servizio sulla rete ad alta velocit\u00e0 della Spagna. Il treno \u00e8 stato soprannominato \"Pato\" per la particolare forma aerodinamica a becco d'anatra della testata anteriore delle locomotive.\nStoria.\nIl progetto (Talgo 350) \u00e8 stato sviluppato secondo la tecnologia pendolante passiva dalla societ\u00e0 Talgo e risale alla fine degli anni novanta. L'ordinazione venne fatta nel 1998 ad ADTranz (successivamente divenuta Bombardier) che si occup\u00f2 anche della progettazione esecutiva degli equipaggiamenti di trazione ed elettrici.\nNel marzo 2001 un prototipo stabil\u00ec in prova il primato spagnolo di alta velocit\u00e0 raggiungendo i 359\u00a0km/h sulla linea AV Madrid - Siviglia.\n\u00c8 stato costruito in 16 esemplari consegnati a partire dal 2005 e fino al 2007. Immatricolato da Renfe come S-102 \u00e8 entrato in servizio commerciale il 26 febbraio 2005 sulla nuova linea AV Madrid - Barcellona.\nDal progetto \u00e8 stata in seguito sviluppata la successiva Serie 112, ordinata dalla stessa RENFE in 30 esemplari."}
{"id": "3395763", "revid": "290948", "url": "https://it.wikipedia.org/wiki?curid=3395763", "title": "Atto di moto", "text": "L'atto di moto di un sistema costituito da pi\u00f9 corpi o particelle (ad esempio un sistema di punti materiali) \u00e8 un campo vettoriale che ad ogni elemento del sistema ne associa la sua velocit\u00e0.\nPer un sistema di formula_1 particelle localizzate nei punti formula_2, l'atto di moto associa una velocit\u00e0 formula_3 per ogni particella formula_4:\nL'atto di moto associa invece una velocit\u00e0 formula_6 ad ogni punto formula_7 di un corpo o di un fluido. L'atto di moto \u00e8 diverso in generale dalla velocit\u00e0 del sistema o del corpo considerato globalmente, in quanto \u00e8 possibile che parti diverse di uno stesso corpo abbiano differenti velocit\u00e0."}
{"id": "3395766", "revid": "76963", "url": "https://it.wikipedia.org/wiki?curid=3395766", "title": "John Plummer", "text": "Biografia.\nPoche delle composizioni di Plummer sono giunte a noi - soltanto i mottetti \"Anna mater matris Christi\" e \"Tota Pulchra Es\" sono ampiamente disponibili e registrati dall'Hilliard Ensemble. Alcune composizioni di Plummer compaiono sul manoscritto Brussels Biblioth\u00e8que Royale MS 5557. Durante la sua vita, la conoscenza e l'esecuzione delle sue opere giunse almeno fino al territorio dell'attuale Repubblica Ceca, dove pezzi come \"Tota Pulchra Es\" furono copiati nel Codex Speci\u00e1ln\u00edk (c. 1500) . Questi pezzi sono opere vocali di musica sacra, senza accompagmanento strumentale, scritta per l'uso nelle grandi cappelle reali e gentilizie del nord Europa. \nPlummer fu uno dei membri della Cappella reale inglese almeno dal 1438 e, secondo le fonti, il primo ad occupare il posto di \"Master of the Children of the Chapel Royal\" dal 1444 al 1455. Lasci\u00f2 la Corte verso la fine della sua carriera per spostarsi alla Saint George's Chapel del Castello di Windsor dove occup\u00f2 il posto di sacrestano. Questa fu probabilmente la sua occupazione negli ultimi anni della sua vita."}
{"id": "3395769", "revid": "1522738", "url": "https://it.wikipedia.org/wiki?curid=3395769", "title": "Pour l'Afrique et pour toi, Mali", "text": "Le Mali (popolarmente noto come Pour l'Afrique et pour toi, Mali in lingua italiana: Per l'Africa e per te, Mali o Alla tua chiamata, Mali) \u00e8 l'inno nazionale del Mali. Le parole sono state scritte da Seydou Badian Kouyat\u00e9 e la musica da Banzumana Sissoko.\nVenne adottato come inno nazionale nel 1962, i suoi temi sono il patriottismo, nazionale, e l'unit\u00e0 africana.\nIn esso si afferma la volont\u00e0 del popolo del Mali di dare la propria vita per la loro nazione e per la libert\u00e0. Un tema comune in tutta la canzone \u00e8 il desiderio di lottare per l'unita dell'Africa. La sua musica \u00e8 una marcia tradizionale europea in stile militare.\n\u00c8 stato ufficialmente adottato meno di un anno dopo l'indipendenza, dalla legge n \u00b0 62-72 del 9 aprile 1962. \u00c8 tradizionalmente suonato durante le cerimonie di Stato da parte della banda della Guardia Repubblicana delle forze armate de Mali. Il movimento dei giovani pionieri del Mali tradusse nel 1960 l'inno in lingua bambara.\nTesto.\nTerza strofa.\nQuatri\u00e8me couplet"}
{"id": "3395774", "revid": "1924342", "url": "https://it.wikipedia.org/wiki?curid=3395774", "title": "Miss Terra 2010", "text": "Miss Terra 2010, decima edizione di Miss Terra, si \u00e8 tenuta presso il Vinpearl Land Amphitheater di Nha Trang, in Vietnam il 4 dicembre 2010. L'evento \u00e8 stato presentato da Mari\u00e9 Digby, Oli Pettigrew e Jennifer Pham, mentre gli ospiti della serata sono stati Ronan Keating e M\u1ef9 Linh. L'indiana Nicole Faria \u00e8 stata incoronata Miss Terra 2010. L'evento \u00e8 stato trasmesso in diretta da STAR World, VTV, ABS CBN, The Filipino Channel ed altri canali televisivi affiliati."}
{"id": "3395776", "revid": "132266", "url": "https://it.wikipedia.org/wiki?curid=3395776", "title": "Leitha", "text": ""}
{"id": "3395781", "revid": "1522738", "url": "https://it.wikipedia.org/wiki?curid=3395781", "title": "Roteolia", "text": ""}
{"id": "3395787", "revid": "1543377", "url": "https://it.wikipedia.org/wiki?curid=3395787", "title": "Tore Torvbraaten", "text": "Biografia.\nPartecip\u00f2 all'et\u00e0 di 30 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia di bronzo nella squadra norvegese con i connazionali Eigil Ramsfjell, Stig-Arne Gunnestad, Anthon Grimsmo e Jan Thoresen.\nNell'edizione la nazionale canadese ottenne la medaglia d'argento, la svizzera quella d'oro."}
{"id": "3395792", "revid": "1967666", "url": "https://it.wikipedia.org/wiki?curid=3395792", "title": "Gudrun Pausewang", "text": "Nata Gudrun Wilcke, subito dopo la seconda guerra mondiale si trasfer\u00ec nella Germania Federale, dove divenne insegnante. Si spost\u00f2 poi in Sudamerica dove insegn\u00f2 tedesco. Vinse diversi premi incluso il Bundesverdienstkreuz. Scrisse 86 romanzi, quasi tutti per bambini. La maggior parte dei suoi libri tratta temi come la povert\u00e0 e le condizioni del Terzo Mondo."}
{"id": "3395793", "revid": "767487", "url": "https://it.wikipedia.org/wiki?curid=3395793", "title": "Codice Speci\u00e1ln\u00edk", "text": "Il Codex Speci\u00e1ln\u00edk \u00e8 uno \"speci\u00e1ln\u00edk\" (libro di canti) del XV secolo realizzato presso il monastero della regione di Praha (Praga). Si tratta di una eclettica mistura di musica sacra \"a cappella\", medievale e rinascimentale, di compositori noti o sconosciuti. Contiene pezzi a due, tre e quattro voci ed \u00e8 uno dei pi\u00f9 antichi codici sopravvissuti in Repubblica Ceca di polifonia rinascimentale proveniente da una congregazione di monaci protestanti Utraquisti realizzata intorno al 1500. Il manoscritto \u00e8 conservato nel museo di Hradec Kr\u00e1lov\u00e9, che lo acquist\u00f2 dall'antico possessore nel 1901."}
{"id": "3395795", "revid": "1522738", "url": "https://it.wikipedia.org/wiki?curid=3395795", "title": "Fortebrezza", "text": ""}
{"id": "3395796", "revid": "124840320", "url": "https://it.wikipedia.org/wiki?curid=3395796", "title": "Sandra Schmirler", "text": "Biografia.\nPartecip\u00f2 all'et\u00e0 di 34 anni ai XVIII Giochi olimpici invernali edizione disputata a Nagano (Giappone) nel 1998, riuscendo ad ottenere la medaglia d'oro nella squadra canadese con le connazionali Jan Betker, Joan McCusker, Marcia Gudereit e Atina Ford.\nNell'edizione la nazionale danese ottenne la medaglia d'argento, la svedese quella di bronzo."}
{"id": "3395800", "revid": "767487", "url": "https://it.wikipedia.org/wiki?curid=3395800", "title": "Il carabiniere (film 1981)", "text": "Il carabiniere \u00e8 un film del 1981 diretto da Silvio Amadio.\nTrama.\nLa vedova Elena Palumbo \u00e8 madre di due figli, Francesco e Paolo, che vivono con la madre in una fattoria da loro gestita. Il loro terreno per\u00f2 serve, per una speculazione edilizia, a Roberto De Micheli, disposto a tutto pur di diventarne proprietario. Dopo aver proibito inutilmente alla figlia Angela di frequentare Paolo, di cui \u00e8 innamorata, De Micheli non esita a far uccidere quest'ultimo arruolato nei Carabinieri in servizio a Roma, ed Angela \u00e8 casualmente testimone. Elena, la madre muore di crepacuore, Angela rimane sotto shock dopo la morte di Paolo facendola ricoverare in ospedale psichiatrico dal padre mentre Francesco dopo una lunga ricerca di indizi riesce a smascherare il colpevole e lo uccide, finendo a sua volta in carcere."}
{"id": "3395805", "revid": "1522738", "url": "https://it.wikipedia.org/wiki?curid=3395805", "title": "Spiraria", "text": ""}
{"id": "3395809", "revid": "1728", "url": "https://it.wikipedia.org/wiki?curid=3395809", "title": "Giovanni Battista Vermiglioli", "text": ""}
{"id": "3395820", "revid": "48430455", "url": "https://it.wikipedia.org/wiki?curid=3395820", "title": "Unicursale", "text": ""}
{"id": "3395838", "revid": "122980609", "url": "https://it.wikipedia.org/wiki?curid=3395838", "title": "AZ ricerca", "text": "AZ ricerca, anche conosciuto semplicemente come AZ \u00e8 un marchio di una linea di prodotti per l'igiene orale prodotti dall'azienda statunitense Procter &amp; Gamble e venduti in Italia.\nStoria.\nIl marchio \u00e8 stato introdotto sul mercato nel 1965, ed il primo prodotto della linea ad essere commercializzato \u00e8 stato il dentifricio \"AZ15 Gengidentifricio\". Dagli anni ottanta sono stati commercializzati anche spazzolini da denti, collutori, linee di prodotti specifici per i bambini e le linee \"Az Tartar Control\" ed \"AZ Fluor Protection\".\nNegli anni ottanta la Procter &amp; Gamble ha rilevato il marchio dalla Pierrel Farmaceutici."}
{"id": "3395840", "revid": "73843", "url": "https://it.wikipedia.org/wiki?curid=3395840", "title": "AFI-Diena", "text": "In seguito al 4\u00ba Congresso Filatelico Italiano, che fu organizzato a Roma tra il 15 e il 17 maggio 1913, diciotto filatelisti italiani costituirono, il 29 giugno 1914, la Societ\u00e0 Filatelica Italiana, nome gi\u00e0 usato da una precedente associazione che tuttavia fini nell'oblio.\nLa prima riunione si svolse il 18 ottobre, durante il quale fu approvato lo Statuto e i regolamenti ed eletto il primo Direttivo, del quale fu Presidente Emilio Diena.\nTra le prime attivit\u00e0 figura un'asta filatelica benefica a favore dei familiari delle vittime del terremoto che si abbatt\u00e9 ad Avezzano il 15 gennaio 1915.\nNel 1919 fu tra le sei associazioni fondatrici dell'allora Unione delle Associazioni e dei Circoli Filatelici Italiani, che nel 1958 sarebbe diventata la Federazione tra le Societ\u00e0 Filateliche Italiane e alla Federazione diede anche il suo primo Presidente: Emilio Diena.\nNel 1920 il sodalizio cambi\u00f2 nome in Associazione Filatelica Italiana, mentre negli ultimi anni viene ribattezzato Associazione Filatelica Numismatica Italiana \"Alberto Diena\"."}
{"id": "3395843", "revid": "729019", "url": "https://it.wikipedia.org/wiki?curid=3395843", "title": "Padre nostro (singolo)", "text": "Padre nostro \u00e8 un brano musicale scritto da Enrico Ruggeri e Mario Manzani, interpretato dal gruppo musicale O.R.O., che l'ha presentata al Festival di Sanremo 1997 conquistando l'ammissione alla sezione \"Campioni\".\nNel 1999 \u00e8 stata incisa da Ruggeri in una versione punk rock, inserita nell'album \"L'isola dei tesori\"."}
{"id": "3395845", "revid": "767487", "url": "https://it.wikipedia.org/wiki?curid=3395845", "title": "The Horse Shoer's Girl", "text": "The Horse Shoer's Girl \u00e8 un cortometraggio muto del 1910 diretto da Joseph A. Golden.\nFu il primo di una serie di film della Powers Picture Plays con Pearl White e Stuart Holmes. La compagnia era stata fondata dall'irlandese Pat Powers, che aveva prodotto nel 1909 \"A Pirate of Turkey\", il primo film della neonata casa di produzione.\n\u00c8 il secondo film girato da Pearl White e il secondo anche per Holmes attore che, nella sua carriera, girer\u00e0 quasi 500 film.\nProduzione.\nIl film fu prodotto nel 1910 dalla Powers Picture Plays.\nDistribuzione.\nDistribuito dalla Motion Picture Distributors and Sales Company, il film - un cortometraggio di 176,17 metri - usc\u00ec nelle sale il 30 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Powers Picture Plays e diretto da Joseph A. Golden, \"The Burlesque Queen\"."}
{"id": "3395849", "revid": "602168", "url": "https://it.wikipedia.org/wiki?curid=3395849", "title": "Iscrizioni di Bisitun", "text": ""}
{"id": "3395854", "revid": "80641132", "url": "https://it.wikipedia.org/wiki?curid=3395854", "title": "Terri Schuester", "text": ""}
{"id": "3395855", "revid": "1442080", "url": "https://it.wikipedia.org/wiki?curid=3395855", "title": "Eric Saade", "text": "Dopo aver vinto il Melodifestivalen 2011, ha rappresentato la Svezia all'Eurovision Song Contest 2011, di D\u00fcsseldorf, classificandosi 3\u00ba nella finale dell'evento.\nBiografia.\nNato e cresciuto a Kattarp, (area urbana di Helsingborg, in Svezia) \u00e8 il secondo di 8 figli, di Walid Saade, cittadino svedese di origini palestinesi-libanesi, e Marlene Jacobsson. Al divorzio dei genitori, nel 1994, rimase a vivere con la madre.\nInizia a scrivere canzoni a 13 anni, firmando il suo primo contratto discografico due anni dopo.\n\u00c8 venuto alla ribalta dopo la vittoria nel concorso musicale svedese \"Joker\".\nHa risentito dell'influenza di cantanti come Michael Jackson, Robbie Williams, Bryan Adams, i Backstreet Boys e Justin Timberlake.\nCarriera musicale.\nCon i What's Up.\nNel 2007 ha preso parte ad un concorso per formare una boyband chiamata \"What's Up\", diventando uno dei 15 candidati scelti per esibirsi all'Ericsson Globe di Stoccolma. Arrivato tra i 4 finalisti conquista la possibilit\u00e0 di far parte di questa nuova boyband con Robin Stjenberg, Ludwig Keijser e Johan Yngvesson.La band inizia dalla Svezia il suo tour a partire dalla primavera 2008, e lo stesso anno cantano la versione svedese della sigla di Camp Rock\nSempre nel 2008 pubblicano il loro album intitolato \"In pose\" e due singoli dal nome \"Go Girl\" e \"If I told you once\".\nNel febbraio 2009 Eric lasci\u00f2 la band per intraprendere la carriera da solista e fu rimpiazzato da Johannes Magnusson.\nCarriera da solista e Eurovision Song Contest.\nNell'agosto 2009 firma un contratto con la Roxy Recordings e pubblica nel mese di dicembre il singolo Sleepless, scritto da Friedrik Kempe e Peter Bostr\u00f6m.\nNel 2010 partecipa per la prima volta al Melodifestivalen con il singolo \"Manboy\", scritto da Fredrik Kempe (musica e testo) e Peter Bostr\u00f6m (musica), con cui si piazza terzo.\nPur non partecipando all'Eurovision Song Contest 2010 presenta i voti della Svezia, facendo parte della giuria svedese. Vince il premio artistico dei Marcel Bezen\u00e7on Awards (assegnati da SVT).\nIl 19 maggio pubblica il suo primo album, \"Masquerade\", che ottiene il disco d'oro in Svezia, mentre nel mese di giugno \"Manboy\" raggiunge il disco di platino in Svezia.\nDa giugno a settembre organizza il \"Masquerade Tour\", il suo primo tour di concerti come solista.Nel 2011 partecipa nuovamente al Melodifestivalen con il singolo \"Popular\", che vincer\u00e0 la selezione svedese e si classificher\u00e0 terzo all'Eurovision Song Contest 2011, sancendo il miglior risultato per la Svezia dal 1999 (prima della vittoria di Loreen nel 2012). Ha vinto anche il Premio della Stampa dei Marcel Bezen\u00e7on Awards.\n\"Popular\", pubblicato in Svezia nel febbraio 2011, raggiunge il doppio disco di platino in Svezia con 40\u00a0000 copie vendute.\nIl 29 giugno 2011 pubblica \"Saade Vol. 1\", che ottiene il disco d'oro una settimana dopo l'uscita.\nDa giugno a novembre prende parte ad un nuovo tour, chiamato \"Made of Pop Concert\".\nNel mese di luglio ha partecipato alla cerimonia inaugurale della Gothia Cup a G\u00f6teborg, e il 14 luglio ha cantato per la principessa Vittoria di Svezia e per la famiglia reale svedese.\nIl 30 novembre pubblica \"Saade Vol. 2\", contenente il singolo \"Hotter Than Fire\", in collaborazione con la cantante statunitense Dev.\nNel 2012 collabora con la cantante norvegese Tone Damli, rilasciando il singolo \"Imagine\".\nCome da tradizione si esibisce al Melodifestivalen 2012 (non come concorrente), cantando \"Hotter than Fire\", mentre \"Popular\" (canzone con cui ha vinto l'edizione precedente) sar\u00e0 cantata in una nuova versione jazz dalla cantante greco-svedese Helena Paparizou.\nNel 2013 rilascia un nuovo album, intitolato \"Forgive Me\".\nDurante l'Eurovision Song Contest 2013, ospitato a Malm\u00f6, viene scelto come co-conduttore di Petra Mede nella \"Green Room\" (dove i concorrenti, dopo essersi esibiti, aspettano i risultati).\nPartecipa nuovamente al Melodifestivalen nel 2015, con la canzone \"Sting\", scritta da Sam Arash Fahmi, Fredrik Kempe, Hamed Pirouzpanah e David Kreuger. La canzone si qualifica per la finale, dove si piazza quinto. Nel maggio successivo pubblica il singolo \"Girl From Sweden\".\nIl 24 giugno 2016 pubblica l'EP \"Saade\", da cui vengono estratti i singoli \"Colors\" e \"Wide Awake\". Nel 2017 pubblica invece il singolo Another Week e partecipa al talent show \"S\u00e5 mycket b\u00e4ttre, esperienza\" da cui viene successivamente tratto l'EP di sole cover \"S\u00e5 mycket b\u00e4ttre 2017\u00a0\u2013 Tolkningarna.\" Nel 2018 pubblica invece i singoli \"S\u00e5 j\u00e4vla fel\" e \"Vill ha mer.\"\nIl 14 giugno 2019 Saade pubblica il singolo \"Skit f\u00f6r varandra\". Nel 2020 l'artista pubblica un album di soli brani in lingua svedese intitolato \"Det svarta f\u00e5ret.\"\nCarriera televisiva.\nDurante l'estate del 2009 ha presentato, come conduttore, la trasmissione Disney \"My Camp Rock\", un concorso musicale internazionale basato su \"Camp Rock\".\nHa inoltre condotto \"Julias Stj\u00e4rnskott\", un concorso musicale per giovani.\nNel 2017 ha partecipato al \"S\u00e5 Mycket B\u00e4ttre.\"\nNel 2019 ha presentato il Melodifestivalen con Sarah Dawn Finer, Kodjo Akolor e Marika Carlsson e lo abbiamo visto anche su Rai1 nella finale dell'ESC, dando i voti della giuria svedese.\nVita privata.\nEric vive a Stoccolma.\nHa avuto una relazione con la cantante svedese Molly Sand\u00e9n, conclusasi ufficialmente il 9 gennaio 2012.\nDal 2015 \u00e8 fidanzato con la fashion blogger italo-svedese Nicole Falciani con cui convive."}
{"id": "3395858", "revid": "1543377", "url": "https://it.wikipedia.org/wiki?curid=3395858", "title": "Marco Cari", "text": "Carriera.\nGiocatore.\nProdotto del vivaio della Lazio, fa parte della rosa di prima squadra, non conta alcuna presenza, ma solo 8 panchine nella stagione 1977-1978.\nDopo aver collezionato 5 presenze nel , nel Frosinone diventa il calciatore con il maggior numero di presenze nella storia del club.\nAllenatore.\nLa sua carriera di allenatore comincia con due stagioni in Serie D nel Ferentino, concludendo il campionato al 7\u00ba posto nella prima stagione e al 12\u00ba nella seconda. Nel corso della seconda stagione compie un'autentica impresa nel girone di ritorno dopo che quello d'andata lo aveva visto all'ultimo posto con soli 11 punti.\nIn seguito si trasferisce al in Serie C2 concludendo la prima stagione al nono posto e arrivando ai play-off la seconda, dopo aver concluso il campionato al quinto posto. Il sogno promozione per\u00f2 si infrange in semifinale play-off contro il .\nL'ottimo campionato disputato in Campania gli valgono la chiamata della in Serie C1. Dopo il campionato la squadra si piazza al 14\u00ba posto e quindi \u00e8 obbligata a disputare i play-out contro il , riuscendo a salvarsi.\nNella stagione 2005-2006 \u00e8 chiamato a guidare il , arrivando al 7\u00ba posto al termine del campionato, in seguito ai 4 punti di penalizzazione inflitti alla squadra al termine dello stesso.\nNel 2006-2007 viene chiamato alla guida del dopo 6 giornate, arrivando al sesto posto, mancando per un soffio i play-off.\nI play-off per andare in Serie B arrivano alla guida del Taranto. Dopo aver concluso la stagione 2007-2008 al terzo posto, supera in semifinale il Crotone, ma deve arrendersi in finale all'.\nArriva la chiamata dell' in Lega Pro Prima Divisione girone B. Nonostante l'ottima partenza e la presenza della squadra sempre nei piani alti della classifica, dopo le due sconfitte consecutive alla quinta e alla sesta giornata di ritorno, rispettivamente contro (0-1) e Virtus Lanciano (1-2, quest'ultima in casa), che hanno fatto scendere l'Arezzo al terzo posto, a 7 punti dal capolista, hanno portato il 24 febbraio 2009 all'esonero di Cari, con l'arrivo in panchina di Guido Ugolotti. La permanenza di quest'ultimo sulla panchina amaranto \u00e8 per\u00f2 durata appena 5 giornate: dopo due vittorie (di cui una contro la capolista Gallipoli), un pareggio e due sconfitte, che hanno fatto scendere l'Arezzo al quinto posto, la dirigenza ha richiamato alla guida della squadra Cari. Quest'ultimo ha riportato l'Arezzo sul binario giusto: con due vittorie, tre pareggi e una sola sconfitta nelle ultime sei giornate, gli amaranto hanno agguantato il quarto posto finale, guadagnandosi l'accesso ai play-off contro il Crotone.\nNella gara di andata, il 31 maggio 2009, l'Arezzo si fa battere a domicilio per 2-1: al gol di Aurelio per i calabresi risponde Lauria per gli amaranto, ma il nuovo vantaggio ospite al 90' con Carcuro riduce al lumicino le possibilit\u00e0 di passaggio del turno.\nAl ritorno, il 7 giugno 2009, l'Arezzo subisce un autentico tracollo allo stadio Ezio Scida di Crotone: la partita termina con un umilante 4-0 dopo un monologo dei padroni di casa (reti di Pacciardi, Galardo, Scognamiglio e Russo), complice il clima da \"rompete le righe\" che si era venuto a creare.\nNel 2009 allena la in Serie B, subentrando a Fabio Brini dopo cinque giornate di campionato e venendo esonerato il 2 novembre 2009.\nIl 25 gennaio 2011 viene chiamato al per sostituire Arcangelo Sciannimanico, con l'obiettivo di portare la squadra alla salvezza nel girone B di Lega Pro Prima Divisione.\nRiesce nell'obiettivo compiendo un'impresa e concludendo la stagione all'11\u00ba posto con 40 punti. Il 18 maggio 2011 viene riconfermato per la stagione successiva durante una conferenza stampa.\nIl 7 febbraio 2012, il presidente del Barletta, Tat\u00f2, comunica l'esonero di Cari e l'ingaggio di Nello Di Costanzo alla guida della squadra.\nIl 24 luglio 2012, viene chiamato alla guida dell'Andria, ma dopo 4 giorni, attraverso una conferenza stampa, la societ\u00e0 comunica che non rientra nei piani tecnici ed economici. Il 31 luglio l'Andria riconferma il tecnico Vincenzo Cosco.\nIl 17 ottobre 2013 gli viene affidata la guida tecnica della Torres, con cui retrocede nei play-out contro il Forl\u00ec.\nIl 1\u00ba settembre 2014 sostituisce il dimissionario Salvatore Campilongo sulla panchina del , pochi giorni prima dell'inizio della stagione. Il 15 ottobre la societ\u00e0 aveva annunciato il suo esonero, salvo poi fare marcia indietro e confermarlo in panchina. Il 12 aprile, battendo 2-0 il Thermal Abano, conquista la matematica promozione in Lega Pro con quattro giornate di anticipo. Nonostante la conquista del campionato, il tecnico laziale non viene confermato e il 21 giugno 2015 \u00e8 sostituito da Alessandro Pane.\nIl 28 gennaio 2016 diventa il nuovo allenatore del al posto di Beppe Incocciati.\nNel giugno 2016 diventa il nuovo allenatore del , in Serie D, ma il 22 agosto dello stesso anno si dimette dall'incarico."}
{"id": "3395863", "revid": "1543377", "url": "https://it.wikipedia.org/wiki?curid=3395863", "title": "Leges Antoniae", "text": " \nLa Lex Antonia (legge Antonia, al plurale \"leges Antoniae\") fu una legge di diritto latino emanata da Marco Antonio nel 44 a.C..\nLa legge.\nCon questo provvedimento, Marco Antonio puntava ad abolire la dittatura, ma non fu il primo a intraprendere questa impresa:\ndopo la fine della Seconda Guerra Punica, infatti, il Senato romano emise il Senatus consultum ultimum, che per\u00f2 and\u00f2 perdendosi nel tempo, con le scalate al potere dei successivi dittatori.\nAd ogni modo, anche la \"lex Antonia\" fu declinata quando, nel 22 a.C., il Senato offr\u00ec la dittatura a Cesare Augusto."}
{"id": "3395868", "revid": "554814", "url": "https://it.wikipedia.org/wiki?curid=3395868", "title": "La peste scarlatta", "text": "La peste scarlatta o Il morbo scarlatto (\"The Scarlet Plague\") \u00e8 un romanzo breve post-apocalittico di Jack London pubblicato originariamente sul giornale \"The London Magazine\" nel 1912. Si tratta di un testo visionario in cui l'autore anticipa temi destinati ad avere larga diffusione nei decenni successivi. .\n\u00c8 stato pubblicato in italiano per la prima volta nel 1927.\nTrama.\n2073, sessant'anni dopo che una inarrestabile pestilenza, il \"morbo rosso\", ha eliminato gran parte della popolazione umana e fatto ripiombare i pochi sopravvissuti nell'et\u00e0 della pietra, James Howard Smith, un vecchio tra i pochi superstiti nell'area di San Francisco negli Stati Uniti, racconta come andarono le cose ai nipoti inselvatichiti dei sopravvissuti, cercando di impartire loro una lezione di saggezza e di conoscenza."}
{"id": "3395874", "revid": "177744", "url": "https://it.wikipedia.org/wiki?curid=3395874", "title": "Mechano-Growth Factor", "text": "IGF-1 Ec \u00e8 una isoforma dell'IGF-1 (Fattore di crescita insulino-simile 1). \u00c8 anche conosciuto come MGF (Fattore di Crescita Meccanico) in quanto si \u00e8 riscontrato attivarsi in risposta a stimoli muscolari meccanici.\nA differenza dell'IGF-1 non circola sistematicamente nell'organismo, si attiva in loco ed esplica la sua funzione a livello locale stimolando la maturazione e la crescita oltre che delle cellule muscolari gi\u00e0 esistenti anche delle cellule satellite quiescenti, promuove inoltre la sintesi proteica oltre che il trasporto del glicogeno all'interno delle cellule bersaglio stesse. \u00c8 quindi imputabile alla sua presenza sia ipertrofia che iperplasia delle cellule muscolari scheletriche."}
{"id": "3395877", "revid": "122102129", "url": "https://it.wikipedia.org/wiki?curid=3395877", "title": "Meg Giry", "text": "Meg Giry \u00e8 un personaggio immaginario creato da Gaston Leroux per il suo celebre romanzo \u201cIl Fantasma dell'Opera\u201d. Il ruolo che ricopre nel romanzo di Leroux \u00e8 marginale, ma assume maggior importanza nel musical di Andrew Lloyd Webber \u201cThe Phantom of the Opera\u201d e, soprattutto, in \u201cLove Never Dies\u201d.\nNel romanzo.\nNel romanzo di Leroux Meg viene chiamata generalmente \u201cla piccola Giry\u201d. Meg \u00e8 la figlia di Madame Giry ed \u00e8 una ballerina di fila all'Op\u00e9ra Garnier di Parigi.\nViene descritta da Leroux come una ragazza con occhi di pece, capelli d'inchiostro, carnagione bruna, tutta pelle e ossa come una prugna. Ha un comportamento un po' aspro.\nIl Fantasma dell'Opera ha promesso alla madre Madame Giry che Meg sarebbe diventata Baronessa di Barbazac, e quindi l'anziana donna si mette subito al servizio del fantomatico individuo. Non \u00e8 amica di Christine Daa\u00e9, anzi ne parla male con il conte Philippe.\nNel musical.\nNel musical di Andrew Lloyd Webber \u201cThe Phantom of the Opera\u201d, il personaggio di Meg cambia radicalmente ed assume importanza. Innanzitutto diventa pi\u00f9 bella, con lunghi capelli biondi ed occhi azzurri, con un carattere dolce ed innocente, tanto da credere nell'Angelo della musica di Christine (nel musical sono amiche).\nSua madre, Madame Giry, \u00e8 la maitresse del balletto del teatro, e suggerisce ai nuovi impresari di usare Christine come sostituta di Carlotta Giudicelli nella nuova produzione dell'Hannibal di Chalumeau.\nQuando il Fantasma uccide il tenore Ubaldo Piangi, Meg si precipita con la folla inferocita nei sotterranei del teatro per cercare l'assassino. \u00c8 la prima ad entrare nel covo del Fantasma ed \u00e8 colei che ne trova la maschera abbandonata. \nIn alcune produzioni Meg sostituisce Joseph Buquet nella canzone \u201cMagical Lasso\u201d.\nIn \"Love Never Dies\".\nNel musical di Andrew Lloyd Webber \"Love Never Dies\", il personaggio di Meg assume ulteriore importanza, tanto da diventare l'antagonista principale dello spettacolo.\nDopo essere fuggita negli Stati Uniti con Madame Giry ed il Fantasma, riesce a ottenere molto denaro prostituendosi con uomini molto importanti; quando il Fantasma, grazie a questo denaro, aprir\u00e0 il suo parco divertimenti, lei ci lavorer\u00e0 come spogliarellista, adottando il nome d'arte di \"Ooh-la-la-Girl\".\nMa la sua segreta speranza \u00e8 quella che il fantasma (che ama segretamente), noti il suo talento e la renda una cantante brava quanto Christine. Ma quando scopre che il Fantasma \u00e8 ancora innamorato della sua vecchia amica, impazzir\u00e0 a tal punto da uccidere Christine.\nInterpreti.\nNel musical di Andrew Lloyd Webber Meg \u00e8 stata interpretata da Elisa Heinsohn (cast originale di Broadway), Catherine Ulissey, Tener Brown, Geralyn Del Corso, Jennifer Dawn Stillings, Joelle Gates, Heather McFadden, Kara Klein, Paloma Garcia-Lee, Janet Devenish e Heidi Ann O'Brien.\nNella transposizione cinematografica del 2004 \u00e8 stata interpretata da Jennifer Ellison.\nIn Love Never Dies Meg \u00e8 interpretata da Summer Strallen."}
{"id": "3395896", "revid": "71155", "url": "https://it.wikipedia.org/wiki?curid=3395896", "title": "Confine tra il Regno Unito e la Spagna", "text": "Il confine tra il Regno Unito e la Spagna descrive la linea di demarcazione tra questi due stati. Si trova nei pressi di Gibilterra e, con la lunghezza di 1,2\u00a0km, \u00e8 il confine terrestre pi\u00f9 corto tra due stati e il secondo al mondo dopo il confine fluviale tra il Botswana e lo Zambia (0,15 km).\nCaratteristiche.\nIl confine risale al 1713 dopo il Trattato di Utrecht e alla cessione di Gibilterra al Regno Unito dopo la guerra di successione spagnola.\nL'unico comune spagnolo confinante con Gibilterra \u00e8 La L\u00ednea de la Concepci\u00f3n, che si trova nella Provincia di Cadice (Andalusia). \nAgli inizi del ventunesimo secolo il confine si trova presso l'aeroporto di Gibilterra e il Victoria Stadium."}
{"id": "3395905", "revid": "298229", "url": "https://it.wikipedia.org/wiki?curid=3395905", "title": "Sofka Popova", "text": ""}
{"id": "3395907", "revid": "1305772", "url": "https://it.wikipedia.org/wiki?curid=3395907", "title": "Solferino (cacciatorpediniere)", "text": "Il Solferino \u00e8 stato un cacciatorpediniere (e successivamente una torpediniera) della Regia Marina. Dopo la cattura da parte tedesca ha servito nella Kriegsmarine come TA 18.\nStoria.\nGli anni Venti e Trenta.\nCostruito tra l'aprile 1917 e l'ottobre 1921, il \"Solferino\" apparteneva alla classe Palestro. Tra il 1921 e l'aprile 1922 il cacciatorpediniere fu impegnato nell'iniziale periodo di attivit\u00e0 addestrativa.\nNell'aprile 1922 la nave venne aggregata alla Divisione del Levante, con base a Costantinopoli, dove stazion\u00f2 per un anno, con area operativa lungo le coste turche dell'Egeo e nel Dodecaneso.\nNel 1924 il \"Solferino\" fu impiegato in Mar Tirreno, avendo occasione di scortare per due volte la nave reale \"Savoia\". Nel 1927 l'unit\u00e0 fu dislocata in Sud Italia. Nel 1929 il cacciatorpediniere, insieme ai gemelli \"Palestro\", \"Confienza\" e \"San Martino\", costituiva la VII Squadriglia Cacciatorpediniere, che, insieme alla VIII Squadriglia (composta dalle unit\u00e0 della classe Curtatone) ed all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto.\nTra il 1927 ed il 1937 la nave effettu\u00f2 numerose crociere nel bacino orientale del Mediterraneo, poi il suo impiego divenne meno frequente.\nNel 1938 (per altre fonti nel 1930) il cacciatorpediniere fu sottoposto a lavori di modifica che videro l'innalzamento del fumaiolo prodiero, dato che il fumo, altrimenti, avrebbe ostacolato la punteria e la direzione del tiro. Nel corso dello stesso anno la nave, ormai anziana, fu declassata a torpediniera.\nPoco prima dello scoppio del secondo conflitto mondiale si progett\u00f2 di potenziare l'armamento contraereo delle quattro unit\u00e0 della classe Palestro, sostituendo uno dei pezzi da 102\u00a0mm ed entrambi i cannoni da 76\u00a0mm con quattro mitragliere da 20\u00a0mm, ma tale proposito non fu mai messo in atto.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Solferino\" apparteneva alla XV Squadriglia Torpediniere (\"Palestro\", \"Confienza\", \"San Martino\") con base a Venezia. Durante il conflitto la torpediniera oper\u00f2 principalmente in Adriatico ed in Egeo, effettuando soprattutto missioni di scorta convogli ma anche di posa di mine alla deriva.\nIl 20 agosto 1940, infatti, con la costituzione del Comando Superiore Traffico Albania (Maritrafalba), divenuto attivo dal 5 settembre successivo, la \"Solferino\" venne dislocata a Brindisi ed assegnata, con altre unit\u00e0 (due anziani cacciatorpediniere, altre nove torpediniere, tre incrociatori ausiliari e la XIII Squadriglia MAS), a tale Comando, per il servizio di scorta convogli da e per l'Albania.\nLa torpediniera inizi\u00f2 il proprio servizio per conto di Maritrafalba il 6 settembre 1940, quando scort\u00f2 da Bari a Durazzo, insieme al vecchio cacciatorpediniere \"Carlo Mirabello\" ed all'incrociatore ausiliario \"RAMB III\", le motonavi \"Catalani\" e \"Viminale\", con a bordo 2186 militari e 57 tonnellate di automezzi ed altri materiali. L'indomani la \"Solferino\" ed il \"Mirabello\" scortarono il piroscafo \"Italia\" e la motonave \"Rossini\", vuoti, di ritorno da Durazzo a Bari.\nL'8 settembre \"Solferino\", \"Mirabello\" e l'incrociatore ausiliario \"Barletta\" scortarono da Bari a Durazzo i piroscafi \"Galilea\" e \"Quirinale\", carichi di 2364 uomini e 145 tonnellate di rifornimenti. Due giorni pi\u00f9 tardi la \"Solferino\", insieme alla capoclasse \"Palestro\", rientr\u00f2 in Italia scortando da Durazzo a Bari il \"Galilea\", il \"Quirinale\" ed un terzo piroscafo, l'\"Oreste\", che rientravano vuoti.\nTornata in Albania, la \"Solferino\" scort\u00f2 poi, il 21 settembre, i piroscafi \"Nautilus\", \"Procione\" e \"Polcevera\" che rientravano vuoti da Valona a Bari. Quattro giorni dopo la torpediniera lasci\u00f2 Bari alla volta di Durazzo, scortando, insieme al \"Barletta\" ed alla torpediniera \"Monzambano\", il \"Galilea\" ed il \"Quirinale\", aventi a bordo 2195 militari della Divisione \u00abPiemonte\u00bb e 148 tonnellate di rifornimenti. L'indomani, il 26, la \"Solferino\" e la \"Monzambano\" scortarono i due piroscafi che tornavano vuoti da Durazzo a Bari.\nIl 28 settembre \"Solferino\", \"Monzambano\" e \"Barletta\" scortarono da Bari a Durazzo \"Catalani\" e \"Viminale\", aventi a bordo 2140 uomini e 109 tonnellate di materiali, ed il giorno seguente la sola \"Solferino\" fu di scorta alle due motonavi che tornavano vuote in Italia, sulla medesima rotta.\nIl 1\u00ba ottobre 1940 la torpediniera, unitamente al \"Barletta\" e ad un'altra torpediniera, la \"Partenope\", scort\u00f2 le motonavi \"Rossini\" e \"Viminale\" ed il piroscafo \"Italia\", con 2200 uomini di truppa e 90 tonnellate di materiali, da Bari a Durazzo, via Brindisi. Il giorno successivo \"Solferino\" e \"Partenope\" scortarono i tre trasporti sulla rotta di ritorno da Durazzo a Bari.\nIl 12 ottobre 1940 Maritrafalba venne sciolto, ma gi\u00e0 il 21 ottobre tale comando venne ricostituito, e di nuovo la \"Solferino\" venne posta alle sue dipendenze (unitamente ai due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS) per la scorta dei convogli e la caccia antisommergibile.\nLa torpediniera lasci\u00f2 Bari alle cinque di pomeriggio del 28 ottobre, scortando, insieme all'anziana torpediniera \"Generale Marcello Prestinari\" ed al piccolo incrociatore ausiliario \"Lago Zuai\", i piroscafi \"Argentina\", \"Firenze\" e \"Premuda\", aventi a bordo 1871 militari, 150 quadrupedi, 27 autoveicoli e 184 tonnellate di rifornimenti: il convoglio giunse a Valona alle 6.30 del 29 ottobre. Tornata in Italia, la \"Solferino\" ripart\u00ec da Brindisi alle 23.30 del 31 ottobre, insieme agli incrociatori ausiliari \"Capitano A. Cecchi\" e \"RAMB III\", scortando la motonave \"Citt\u00e0 di Marsala\" ed i piroscafi \"Campidoglio\" e \"Principessa Giovanna\", sui quali erano imbarcati 2873 militari. Le navi arrivarono a Durazzo alle sei del mattino del 1\u00ba novembre, dopo di che la \"Solferino\" torn\u00f2 in Italia.\nLa torpediniera salp\u00f2 da Bari a mezzanotte e mezza del 2 novembre, insieme al \"RAMB III\", scortando le motonavi \"Verdi\" e \"Puccini\" ed il piroscafo \"Caron\", che trasportavano 1500 uomini e 62 tonnellate di materiali. Il convoglio giunse a Durazzo alle 16.10 dello stesso giorno. La \"Solferino\" lasci\u00f2 Durazzo alle 12.30 del 5 novembre, scortando il piroscafo \"Antonio Locatelli\" a Valona, dove arriv\u00f2 alle undici di quella sera. Due giorni dopo la nave ripart\u00ec da Valona all'una di notte del 7, scortando a Brindisi, dove giunse alle 8.40, la motonave \"Piero Foscari\", carica di merci di vario tipo.\nAll'una dell'8 novembre la \"Solferino\" lasci\u00f2 Brindisi alla volta di Valona, unitamente al \"RAMB III\", per scortarvi la \"Viminale\", avente a bordo 957 uomini, 29 automezzi, 241 motocicli e 188 tonnellate di rifornimenti: le navi giunsero a destinazione alle due del pomeriggio di quel giorno. La torpediniera ripart\u00ec da Valona alle due di notte del 9 novembre, insieme al \"Lago Zuai\", scortando a Brindisi, dove giunsero alle 12.35, quattro mercantili vuoti, ossia la motonave \"Marin Sanudo\" ed i piroscafi \"Milano\", \"Aventino\" e \"Galilea\".\nIl 10 novembre, alle quattro del mattino, la \"Solferino\" part\u00ec da Bari alla volta di Brindisi, per scortare, insieme all'incrociatore ausiliario \"Egeo\", i piroscafi \"Sardegna\", \"Titania\" e \"Tagliamento\": il convoglio faceva parte di un gruppo di due, che trasportavano complessivamente 1178 militari, 6 veicoli, 1145 quadrupedi e 229 tonnellate di materiali. Arrivate a Brindisi alle sette del mattino, la \"Solferino\" e l'\"Egeo\" ne ripartirono l'indomani alle 7.15 insieme ad un'altra torpediniera, la \"Nicola Fabrizi\", per scortare a Valona, dove giunsero alle 17.45, il \"Sardegna\" e la motonave \"Citt\u00e0 di Savona\".\nNella notte tra l'11 ed il 12 novembre 1940 la nave salp\u00f2 da Valona e soccorse, insieme alla torpediniera \"Curtatone\", 140 naufraghi appartenenti agli equipaggi di un convoglio (piroscafi \"Antonio Locatelli\", \"Premuda\" e \"Capo Vado\", motonave \"Catalani\") distrutto da una formazione di incrociatori inglesi nel canale d'Otranto. La \"Solferino\" lasci\u00f2 poi Valona alle cinque del mattino del 14 novembre, scortando a Brindisi, dove giunse alle 15.30, i piroscafi \"Carmelo\" e \"Giuseppe Magliulo\", impegnati in traffico civile.\nTornata in Albania, la torpediniera ripart\u00ec da Valona alle 11.30 del 27 novembre, scortando a Brindisi, dove arriv\u00f2 alle 17.10, il piroscafo \"Rialto\", anch'esso utilizzato per il servizio civile. Il 30 novembre, alle sette di sera, la \"Solferino\" e l'incrociatore ausiliario \"Francesco Morosini\" salparono da Bari alla volta di Durazzo, di scorta alle motonavi \"Verdi\" e \"Puccini\" ed al piroscafo \"Galilea\", carichi di 2767 militari, 48 quadrupedi e 179 tonnellate di rifornimenti.\nAll'una di notte del 5 dicembre 1940 la \"Solferino\" part\u00ec da Brindisi scortando la motonave \"Citt\u00e0 di Trapani\" ed i piroscafi \"Diana\" e \"Brunner\", con un carico di 447 uomini, 420 quadrupedi, 56 tonnellate di munizioni ed altri materiali e 455 tonnellate di foraggio. Le navi giunsero a Valona alle dieci del mattino. Tornata a Bari, la torpediniera ne ripart\u00ec alle 20.40 del 6 dicembre di scorta ai piroscafi \"Nita\" e \"Casaregis\", aventi a bordo 43 uomini, 279 automezzi e 1620 tonnellate di rifornimenti, giungendo a Durazzo alle 11.20 del giorno seguente. La nave lasci\u00f2 Durazzo alle 00.45 del 9 dicembre, insieme all'incrociatore ausiliario \"Arborea\", scortando i piroscafi \"Monstella\" ed \"Aventino\" e la motonave \"Marin Sanudo\", che tornavano vuoti a Bari, dove giunsero alle 17.20.\nLa \"Solferino\" salp\u00f2 nuovamente da Brindisi alle 6.30 del 14 dicembre, di scorta ai piroscafi \"Absirtea\" e \"Sant'Agata\" ed alla motonave \"Citt\u00e0 di Savona\", che, con un carico di 742 uomini, 1145 quadrupedi, 178,5 tonnellate di viveri, foraggio, vestiario ed altri rifornimenti, giunsero a Valona alle 14.50 di quello stesso giorno.\nTornata in Italia, la torpediniera lasci\u00f2 Brindisi alle 8.40 del 20 dicembre insieme all'incrociatore ausiliario \"Brindisi\", per scortare a Valona, dove arrivarono alle quattro del pomeriggio, il grosso piroscafo \"Piemonte\", con a bordo 3561 uomini, undici quadrupedi e 369 tonnellate di pezzi d'artiglieria, munizioni, provviste ed altri materiali.\nAll'alba del 25 dicembre la nave lasci\u00f2 il porto albanese su ordine di Marina Valona, per cercare eventuali ulteriori superstiti del piroscafo \"Firenze\", silurato il giorno precedente durante la navigazione da Bari a Valona in posizione 40\u00b034' N e 19\u00b002' E (tutti i sopravvissuti, 903 dei 996 uomini a bordo, erano stati salvati dall'incrociatore ausiliario \"Barletta\"), ed il relitto galleggiante del piroscafo stesso, che, nell'impossibilit\u00e0 di rimorchiarlo, era stato abbandonato alla deriva: la ricerca risult\u00f2 per\u00f2 del tutto infruttuosa.\nLa \"Solferino\" part\u00ec da Bari alle nove di sera del 28 dicembre, insieme al \"Barletta\", per scortare a Durazzo i piroscafi \"Quirinale\" ed \"Aventino\" e la motonave \"Donizetti\", con un carico di 2538 uomini, 84 quadripedi e 626 tonnellate di rifornimenti. Il convoglio giunse a destinazione alle 10.30 del giorno seguente, ma la \"Solferino\" dovette lasciare il convoglio e rientrare a Bari a causa delle condizioni del mare. La nave lasci\u00f2 Bari a mezzanotte del 29, unitamente all'incrociatore ausiliario \"Brioni\", per scortare a Durazzo il piroscafo \"Milano\" e la motonave \"Verdi\", aventi a bordo 1710 militari, 118 quadrupedi e 400 tonnellate di rifornimenti: il convoglio giunse a destinazione alle 13.25 del 30.\nLa \"Solferino\" fu l'unit\u00e0 di Maritrafalba che effettu\u00f2 l'ultima missione di scorta dell'anno 1940: alle quattro del pomeriggio del 31 dicembre, infatti, la torpediniera lasci\u00f2 Durazzo di scorta ai piroscafi \"Milano\" e \"Sant'Agata\" ed alla motonave \"Verdi\", arrivando a Bari alle 9.30 del 1\u00ba gennaio 1941.\n1941.\nIl 24 gennaio 1941, alle 5.50, la \"Solferino\" part\u00ec da Brindisi alla volta di Durazzo, per scortarvi i piroscafi \"Merano\", un postale, e \"Titania\", con a bordo 224 militari, 609 quadrupedi e 56 tonnellate di foraggio ed altri rifornimenti: il convoglio giunse in porto alle 15.15 del giorno stesso. La torpediniera ripart\u00ec da Durazzo alle sette del mattino del giorno seguente, scortando a Bari, dove giunsero alle 2.50, i piroscafi \"Silvano\" e \"Miseno\" e la piccola nave cisterna \"Abruzzi\", vuoti.\nL'indomani, alle 17 del 26 gennaio, la nave lasci\u00f2 Bari insieme all'incrociatore ausiliario \"Brindisi\", di scorta ai piroscafi \"Iseo\" (impegnato in traffico civile), \"Laura C.\", \"Carnia\" e \"Rosandra\", aventi a bordo 26 militari, 276 automezzi e 177 tonnellate di carne congelata. Il convoglio giunse a Durazzo alle 9.15 del giorno seguente. Lo stesso 27 gennaio la \"Solferino\" scort\u00f2 i piroscafi \"Brunner\", \"Zena\" e \"Monstella\" di rientro, vuoti, a Brindisi. Spostatasi a Bari, la torpediniera ripart\u00ec dalle 18.30 del 30 gennaio di scorta ai piroscafi \"Zena\", \"Miseno\" e \"Perla\", con un carico di 67 uomini, 496 quadrupedi, 574 tonnellate di foraggio e 135 di altri rifornimenti: il convoglio arriv\u00f2 a Durazzo alle 10.15 del 31 gennaio.\nAlle 18.30 del 2 febbraio 1941 la \"Solferino\" ripart\u00ec da Durazzo di scorta alle motonavi \"Citt\u00e0 di Agrigento\" e \"Citt\u00e0 di Trapani\" ed al piroscafo \"Monrosa\", di ritorno vuoti a Brindisi, dove giunsero alle 8.30 del giorno seguente. Alle undici di sera del 4 febbraio la torpediniera lasci\u00f2 Bari unitamente al \"Brioni\", scortando le motonavi \"Citt\u00e0 di Savona\", \"Citt\u00e0 di Trapani\", \"Donizetti\" e \"Rossini\", che trasportavano il primo scaglione della Divisione Fanteria \u00abForl\u00ec\u00bb, ossia 3200 uomini e 529 tonnellate di materiali. Il convoglio giunse a Durazzo a mezzogiorno del 5. La torpediniera ripart\u00ec da Durazzo alle 16.30 del 6 febbraio, di scorta alle motonavi \"Donizetti\", \"Rossini\" e \"Puccini\", che rientravano vuote a Bari, dove giunse alle 4.30 del 7.\nAlle tre di notte dell'8 febbraio la \"Solferino\" lasci\u00f2 Bari insieme al \"Barletta\", scortando l'\"Italia\", il \"Titania\" e lo \"Zena\", aventi un carico di 1371 uomini, 1139 quadrupedi e 224 tonnellate di rifornimenti, che giunsero a Durazzo alle 17.30. La nave ripart\u00ec da Durazzo alle 3.30 dell'11 febbraio, scortando il \"Titania\", lo \"Zena\" ed un terzo piroscafo anch'esso vuoto, il \"Caterina\", a Bari, giungendovi alle cinque del pomeriggio del giorno stesso. Gi\u00e0 alle 23.45 dello stesso 11 febbraio la torpediniera prese nuovamente il mare, da Bari, insieme al \"Brioni\", per scortare a Durazzo i piroscafi \"Casaregis\" e \"Carnia\", aventi a bordo 271 autoveicoli, \"Padenna\", carico di carburante, e \"Rosandra\", avente a bordo 1600 operai. Le navi giunsero a destinazione alle due del pomeriggio del 12 febbraio.\nLa \"Solferino\" ripart\u00ec da Durazzo a mezzanotte e trenta del 15, scortando a Bari i piroscafi \"Contarini\", \"Tagliamento\" e \"Laura C.\", che arrivarono a Bari alle 23.15 di quello stesso giorno. La torpediniera lasci\u00f2 Bari alle due di notte del 17, insieme al \"Capitano Cecchi\", scortando a Durazzo, dove arrivarono alle 16.20 di quello stesso giorno, i piroscafi \"Milano\" ed \"Aventino\" e le motonavi \"Verdi\" e \"Citt\u00e0 di Alessandria\", aventi a bordo 3578 militari e 383 tonnellate di rifornimenti. La \"Solferino\" ripart\u00ec da Durazzo alle sei di sera del giorno seguente, scortando il piroscafo \"Aventino\" e le motonavi \"Verdi\" e \"Citt\u00e0 di Alessandria\", vuote, ed arrivando a Bari alle 7.10.\nAll'1.15 del 6 marzo la torpediniera lasci\u00f2 Brindisi di scorta ai piroscafi \"Carnia\", \"Sagitta\" e \"Monrosa\", carichi di 113 automezzi e 1072 quadrupedi, giungendo a Durazzo alle 14.15. Alle 18 del giorno stesso l'unit\u00e0 ripart\u00ec da Durazzo scortando la motonave \"Citt\u00e0 di Agrigento\" ed i piroscafi \"Laura\", \"Pontinia\" e \"Pescara\", vuoti, con i quali giunse a Bari alle 10.30 del 7 marzo.\nAlle otto di sera dell'8 marzo al \"Solferino\" ripart\u00ec da Bari per scortare a Durazzo i piroscafi \"Giacomo C.\", \"Zenobia Martini\" ed \"Irma Calzi\": i tre mercantili, aventi un carico di 1562 tonnellate di foraggio, 1000 tonnellate di combustibili e 724 tonnellate di carburanti, arrivarono nel porto albanese alle 16.30 del 9 novembre. La torpediniera ripart\u00ec da Durazzo alle 3.30 del 10 marzo, di scorta alla motonave \"Citt\u00e0 di Bastia\", che trasportava 272 feriti, ed al piroscafo \"Vesta\", vuoto, con i quali arriv\u00f2 a Bari alle 18.30.\nIl 12 marzo la \"Solferino\" ed il \"Capitano Cecchi\" scortarono da Bari a Durazzo le motonavi \"Barbarigo\", \"Citt\u00e0 di Bastia\" e \"Citt\u00e0 di Tripoli\" ed il piroscafo \"Titania\", aventi a bordo 1395 uomini, 644 quadrupedi, 123 veicoli e 943 tonnellate di rifornimenti. Alle 5.30 del giorno seguente la nave lasci\u00f2 Durazzo per Bari, dove arriv\u00f2 alle 19.30, scortando \"Citt\u00e0 di Bastia\", \"Citt\u00e0 di Tripoli\" (le due motonavi avevano imbarcato 497 feriti) ed i piroscafi vuoti \"Bolsena\" e \"Maria\".\nAlle dieci di sera del 16 marzo la torpediniera part\u00ec da Bari per scortare a Durazzo i piroscafi \"Carmela\", \"Rinucci\", \"Giglio\" e \"Bucintoro\", aventi a bordo 350 tonnellate di foraggio e 2362 di altri rifornimenti: il convoglio giunse a destinazione alle quattro del pomeriggio successivo. L'unit\u00e0 lasci\u00f2 Durazzo alle dieci del 18 marzo, scortando a Bari la motonave \"Citt\u00e0 di Trapani\", con a bordo 199 feriti leggeri, il piroscafo postale \"Campidoglio\" ed i piroscafi vuoti \"Zena\" ed \"Absirtea\". Le navi giunsero in porto alle otto del mattino successivo.\nAlle 15.15 del 20 marzo la \"Solferino\" part\u00ec da Brindisi di scorta al piroscafo \"Pontinia\", con un carico di 650 tonnellate di benzina, arrivando a Durazzo alle 18.30. Il giorno stesso la nave lasci\u00f2 Durazzo alla volta di Bari, dove arriv\u00f2 alle cinque del mattino del 21, scortando i piroscafi vuoti \"Giacomo C.\", \"Zenobia Martini\" e \"Tergestea\".\nAlle undici di sera del 22 marzo l'unit\u00e0 salp\u00f2 da Bari insieme al \"Capitano Cecchi\", scortando le motonavi \"Citt\u00e0 di Bastia\", \"Citt\u00e0 di Alessandria\" e \"Citt\u00e0 di Savona\" ed il piroscafo \"Milano\", diretti a Durazzo, dove giunsero alle 14.30 dell'indomani, con 3343 militari, 138 quadrupedi e 234 tonnellate di materiali. Alle 13.30 del 23 marzo la \"Solferino\", in arrivo a Durazzo con il convoglio, ricevette l'ordine di andare incontro ad un altro convoglio proveniente da Bari, formato dai piroscafi \"Annia Capano\", \"Vesta\" e \"Monstella\", dai quali la nave di scorta, la torpediniera \"Castelfidardo\", si era separata per soccorrere un'altra nave del convoglio, il piroscafo \"Carnia\", silurato da un sommergibile. La torpediniera scort\u00f2 in sicurezza i tre piroscafi, che giunsero a destinazione alle 16.30. La \"Solferino\" ripart\u00ec da Durazzo alle 7.30 del 24 marzo, scortando a Bari, dove giunse alle 22.30, le motonavi \"Citt\u00e0 di Bastia\" (che trasportava 160 feriti lievi), \"Citt\u00e0 di Alessandria\" e \"Citt\u00e0 di Savona\" ed il piroscafo \"Mameli\".\nIl 25 marzo, alle 20.30, la \"Solferino\" lasci\u00f2 Bari di scorta ai piroscafi \"Laura C.\" e \"Bolsena\" ed alla motonave \"Riv\", aventi a bordo 61 militari, 233 veicoli, 1780 tonnellate di munizioni e 1494 tonnellate di altri rifornimenti. Il convoglio arriv\u00f2 a Durazzo alle 10.50 del giorno seguente. L'unit\u00e0 riprese il mare da Durazzo alle sette di sera del 27, scortando a Bari, con arrivo alle 9.40 del 28, quattro mercantili vuoti, \"Citt\u00e0 di Bastia\", \"Riv\", \"Abruzzi\" e la piccola motonave \"Carlotta\".\nAlle sei di sera del 29 marzo la torpediniera part\u00ec da Bari per scortare a Durazzo, dove giunse alle 8.45 del 30, i piroscafi \"Casaregis\", \"Polcevera\", \"Bucintoro\" e \"Costante C.\", aventi a bordo 32 militari, 154 automezzi, 2726 tonnellate di munizioni, 380 di foraggio e 760 di altri rifornimenti. Alle 18 del 30 la \"Solferino\" ripart\u00ec da Durazzo di scorta ai piroscafi \"Vesta\" e \"Contarini\" ed alle motonavi \"Rossini\" e \"Narenta\", arrivando a Bari alle 7.45 del 31.\nAprile 1941 inizi\u00f2 con un'altra missione di scorta, il 2, da Bari a Durazzo: la \"Solferino\" ed il \"Barletta\" lasciarono il capoluogo pugliese a mezzanotte, di scorta alle motonavi \"Citt\u00e0 di Tripoli\", \"Citt\u00e0 di Savona\", \"Citt\u00e0 di Alessandria\" e \"Donizetti\", aventi a bordo 2744 uomini e 392 tonnellate di rifornimenti. Il convoglio giunse a destinazione alle 13.30, e la torpediniera ripart\u00ec da Durazzo alle sette del mattino seguente, scortando a Bari, dove giunse alle otto di sera, la \"Citt\u00e0 di Alessandria\", la \"Citt\u00e0 di Savona\" ed un piroscafo anch'esso vuoto, il \"Tripoli\".\nIl 5 aprile, alle nove di sera, la torpediniera part\u00ec da Bari di scorta ai piroscafi \"Istria\" e \"Zena\", aventi a bordo 110 uomini, 560 quadrupedi, 119 automezzi e 724 tonnellate di rifornimenti, giungendo a Durazzo alle quattro del pomeriggio dell'indomani. L'8 aprile, alle 22.30, la \"Solferino\" lasci\u00f2 di nuovo Bari, scortando il piroscafo \"Diana\" e la motonave \"Riv\", con 116 militari, 465 quadrupedi, 159 autoveicoli ed altri rifornimenti; il convoglio giunse a Durazzo alle 17 del 9 aprile. L'unit\u00e0 salp\u00f2 da Durazzo alle 9.30 del 10 aprile, scortando a Bari, con arrivo all'1.30 dell'11 aprile, il piroscafo \"Italia\", vuoto, e le motonavi \"Rossini\", con a bordo 150 militari che rimpatriavano, e \"Puccini\", avente a bordo 80 detenuti ed altri 48 rimpatrianti.\nAlle tre di notte del 12 aprile la \"Solferino\" part\u00ec da Brindisi per Valona, dove arriv\u00f2 alle 11.30, scortando le motonavi \"Filippo Grimani\" e \"Stampalia\", aventi a bordo cinque autoveicoli, 650 tonnellate di benzina ed altri materiali. Dopo poco pi\u00f9 di un'ora dall'arrivo, alle 12.45, la torpediniera ripart\u00ec per Brindisi, scortando i piroscafi vuoti \"Favorita\", \"Avionia\" ed \"Iseo\", con i quali giunse a destinazione alle 6.30 del 13 aprile.\nAlle sette del mattino del 14 aprile la nave, insieme al cacciatorpediniere \"Mirabello\", lasci\u00f2 Durazzo per scortare a Bari, dove arriv\u00f2 alle 22, tre mercantili vuoti, \"Istria\", \"Rossini\" e \"Puccini\". Un'ora pi\u00f9 tardi la \"Solferino\" prese nuovamente il mare di scorta al piroscafo postale \"Campidoglio\", al piroscafo da carico \"Monstella\" ed alle motonavi \"Marco Foscarini\" e \"Marin Sanudo\", dirette a Durazzo con 104 militari, 547 quadrupedi e munizioni. Le navi giunsero nel porto albanese alle 15.30 del giorno seguente. Alle sei del mattino del 16 la torpediniera salp\u00f2 da Durazzo scortando il \"Campidoglio\", in servizio postale Durazzo-Brindisi, il \"Tagliamento\" ed il \"Sant'Agata\", entrambi vuoti. Dopo essersi fermato davanti a Brindisi, dove alle 17.10 la \"Solferino\" accompagn\u00f2 in porto il \"Campidoglio\", il convoglio prosegu\u00ec per Bari, arrivandovi alle 23.\nL'unit\u00e0 part\u00ec da Brindisi alle 3.30 del 18 aprile, scortando a Durazzo, dove arriv\u00f2 alle 16.30, la nave cisterna \"Abruzzi\" ed i piroscafi \"Albachiara\", \"Carmela\" ed \"Asteria\", aventi un carico di 480 tonnellate di gasolio, 300 di legname e 1051 di altri rifornimenti. Trasferitasi a Valona, la \"Solferino\" ne ripart\u00ec alle dieci del 21 aprile scortando i piroscafi vuoti \"Bucintoro\", \"Caterina\" e \"Scarpanto\", con i quali giunse a Brindisi alle 19.45.\nIl 23 aprile, alle 3.30, la torpediniera part\u00ec da Brindisi insieme al \"Barletta\", scortando a Valona, dove arrivarono alle dieci, i piroscafi \"Ivorea\", \"Francesco Crispi\" e \"Galilea\", carichi di 2365 uomini, 67 quadrupedi, 1288 tonnellate di carne congelata e 205 di altri materiali. La \"Solferino\" lasci\u00f2 Valona alle 13.30 del giorno seguente, scortando il \"Crispi\" ed il \"Galilea\" che rientravano a Brindisi, dove giunse alle 20.40.\nAlle 23.20 del 27 aprile la nave part\u00ec da Brindisi per Valona, di scorta ai piroscafi \"Giacomo C.\" e \"Brundisium\", aventi un carico di 1500 tonnellate di foraggio e 580 di materiali medici: il convoglio arriv\u00f2 a Valona alle nove del mattino del 28 aprile. La \"Solferino\" riprese il mare alle sette del mattino del 29, scortando il piroscafo vuoto \"Poseidone\" a Brindisi, giungendovi alle 14.30. Quello stesso giorno la torpediniera sostitu\u00ec, a Brindisi, la \"Monzambano\" nella scorta ad un convoglio composto dai piroscafi \"A. Martini\", \"Bottiglieri\", \"Cerere\" ed \"Esterina\", provenienti da Bari (da dov'erano partiti alle otto di sera) con un carico di foraggio, legname e materiali da costruzione: la \"Solferino\" scort\u00f2 i quattro piroscafi a Durazzo, giungendovi alle 16.45 del 30. Tornata rapidamente a Brindisi, la torpediniera ne ripart\u00ec alle 00.25, scortando a Durazzo, con arrivo alle 14, il piroscafo \"Favorita\", con 3540 tonnellate di provviste.\nAlle otto del mattino del 1\u00ba maggio 1941 la \"Solferino\" lasci\u00f2 Durazzo scortando i piroscafi \"Istria\" e \"Sagitta\", che trasportavano 317 automezzi, arrivando a Bari alle 20.30. L'indomani, alle 22, la nave part\u00ec da Bari di scorta alla \"Carlotta\" ed ai piroscafi \"Miseno\", \"Sidamo\" e \"Scarpanto\", carichi di provviste, carburante ed altri rifornimenti, giungendo a Durazzo a mezzogiorno e mezzo del 3. Alle undici di sera del 3 maggio la \"Solferino\" ripart\u00ec da Durazzo scortando le motonavi \"Donizetti\" e \"Citt\u00e0 di Tripoli\", aventi a bordo 400 militari italiani rimpatrianti, 700 prigionieri serbi e materiali vari. Le navi arrivarono a Bari alle 11.30 del giorno seguente.\nIl 5 maggio, alle 20, la \"Solferino\" part\u00ec da Bari scortando per scortare a Durazzo, dove giunse alle 9.15 dell'indomani, le motonavi \"Maria\", \"Donizetti\", \"Citt\u00e0 di Marsala\" e \"Citt\u00e0 di Tripoli\", con 400 militari italiani e rifornimenti. Alle tre di notte del 7 la torpediniera lasci\u00f2 Durazzo insieme all'incrociatore ausiliario \"Zara\", scortando \"Citt\u00e0 di Tripoli\", \"Citt\u00e0 di Marsala\", \"Donizetti\" e \"Monrosa\", che trasportavano a Bari 1910 militari che rimpatriavano e materiali. Il convoglio giunse a Bari alle 17.\nL'11 maggio, alle due di notte, la nave lasci\u00f2 Bari scortando il \"Quirinale\" e la \"Citt\u00e0 di Marsala\", carichi di truppe e rifornimenti, che giunsero a Durazzo dopo dodici ore di navigazione. L'indomani, alle sei del mattino, la \"Solferino\" e la \"Fabrizi\" partirono da Durazzo scortando i due stessi mercantili, carichi adesso di 1820 militari rimpatrianti e materiali vari.\nAlle 22.15 del 13 maggio la \"Solferino\" part\u00ec da Bari per Durazzo, dove giunse alle 12.50 del giorno successivo, scortando \"Citt\u00e0 di Alessandria\", \"Citt\u00e0 di Trapani\" ed \"Istria\", aventi a bordo truppe e rifornimenti. La torpediniera ripart\u00ec da Durazzo alle dieci del 14 maggio, di scorta al \"Monrosa\", con a bordo 132 militari e 1059 quadrupedi: le due navi arrivarono a Bari alle 4.15 del 15 maggio. Alle cinque del mattino del 15 maggio la \"Solferino\" e lo \"Zara\" lasciarono Durazzo scortando le motonavi \"Citt\u00e0 di Alessandria\" e \"Citt\u00e0 di Trapani\", con le quali rimpatriavano 1753 militari (a bordo vi era anche un carico di materiali). Il convoglio giunse a Bari alle 18.40.\nIl 4 giugno 1941 la torpediniera scort\u00f2 da Bari a Valona, via Brindisi, le motonavi \"Citt\u00e0 di Alessandria\", \"Donizetti\" e \"Rossini\" ed il piroscafo \"Italia\", che trasportavano truppe e materiali. L'indomani la \"Solferino\" e lo \"Zara\" scortarono da Valona a Bari \"Quirinale\", \"Milano\" e \"Puccini\" che rientravano in Italia con 1100 militari rimpatrianti e materiali vari. Due giorni dopo l'unit\u00e0 scort\u00f2 da Bari a Brindisi e quindi a Durazzo le motonavi \"Citt\u00e0 di Bastia\" e \"Citt\u00e0 di Marsala\" ed i piroscafi \"Milano\" e \"Quirinale\", aventi a bordo 1700 uomini ed un carico di rifornimenti. Il 9 giugno la nave fu di scorta, insieme al Brindisi, agli stessi quattro mercantili, che rientravano da Durazzo a Bari con 3913 militari e materiali vari.\nDue giorni pi\u00f9 tardi la \"Solferino\" scort\u00f2 da Bari a Durazzo \"Citt\u00e0 di Tripoli\", \"Rossini\", \"Milano\" e \"Quirinale\", con truppe e rifornimenti. Il 20 giugno la torpediniera fu di scorta, insieme all'incrociatore ausiliario \"Brioni\", a \"Citt\u00e0 di Marsala\", \"Citt\u00e0 di Tripoli\" e \"Rosandra\", in navigazione da Durazzo a Brindisi con personale del Regio Esercito, 1409 operai che rimpatriavano e materiali vari. Cinque giorni pi\u00f9 tardi l'unit\u00e0 scort\u00f2 da Brindisi a Valona le motonavi \"Citt\u00e0 di Agrigento\" e \"Viminale\", che trasportavano materiali del Corpo di Commissariato e della Regia Aeronautica.\nIl 2 luglio 1941 la nave, insieme allo \"Zara\" ed all'anziano cacciatorpediniere \"Augusto Riboty\", scort\u00f2 da Durazzo a Bari i trasporti truppe \"Puccini\", \"Citt\u00e0 di Marsala\", \"Citt\u00e0 di Agrigento\", \"Rosandra\" e \"Milano\", con i quali rimpatriavano 3250 militari e relativi materiali. Tre giorni pi\u00f9 tardi la \"Solferino\" e lo \"Zara\" scortarono un altro convoglio che rimpatriavan 3600 militari, composto da \"Rossini\", \"Italia\", \"Quirinale\" ed \"Aventino\".\nIn seguito, per diversi mesi, la \"Solferino\" non svolse servizio di scorta per Maritrafalba. La torpediniera riprese le proprie missioni di scorta per conto di tale Comando l'11 novembre 1941, quando, unitamente allo \"Zara\", scort\u00f2 da Bari a Durazzo \"Italia\", \"Milano\" e \"Rosandra\" con truppe e rifornimenti. Due giorni dopo la \"Solferino\" e lo \"Zara\" scortarono i piroscafi \"Italia\", \"Milano\" e \"Rosandra\", in navigazione con 3380 militari rimpatrianti da Durazzo a Bari.\nIl 18 novembre 1941 la nave, insieme all'\"Arborea\", scort\u00f2 da Bari a Durazo \"Aventino\", \"Italia\", \"Milano\" e \"Rosandra\", aventi a bordo 2230 militari e materiali di vario genere destinati alle forze armate. Il 21 novembre \"Solferino\" ed \"Arborea\" scortarono gli stessi quattro piroscafi sulla rotta di ritorno da Durazzo a Bari, stavolta con 3300 militari rimpatrianti. Il \"Milano\" venne scortato sino a Brindisi.\nIl 25 novembre \"Solferino\" e \"Brindisi\" scortarono \"Italia\", \"Rosandra\" ed \"Aventino\", aventi a bordo 3406 militari, materiale destinato alla Regia Marina ed alla Regia Aeronautica ed altri rifornimenti, da Bari a Durazzo. Tre giorni dopo la torpediniera scort\u00f2 i tre stessi piroscafi, carichi di 3500 militari rimpatrianti, sulla rotta di ritorno.\n1942.\nNel corso del 1942 la \"Solferino\" venne sottoposta a lavori di rimodernamento, che comportarono l'eliminazione di due dei pezzi da 102/45 Mod. 1917 e di entrambi quelli da 76/40 e la loro sostituzione con 6 mitragliere Breda Mod. 1940 da 20/65\u00a0mm. Vennero inoltre imbarcati due scaricabombe per cariche di profondit\u00e0.\nIl 24 gennaio 1942 la \"Solferino\" scort\u00f2 da Brindisi a Corf\u00f9 la pirocisterna tedesca \"Thessalia\", che il giorno dopo scort\u00f2 da Corf\u00f9 ad Argostoli. Il 30 gennaio la nave, insieme ad un'altra vetusta torpediniera, la \"Generale Carlo Montanari\", scort\u00f2 la \"Thessalia\" da Corf\u00f9 a Patrasso. Durante la navigazione, alle 9.25 del 30 gennaio, il sommergibile britannico \"Thunderbolt\" attacc\u00f2 il convoglio: alle 8.09 il sommergibile avvist\u00f2 la \"Montanari\", che procedeva con rotta nordovest verso il faro di Capo Dukato, ed alle 9.18, tornato a quota periscopica dopo una breve immersione a quota pi\u00f9 profonda in conseguenza di un attacco aereo, avvist\u00f2, in posizione 38\u00b035' N e 20\u00b025' E (circa sette miglia ad est di Capo Dukato), tutte e tre le navi (la \"Thessalia\" al centro, la \"Solferino\" a dritta e la \"Montanari\" a sinistra), con rilevamento 343\u00b0, a 5900 metri di distanza e con rotta 160\u00b0. Alle 9.39 il \"Thunderbolt\" lanci\u00f2 quattro (o tre) siluri contro la \"Thessalia\", da meno di 2300 metri: la \"Solferino\", tuttavia, che era a poco pi\u00f9 di 900 metri dal sommergibile, avvist\u00f2 due delle armi (che apparivano dirette contro di essa), contromanovr\u00f2 prontamente, schivando i due siluri, e pass\u00f2 al contrattacco, eseguendo caccia antisommergibile: dapprima gett\u00f2 due bombe di profondit\u00e0 la cui esplosione scosse violentemente il \"Thunderbolt\". In seguito vennero lanciate altre 27 cariche di profondit\u00e0, senza tuttavia arrecare gravi danni al \"Thunderbolt\".\nIl 3 febbraio l'unit\u00e0, unitamente a \"Brindisi\" e \"Montanari\", scort\u00f2 i trasporti truppe \"Galilea\", \"Piemonte\" e \"Viminale\" in navigazione da Patrasso a Bari con truppe che rimpatriavano. Il 25 febbraio la \"Solferino\" scort\u00f2 la nave cisterna \"Utilitas\" da Valona a Bari.\nIl 1\u00ba marzo \"Solferino\" e \"Zara\" scortarono i piroscafi \"Italia\", \"Aventino\" e \"Citt\u00e0 di Catania\", carichi di truppe e rifornimenti, da Bari a Durazzo. Tre giorni pi\u00f9 tardi la torpediniera e l'incrociatore ausiliario scortarono i tre stessi piroscafi di ritorno da Durazzo a Bari, con a bordo truppe che rimpatriavano. Il 6 marzo \"Solferino\" e \"Zara\" scortarono \"Donizetti\" e \"Citt\u00e0 di Catania\", con truppe e rifornimenti a bordo, da Bari a Durazzo. Tre giorni dopo le due unit\u00e0 scortarono da Durazzo a Bari i due stessi mercantili, carichi ora di truppe rimpatrianti.\nL'11 marzo la \"Solferino\", insieme all'incrociatore ausiliario \"Citt\u00e0 di Genova\" ed ai cacciatorpediniere \"Euro\" e \"Sebenico\", scort\u00f2 da Bari a Patrasso i piroscafi \"Aventino\", \"Francesco Crispi\", \"Italia\", \"Ivorea\", \"Galilea\" e \"Piemonte\" e la motonave \"Viminale\", che trasportavano truppe e rifornimenti. Il 24 marzo la torpediniera scort\u00f2 da Bari a Valona la nave cisterna \"Dora C.\", e due giorni dopo, insieme al \"Barletta\", fu di scorta alla pirocisterna \"Arca\" ed ai piroscafi \"Hermada\", \"Lauretta\" e \"Pontinia\" in navigazione da Valona a Brindisi.\nLa \"Solferino\" viene citata nel bollettino di guerra n. 40 dell'11 marzo 1942: \"Le torpediniere S. Martino e Solferino, comandate rispettivamente dai tenenti di vascello Angelo Pievatolo e Mirko Vedovato, hanno affondato ciascuna, in luoghi e giorni diversi, un sommergibile nemico.\".\nIl 2 aprile la nave, insieme alla gemella \"San Martino\", scort\u00f2 la nave cisterna \"Arca\" da Brindisi ad Argostoli e quindi a Patrasso. Il 19 aprile le due torpediniere scortarono da Patrasso a Navarino il piroscafo \"Tripoli\", mentre i 25 del mese la \"Solferino\" fu di scorta al piroscafo \"Rosario\" in navigazione da Bari a Patrasso. Il \"Rosario\" s'incagli\u00f2 tuttavia a Capo Papas, pur non andando perduto. Il 27 aprile la torpediniera, di nuovo insieme alla \"San Martino\", scort\u00f2 la nave cisterna \"Rondine\" ed il piroscafo \"Mameli\" da Patrasso a Prevesa. Il 1\u00ba maggio l'unit\u00e0 scort\u00f2 il piroscafo tedesco \"Otto Leonhard\" da Taranto a Patrasso.\nIl 5 giugno 1942 la \"Solferino\" fu di scorta all'incrociatore ausiliario \"Citt\u00e0 di Palermo\" in navigazione da Brindisi a Corf\u00f9; quattro giorni dopo scort\u00f2 i piroscafi \"Motia\" e \"Monstella\" da Bari a Patrasso, via Prevesa. Il 14 giugno la torpediniera scort\u00f2 la nave cisterna \"Rondine\" ed il piroscafo \"Diocleziano\" da Patrasso a Taranto, mentre il 18 fu di scorta al piroscafo \"Valverde\", da Taranto a Saseno.\nIl 3 luglio l'unit\u00e0 scort\u00f2 il piroscafo \"Valentino Coda\" da Patrasso a Brindisi, e tre giorni pi\u00f9 tardi, insieme alla torpediniera \"Mosto\", fu di scorta al trasporto militare \"Enrichetta\", che rimorchiava dei dragamine. Il 28 agosto la \"Solferino\" scort\u00f2 da Corinto al Pireo la nave cisterna \"Abruzzi\".\nIl 18 settembre la torpediniera scort\u00f2 dal Pireo a Suda il piroscafo \"Ardenna\", il rimorchiatore \"Vulcano\" e la nave cisterna tedesca \"Ossag\". Tre giorni pi\u00f9 tardi l'unit\u00e0, insieme ad un cacciasommergibili tedesco, scort\u00f2 sulla rotta opposta, da Suda al Pireo, la motonave \"Citt\u00e0 di Alessandria\" ed i piroscafi \"Potestas\" e \"Tripoli\".\nIl 13 ottobre la \"Solferino\" scort\u00f2 dal Pireo ad Candia, insieme alla \"Monzambano\", le motonavi \"Citt\u00e0 di Alessandria\" e \"Citt\u00e0 di Savona\" ed il piroscafo \"Re Alessandro\". Il giorno seguente il convoglio, con analoga scorta, torn\u00f2 al Pireo. Il 16 ottobre le due torpediniere scortarono dal Pireo ad Iraklion l'\"Aventino\" ed il \"Re Alessandro\", e l'indomani, insieme al \"Barletta\", scortarono da Iraklion al Pireo gli stessi due piroscafi, cui si era aggiunta la \"Citt\u00e0 di Alessandria\". Il 21 ottobre \"Solferino\" e \"Monzambano\" scortarono da Salonicco al Pireo le navi cisterna \"Cerere\" e \"Dora C.\" ed il piroscafo \"Burgas\", mentre quattro giorni pi\u00f9 tardi la \"Solferino\", insieme alla torpediniera \"Sirio\" ed al posamine ausiliario tedesco \"Bulgaria\", scort\u00f2 dal Pireo ad Iraklion un convoglio composto da \"Citt\u00e0 di Alessandria\", \"Citt\u00e0 di Savona\", \"Re Alessandro\" e \"Thessalia\". Il 27 del mese \"Solferino\" e \"Sirio\" furono di scorta, sulla rotta da Iraklion al Pireo, ad \"Aventino\" e \"Re Alessandro\". Il 31 ottobre il convoglio che la nave, insieme alle torpediniere \"Lira\" e \"Calatafimi\", stava scortando, composto dalla nave cisterna \"Cerere\" e dai piroscafi \"Galiola\" ed \"Ardenna\", venne infruttuosamente attaccato per due volte, alle 10.56 (con cinque siluri diretti contro la \"Cerere\", in posizione 37\u00b030' N e 24\u00b003' E) ed alle 12.37, dal sommergibile britannico \"Taku\", al largo di Capo Sounion.\nIl 2 novembre la nave, unitamente alle torpediniere \"Calatafimi\" e \"Lira\", scort\u00f2 da Suda al Pireo i piroscafi \"Artemis Pitta\", \"Ardenna\" e \"Pugliola\" e la nave cisterna \"Cerere\". Tre giorni dopo la sola \"Solferino\" scort\u00f2 sulla medesima rotta e direzione la nave cisterna \"Dora C.\". Il 10 novembre, invece, la nave scort\u00f2 dal Pireo a Suda, insieme ad un cacciasommergibili tedesco, i piroscafi \"Fouger\" e \"Pier Luigi\". Il giorno seguente la \"Solferino\" ed il \"Sebenico\" scortarono da Brindisi a Patrasso i piroscafi \"Alba Julia\", \"Mameli\" e \"Polcevera\" (quest'ultimo prosegu\u00ec per il Mar Egeo), mentre il 13 novembre la \"Solferino\" ed un cacciasommergibili della Kriegsmarine scortarono dal Pireo ad Iraklion il piroscafo \"Pugliola\" e la nave cisterna \"Adriana\". Il 26 novembre \"Solferino\" e \"Monzambano\" scortarono da Suda al Pireo i piroscafi \"Fouger\", \"Vesta\" e \"Pier Luigi\", mentre il 29 \"Solferino\" e \"Calatafimi\" furono di scorta a \"Citt\u00e0 di Savona\", \"Citt\u00e0 di Alessandria\", \"Re Alessandro\" ed \"Ardenna\", in navigazione dal Pireo ad Iraklion. Il 1\u00ba dicembre le due torpediniere furono nuovamente di scorta ai quattro mercantili, durante il rientro da Iraklion al Pireo.\nIl 2 dicembre la \"Solferino\" scort\u00f2 dal Pireo a Salonicco i piroscafi \"Pugliola\" e \"Fouger\" e la cisterna militare \"Stige\", e tre giorni dopo torn\u00f2 da Salonicco al Pireo di scorta alla nave cisterna \"Alfredo\". Il 18 dicembre la torpediniera, unitamente all'\"Euro\", fu di scorta al piroscafo \"F. Brunner\" ed alla vecchia nave cisterna \"Celeno\", sulla rotta Pireo-Salonicco. La vigilia di Natale la \"Solferino\" scort\u00f2 da Salonicco al Pireo, insieme al cacciatorpediniere tedesco \"Hermes\", la \"Celeno\" ed il piroscafo \"Bulgaria\".\n1943.\nLa prima missione di scorta del 1943, per la \"Solferino\", ebbe inizio il 5 gennaio, quando la torpediniera, insieme alla \"Calatafimi\" ed all'\"Hermes\", dovette scortare dal Pireo a Suda la \"Citt\u00e0 di Alessandria\", la \"Citt\u00e0 di Savona\" ed il piroscafo \"Santa F\u00e8\". Il 23 gennaio la \"Solferino\" scort\u00f2 da Salonicco a Suda il \"Pier Luigi\", mentre il 30 del mese fu di scorta alla \"Citt\u00e0 di Alessandria\" da Suda al Pireo.\nIl 3 febbraio la \"Solferino\", la \"Calatafimi\" ed i cacciatorpediniere \"Euro\" e \"Turbine\" scortarono dal Pireo a Rodi la motonave \"Donizetti\" ed i piroscafi \"Ardenna\" ed \"Argentina\". Tre giorni dopo il convoglio, con identica scorta, fece ritorno da Rodi al Pireo. Il 21 febbraio i tre mercantili furono nuovamente inviati dal Pireo a Rodi, con tre delle quattro navi della precedente scorta (tranne l'\"Euro\"). Il convoglio fece ritorno al Pireo il 28 febbraio.\nIl 16 marzo la torpediniera, insieme all'\"Hermes\" ed al posamine ausiliario tedesco \"Drache\", scort\u00f2 dal Pireo ad Iraklion \"Citt\u00e0 di Savona\", \"Citt\u00e0 di Alessandria\", \"Donizetti\" ed \"Ardenna\". Dieci giorni pi\u00f9 tardi la \"Solferino\" e l'\"Euro\" scortarono gli stessi quattro mercantili dal Pireo a Rodi; convoglio e scorta tornarono poi al Pireo il 27 marzo. Il 31 marzo la \"Solferino\" e la torpediniera \"Castelfidardo\" furono di scorta a \"Citt\u00e0 di Alessandria\" e \"Citt\u00e0 di Savona\", in navigazione dal Pireo a Suda.\nIl 1\u00ba aprile 1943 \"Solferino\" e \"Castelfidardo\" lasciarono Iraklion per Rodi, scortando il piroscafo \"Sinfra\". Il 7 aprile \"Solferino\", \"Euro\" e \"Turbine\" scortarono la \"Donizetti\" ed il \"Re Alessandro\" dal Pireo a Lero e quindi a Rodi. Il 29 aprile l'unit\u00e0 scort\u00f2 da Salonicco al Pireo il piroscafo \"Pugliola\".\nIl 9 maggio \"Solferino\", \"Castelfidardo\" e \"Barletta\" scortarono la motonave \"Donizetti\", il piroscafo \"Re Alessandro\" e la nave cisterna \"Elli\" dal Pireo a Rodi, da dove ripartirono per il Pireo due giorni dopo, con l'aggiunta del \"Turbine\" a rinforzo della scorta. Il 15 maggio la torpediniera scort\u00f2 il \"Re Alessandro\" dal Pireo ad Iraklion.\nIl 4 giugno la \"Solferino\" e due cacciasommergibili tedeschi salparono da Salonicco per il Pireo, scortando il \"Sinfra\" e la nave cisterna \"Petrakis Nomikos\". Quattro giorni pi\u00f9 tardi la \"Solferino\", l'\"Euro\" e due cacciasommergibili germanici scortarono dal Pireo a Rodi la \"Donizetti\" e la nave cisterna \"Helli\". Il 14 del mese la torpediniera, insieme al cacciatorpediniere \"Francesco Crispi\", fu di scorta al \"Sinfra\" da Rodi a Salonicco, mentre il 26 la sola Solferino scort\u00f2 la nave cisterna \"Firus\" dai Dardanelli al Pireo. Il 29 giugno l'unit\u00e0, insieme al \"Barletta\", lasci\u00f2 il Pireo e scort\u00f2 l'\"Helli\" a Salonicco.\nIl 4 luglio 1943 \"Solferino\" e \"Barletta\" scortarono da Salonicco al Pireo il piroscafo \"Elsa\", mentre tre giorni dopo la \"Solferino\" e la \"Calatafimi\" furono di scorta ad \"Ardenna\" e \"Re Alessandro\" da Iraklion al Pireo. L'11 luglio le due torpediniere, insieme al \"Crispi\", scortarono dal Pireo a Rodi i piroscafi \"Hermada\", \"Ginetto\", \"Ezilda Croce\", \"Dubac\" e \"Goggiam\". Il 15 le tre navi scortarono dal Pireo a Salonicco, via Lero, il \"Sinfra\", mentre il 18 la \"Solferino\" e la \"Calatafimi\" scortarono il \"Re Alessandro\" dal Pireo a Mudros, e l'indomani da Mudros a Salonicco, facendo ritorno a Mudros il giorno seguente. Il 23 luglio le due torpediniere scortarono lo stesso piroscafo da Mudros a Rodi. Il 28 la \"Solferino\" e l'\"Euro\" scortarono il \"Re Alessandro\" da Salonicco a Rodi, e due giorni dopo da Rodi al Pireo.\nIl 5 agosto \"Solferino\", \"Crispi\" e \"Calatafimi\" lasciarono il Pireo alla volta di Rodi, scortando \"Donizetti\" ed \"Ardenna\", che tre giorni dopo le stesse navi scortarono sulla rotta di ritorno da Rodi al Pireo. Il 12 agosto la torpediniera fu di scorta alla nave cisterna \"Cerere\" da Sira a Lero, mentre il 24, insieme alla nave scorta ausiliaria \"Morruha\", scort\u00f2 la \"Cerere\" da Lero al Pireo. Il 28 agosto la \"Solferino\", la \"Calatafimi\" e due cacciasommergibili tedeschi scortarono dai Dardanelli al Pireo la pirocisterna Celeno.\nL'ultima missione di scorta della \"Solferino\" ebbe luogo il 4 settembre 1943, quando la torpediniera scort\u00f2 dal Pireo a Suda, con tappe a Milo e Scarpanto, la motonave \"Donizetti\".\nIn tutto, dal giugno 1940 al settembre 1943, la \"Solferino\" percorse circa 67.000 miglia nautiche, svolgendo quasi 200 missioni di scorta.\nLa cattura da parte tedesca e la fine.\nLa proclamazione dell'armistizio sorprese la \"Solferino\" a Suda, insieme alla \"Castelfidardo\". Quando furono raggiunte dalla notizia, la sera dell'8 settembre, le due torpediniere si vennero a ritrovare bloccate entro le ostruzioni chiuse, senza possibilit\u00e0 di fuga, e furono poste sotto osservazione da parte dei tedeschi, che le illuminavano con i proiettori: i comandanti delle due unit\u00e0 decisero infine di arrendersi. La \"Solferino\" venne quindi catturata dai tedeschi il 9 settembre 1943.\nGli equipaggi della \"Solferino\" e della \"Castelfidardo\", sbarcati dalle rispettive unit\u00e0 e posti sotto sorveglianza armata tedesca, vennero avviati ai campi di prigionia in Germania (alcuni uomini riuscirono tuttavia, prima del trasferimento, a nascondersi o fuggire unendosi ai partigiani greci). Trasferiti sulla terraferma con un piroscafo sovraccarico e poi caricati su camion e treni con l'assicurazione di essere rimpatriati in Italia, gli equipaggi delle torpediniere vennero trasportati attraverso Grecia, Bulgaria (dove altri uomini si diedero alla macchia), Romania, Ungheria ed Austria, giungendo infine nel campo di Bad di Sulsa, in Germania. Posta di fronte alla scelta di arruolarsi nella Wehrmacht, restare in campo di concentramento o lavorare nelle fabbriche, la maggior parte del personale scelse la terza opzione. Dopo diversi mesi lo status dei prigionieri venne mutato in quello di lavoranti civili. Alcuni dei prigionieri morirono di stenti od in conseguenza di attacchi aerei. Gli equipaggi delle due unit\u00e0 rimasero in Germania sino alla liberazione da parte delle truppe statunitensi, nel 1945.\nIncorporata nella Kriegsmarine, la torpediniera fu denominata \"TA 18\", venendo inizialmente cannibalizzata per ottenere parti di ricambio, ma in seguito si decise di rimetterla in efficienza: la torpediniera entr\u00f2 in servizio il 25 luglio 1944 e venne adibita allo stesso compito che svolgeva sotto bandiera italiana, cio\u00e8 le scorte nell'Egeo, in seno alla 9\u00aa Divisione Torpediniere.\nDopo i lavori di adattamento per entrare in servizio nella Kriegsmarine, il dislocamento standard aument\u00f2 a 925 tonnellate, mentre il pescaggio fu ridotto a 2,39 metri. Fu imbarcato un radar Fu.Mo.28. Causa l'usura, la velocit\u00e0 massima effettiva era ridotta a circa 25 nodi, e l'autonomia a 600 miglia a 20 nodi. Sul finire del 1943 vennero sbarcati i quattro tubi lanciasiluri da 450\u00a0mm, sostituiti da due da 533\u00a0mm, e furono aggiunte altre quattro mitragliere da 20/65\u00a0mm.\nIl 4 ottobre 1944, alle 15.23, la torpediniera venne attaccata con quattro siluri, 6 miglia a sud di Capo Cassandra (Penisola Cassandra), dal sommergibile britannico \"Untiring\", ma nessuna delle armi raggiunge il bersaglio. Dopo l'evacuazione del Pireo da parte delle forze tedesche, nel corso dello stesso mese, e la perdita delle torpediniere \"TA 38\" (ex italiana \"Spada\") e \"TA 39\" (ex italiana \"Daga\"), la \"TA 18\" rimase la pi\u00f9 grande nave tedesca nel porto greco.\nLa sera del 19 ottobre 1944 la \"TA 18\", al comando del tenente di vascello G\u00fcnther Werner Schmidt, entr\u00f2 nel golfo di Salonicco, ma a sud di Volos la torpediniera venne individuata ed attaccata dai cacciatorpediniere britannici \"Termagant\" e \"Tuscan\". Il tiro delle due unit\u00e0 britanniche fu efficiente e preciso, e dopo un breve combattimento la \"TA 18\", pesantemente danneggiata, si port\u00f2 all'incaglio sulla costa di Volos per evitare l'affondamento. Il \"Termagant\" ed il \"Tuscan\", tuttavia, continuarono a fare fuoco sul relitto incagliato, sino a distruggerlo, alle 23.40 (per altre fonti la \"TA 18\", dopo lo scontro, affond\u00f2 nel punto 37\u00b045' N e 26\u00b059' E). La maggior parte dei sopravvissuti della \"TA 18\", tra cui il comandante Schmidt, vennero uccisi oppure catturati e fucilati dai partigiani greci, che avevano attaccato e catturato il relitto della nave dopo l'incaglio."}
{"id": "3395908", "revid": "228587", "url": "https://it.wikipedia.org/wiki?curid=3395908", "title": "Campionati mondiali di biathlon 2011 - Staffetta 4x6 km femminile", "text": "La staffetta 4x6 km dei Campionati mondiali di biathlon 2011 si \u00e8 disputata il 13 marzo 2011 con partenza alle ore 11:00 (CET). Sono state venti le nazioni partecipanti.\nLa medaglia d'argento era stata inizialmente assegnata alla squadra ucraina composta da Valentyna Semerenko, Vita Semerenko, Olena Pidhru\u0161na e Oksana Chvostenko, in seguito squalificata per il doping riscontrato nella Chvostenko."}
{"id": "3395911", "revid": "599013", "url": "https://it.wikipedia.org/wiki?curid=3395911", "title": "Giuseppe Giriodi", "text": "Biografia.\nFiglio di un professore di matematica, Giriodi si diplom\u00f2 all'istituto tecnico Sommeiller di Torino. Frequent\u00f2 per un anno la scuola ufficiali dell'esercito, prendendo i gradi di sottotenente. Durante la Grande Guerra part\u00ec come volontario al fronte con la qualifica di ufficiale degli alpini.\nSi iscrisse alla facolt\u00e0 di Giurisprudenza di Torino nel 1921, laureandosi il 14 luglio del 1925 con una tesi su \"L'intervento dello Stato in materia di assicurazione\".\nOttenne l'abilitazione notarile e, tramite questa professione, leg\u00f2 ulteriormente se stesso all'amata Juventus, poich\u00e9 ne fu il notaio.\nCarriera.\nCalciatore.\nEntrato gi\u00e0 nel 1910, a sedici anni, nelle formazioni minori, fece il suo esordio con la Juventus contro il il 10 novembre 1912 in una sconfitta per 3-0. Il primo dei suoi gol avvenne contro la Nazionale Lombardia il 23 novembre 1913, mentre la sua ultima partita fu contro il l'8 marzo 1925 in una sconfitta per 2-1. Cominci\u00f2 come attaccante grazie alla sua buona tecnica, arretr\u00f2 in un secondo tempo a mediano, a causa della sua ridotta rapidit\u00e0. Nelle sue nove stagioni \"bianconere\", collezion\u00f2 86 presenze e segn\u00f2 28 reti di cui una su rigore. Durante la Grande guerra dovette sospendere l'attivit\u00e0 agonistica, ma riusc\u00ec comunque a disputare la coppa Federale del 1915 celandosi dietro al cognome fittizio di Laviosa.\nA causa dei capelli rossi che si stagliavano in campo grazie all'altezza, veniva anche soprannominato \"Testa 'nvisca\"."}
{"id": "3395914", "revid": "547034", "url": "https://it.wikipedia.org/wiki?curid=3395914", "title": "Miss International 2010", "text": "Miss International 2010, cinquantesima edizione di Miss International, si \u00e8 tenuta presso il Sichuan Province Gymnasium di Chengdu, in Cina il 7 novembre 2010.. L'evento \u00e8 stato presentato da Yuan Li, Colin Ken Bennett, Anagabriela Espinoza. La venezuelana Elizabeth Mosquera \u00e8 stata incoronata Miss International 2010."}
{"id": "3395917", "revid": "154893", "url": "https://it.wikipedia.org/wiki?curid=3395917", "title": "Croce stellata", "text": ""}
{"id": "3395928", "revid": "767487", "url": "https://it.wikipedia.org/wiki?curid=3395928", "title": "Blood of the Snake", "text": "Blood of the Snake \u00e8 il quinto album in studio del tastierista statunitense Derek Sherinian, pubblicato 1\u00ba agosto 2006 dalla Inside Out Music."}
{"id": "3395931", "revid": "599013", "url": "https://it.wikipedia.org/wiki?curid=3395931", "title": "Francesco Varalda", "text": "Era noto come Varalda I per distinguerlo dall'omonimo compagno di squadra Rinaldo (Varalda II).\nCarriera.\nFece il suo esordio con la contro il il 3 novembre 1912 in una sconfitta per 2-1 dove segn\u00f2 il suo primo e unico gol.\nGioc\u00f2 anche, per un breve periodo, con l': non conta presenze in gare ufficiali, avendo disputato solamente gare amichevoli di preparazione al campionato 1913-1914."}
{"id": "3395933", "revid": "149587", "url": "https://it.wikipedia.org/wiki?curid=3395933", "title": "Confine tra la Spagna e il Regno Unito", "text": ""}
{"id": "3395934", "revid": "767487", "url": "https://it.wikipedia.org/wiki?curid=3395934", "title": "Mezzo (famiglia)", "text": "I de Mezzo furono una famiglia patrizia veneziana, ascritta al patriziato in due differenti rami, rispettivamente annoverati fra le cosiddette \"Case Nuove\" e le \"Casade Novissime\".\nStoria.\nSecondo la tradizione, questo nobile casato si trasfer\u00ec a Rialto da Jesolo.\nMembri dell'antico \"Consilium\" cittadino, furono tra le famiglie escluse dal Maggior Consiglio all'epoca della serrata del 1297, bench\u00e9 un ramo ne fosse rimasto escluso; successivamente, tuttavia, anche quest'ultimo vi fu riammesso a seguito dell'aiuto prestato alla Repubblica durante la guerra di Chioggia contro Genova. Una parte dei questa famiglia si trasfer\u00ec nelle colonie veneziane di Candia.\nDiedero alla Repubblica vari militari e uomini politici, il pi\u00f9 celebre dei quali fu Girolamo di Giovanni de Mezzo, ambasciatore di Venezia presso Usuncassan, \"beg\" della federazione turcomanna di Ak Koyunlu, e successivamente presso papa Innocenzo VIII a Roma (seconda met\u00e0 del secolo XV). \nLa famiglia si estinse nella notte fra il 12 e il 13 aprile 1797 con il suicidio dell'ultimo suo membro, Francesco di Sebastiano."}
{"id": "3395936", "revid": "105826", "url": "https://it.wikipedia.org/wiki?curid=3395936", "title": "De Mezzo", "text": ""}
{"id": "3395937", "revid": "332944", "url": "https://it.wikipedia.org/wiki?curid=3395937", "title": "Campionati mondiali di biathlon 2011 - 4x6 km femminile", "text": ""}
{"id": "3395942", "revid": "71433", "url": "https://it.wikipedia.org/wiki?curid=3395942", "title": "European Film Market", "text": ""}
{"id": "3395951", "revid": "216401", "url": "https://it.wikipedia.org/wiki?curid=3395951", "title": "Z-Sanson", "text": ""}
{"id": "3395954", "revid": "767487", "url": "https://it.wikipedia.org/wiki?curid=3395954", "title": "Irish League 1971-1972", "text": "La stagione 1971-1972 \u00e8 stata la settantesima edizione della Irish League, massimo livello del campionato di calcio nordirlandese.\nLo svolgimento del torneo \u00e8 stato influenzato dalla situazione politica dell'Irlanda del Nord, che ha costretto numerose squadre a giocare le gare in casa in altre citt\u00e0 per motivi di sicurezza. Il caso pi\u00f9 noto \u00e8 quello del Derry City che, dopo aver giocato le gare interne a Coleraine, decise di abbandonare definitivamente la Irish League al termine del campionato"}
{"id": "3395955", "revid": "767487", "url": "https://it.wikipedia.org/wiki?curid=3395955", "title": "Alba pagana", "text": "Alba pagana \u00e8 un film drammatico italiano del 1970 di Ugo Liberatore, che vanta attori come Rossella Falk e Jane Birkin, ambientato nella pi\u00f9 nota e prestigiosa universit\u00e0 britannica, quella di Oxford, in un'epoca di grande popolarit\u00e0 del mondo d'oltremanica, soprattutto tra i giovani dell'epoca. Una visione nostrana del mondo anglosassone e delle sue antiche convenzioni, tradizionaliste e conservatrici, stridenti con un mondo in cambiamento ed una generazione ribelle, a cavallo con gli anni Sessanta e Settanta. A farne le spese sar\u00e0 uno studente italiano, fin troppo disinvolto e velleitario.\nIl film circol\u00f2 nelle sale italiane con il divieto ai minori di anni 18. Fu poi trasmesso in TV nelle prime emittenti televisive italiane nel 1980 e mai pi\u00f9 riproposto.\nTrama.\nValerio Montelli riesce con delle raccomandazioni ad entrare nell'universit\u00e0 di Oxford, impegnandosi per entrare nelle grazie dell'ambiente, formale e diffidente, brillando pi\u00f9 nelle attivit\u00e0 extra che non nel profitto. Oltre a vincere delle gare di canottaggio, Valerio entra nelle simpatie della moglie del suo preside Finlake e soprattutto di sua figlia Flora, ragazza di Rodric, temuto leader degli studenti del suo corso, dcritico e diffidente nei suoi confronti, il quale trova ora il pretesto per vessarlo, rammentandogli per esempio come gli italiani brillino in slealt\u00e0 e machiavellismo, suscitandogli un crescendo di ira fino a divenire inviso nell'ateneo, in quanto mostra aperta riluttanza verso ogni regola di condotta che punitiva, fino a sottrarsi al rito della \"rusticazione\", flagellatura che prelude all'espulsione. Valerio trama la sua vendetta, contro Rod e la famiglia di Finlake, onde \"screditare\" l'ipocrisia delle convenzioni, fino a causare lo stupro collettivo di Flora durante il \"May Morning\", la maggiore festa studentesca locale, tra bagordi ed ubriacature. La reazione violenta della ragazza non si fa attendere, picchiando a morte Valerio oramai sbronzo e caduto nel Tamigi."}
{"id": "3395957", "revid": "154639", "url": "https://it.wikipedia.org/wiki?curid=3395957", "title": "Paradosso dell'eterologicit\u00e0 di Grelling-Nelson", "text": "Il paradosso dell'eterologicit\u00e0, o paradosso di Grelling, \u00e8 una riformulazione in termini puramente linguistici del paradosso di Russell proposta dal logico e filosofo tedesco Kurt Grelling nel 1908. Essendo comparsa nell'articolo \"Bemerkungen zu den Paradoxien von Russell und Burali-Forti\" in \"Abhandlungen der Fries'schen Schule\", scritto in collaborazione con Leonard Nelson, l'antinomia \u00e8 nota anche come paradosso di Grelling-Nelson.\nCome per il paradosso di Russell, si tratta pi\u00f9 propriamente di un'antinomia che di un paradosso (un paradosso \u00e8 una conclusione logica e non contraddittoria che si scontra con il nostro modo abituale di vedere le cose, mentre un'antinomia \u00e8 una conclusione autocontraddittoria).\nIl paradosso.\nGli aggettivi possono essere suddivisi in due categorie definite in questo modo:\nL'antinomia sta nella questione se l'aggettivo \"eterologico\" sia autologico o eterologico: se \"eterologico\" \u00e8 autologico, per la definizione di autologicit\u00e0 si riferisce a se stesso, e quindi deve essere eterologico; se \"eterologico\" \u00e8 eterologico, per la definizione di eterologicit\u00e0 non si riferisce a se stesso, e quindi deve essere autologico. In entrambi i casi si ottiene una contraddizione; in altre parole, l'aggettivo \"eterologico\" \u00e8 autologico se e solo se \u00e8 eterologico.\nPer contro, se \"autologico\" \u00e8 autologico allora si riferisce a se stesso, e quindi \u00e8 autologico; se \"autologico\" \u00e8 eterologico, allora non si riferisce a se stesso, e quindi \u00e8 eterologico, senza che si presentino contraddizioni. Mentre \"eterologico\" non pu\u00f2 essere n\u00e9 autologico n\u00e9 eterologico, generando un'antinomia, \"autologico\" pu\u00f2 essere l'uno e l'altro, generando una tautologia (\"autologico\" \u00e8 autologico se e solo se \u00e8 autologico).\nIl paradosso di Grelling-Nelson \u00e8 molto simile al paradosso di Russell, del quale in sostanza costituisce una riformulazione in termini strettamente semantici anzich\u00e9 insiemistici e matematici. Posto che ogni aggettivo corrisponda all'insieme di oggetti che esso descrive, un aggettivo autologico corrisponde a un insieme che ha se stesso tra i suoi elementi, e un aggettivo eterologico a un insieme che non ha se stesso tra i suoi elementi. La questione se \"eterologico\" sia eterologico o meno si traduce dunque nella questione se l'insieme di tutti gli insiemi che non appartengono a se stessi appartenga a se stesso o meno: sia che la risposta sia positiva, sia che sia negativa, si giunge a una contraddizione.\nIl paradosso di Grelling-Nelson in sostanza dimostra che il problema posto dal paradosso di Russell non \u00e8 di natura strettamente matematica, ma pu\u00f2 riguardare altrettanto da vicino anche la lingua."}
{"id": "3395958", "revid": "1762097", "url": "https://it.wikipedia.org/wiki?curid=3395958", "title": "Seme (disambigua)", "text": ""}
{"id": "3395959", "revid": "990640", "url": "https://it.wikipedia.org/wiki?curid=3395959", "title": "Walter Frye", "text": "Biografia.\nNulla di certo si conosce sulla sua vita. Potrebbe essere stato un certo \"Walter Cantor\" presente alla Cattedrale di Ely fra il 1443 ed il 1466 ed il Walter Frye presente alla \"London Parish Clerks\" nel 1456, ma anche il Walter Frye che lasci\u00f2 un'eredit\u00e0 a Canterbury nel 1474.\nMusica.\nLa maggior parte della musica di Frye \u00e8 contenuta in manoscritti readatti in Europa continentale, cosa che ha fatto pensare egli abbia passato gran parte della sua vita fuori dalle isole britanniche, anche se stilisticamente le sue composizioni sono molto vicine allo stile degli altri compositori inglesi coevi piuttosto che a quello della Scuola di Borgogna, il pi\u00f9 importante movimento musicale contemporaneo nell'Europa continentale. Una motivazione data dagli studiosi \u00e8 quella che i pochi manoscritti inglesi pervenuti sulle musiche del XV secolo, raramente menzionano il nome dei compositori abbinandolo alle opere registrate; pertanto \u00e8 molto probabile che la sua musica sia classificata come di autore anonimo. La sopravvivenza di manoscritti di questo periodo in Inghilterra \u00e8 condizionata dal fatto che la maggior parte di essa and\u00f2 perduta in occasione della Dissoluzione dei monasteri ordinata da Enrico VIII ed attuata fra il 1536 ed il 1540 by . \nFrye compose messe, mottetti e canzoni, e fra queste ballate e rondeau. Tutta la sua musica a noi pervenuta \u00e8 vocale e la sua pi\u00f9 nota composizione \u00e8 un\"'Ave Regina\", un mottetto presente in tre dipinti coevi, che includono anche la notazione musicale. Uno di questi dipinti \u00e8 il \"Trittico di Polizzi Generosa\", borgo montano in provincia di Palermo, attributo ad un pittore fiammingo del quindicesimo secolo, noto come Maestro dei fogliami ricamati. \nAlcuni dei suoi pezzi pi\u00f9 brevi acquisirono ampia fama in luoghi molto decentrati come in Italia, nel sud della Germania, in Boemia e nell'attuale Austria. Fra questi il rondeau \"Tout a par moy\" e la ballata \"So ys emprentid\". Queste canzoni erano spesso copiate, rearrangiate e plagiate ed appaiono in numerose collezioni in forme diverse.\nLe sue messe, comunque, furono i suoi pezzi pi\u00f9 rappresentativi, per aver influenzato poi le composizioni di Obrecht e Busnois. Lo stile di Frye nelle messe fu quello tipico della musica inglese del periodo, con l'uso spinto di sonorit\u00e0 triadiche e alcune volte della tecnica isoritmica. Egli contrast\u00f2 l'impiego della tessitura a piena voce con passaggi per sole due voci, che divenne un suono caratteristico della polifonia della fine del XV secolo e degli inizi del XVI. Tre delle sue messe sono pervenute pi\u00f9 o meno complete: la \"Missa Flos Regalis\" (a quattro voci), la \"Missa Nobilis et Pulchra\" (a tre voci) e la \"Missa Summe Trinitati\" (anch'essa a tre voci )."}
{"id": "3395961", "revid": "110157", "url": "https://it.wikipedia.org/wiki?curid=3395961", "title": "Dalia Fern\u00e1ndez", "text": "Biografia.\nPrima della sua partecipazione a Miss Repubblica Dominicana 2011, la Fern\u00e1ndez aveva partecipato a Reina Mundial del Banano 2009 a Machala, Ecuador il 23 settembre 2009, dove si era classificata al secondo posto.\nDalia Fern\u00e1ndez ha partecipato in qualit\u00e0 di rappresentante della Provincia di Santiago al concorso di bellezza nazionale Miss Repubblica Dominicana 2011, che si \u00e8 tenuto a Santo Domingo l'8 marzo 2011, e dove la modella \u00e8 stata incoronata vincitrice.\nIn qualit\u00e0 di rappresentante ufficiale della Repubblica Dominicana, la Fernandez ha partecipato a Miss Universo 2011 che si \u00e8 tenuto a San Paolo in Brasile il 12 settembre 2010."}
{"id": "3395963", "revid": "486946", "url": "https://it.wikipedia.org/wiki?curid=3395963", "title": "Combustibili solidi", "text": ""}
{"id": "3395965", "revid": "184755", "url": "https://it.wikipedia.org/wiki?curid=3395965", "title": "Michele Borghetti", "text": " \u00c8 stato denominato il \"Maradona della dama\".\nNel 1989 Borghetti \u00e8 risultato essere il pi\u00f9 giovane possessore del titolo di Maestro nei due sistemi di gioco pi\u00f9 praticati in Italia, dama italiana e dama internazionale.\nHa detenuto il titolo mondiale di dama inglese in entrambe le specialit\u00e0, ad apertura sorteggiata (\"3-move\") e ad apertura libera (\"GAYP\", acronimo di \"go as you please\").\nDama italiana.\nNel 1992 vince il suo primo campionato assoluto di dama italiana, poi si classificher\u00e0 di nuovo primo negli anni 1993, 1995, 1997, e sette volte consecutivamente dal 1999 al 2005.\nIl 16 novembre 2014, dopo nove anni di assenza al campionato assoluto di dama italiana, ritorna conquistando nuovamente il titolo di campione italiano, titolo che riconferma nel 2015 per la tredicesima volta.\nDetiene dal 2003 il record di partite giocate in simultanea alla cieca (cio\u00e8 bendato), realizzando 40 punti su 46 giocando contro 23 avversari (17 vittorie e 6 pareggi, nessuna sconfitta). L'evento si \u00e8 svolto a Varazze (SV) il 18 agosto 2003 alla presenza dei giudici di gara federali Cosimo Crepaldi, Stefano Iacono, Bruno Marini, Francesco Militello e Claudio Tabor.\nDama internazionale.\nNel 1991 vince il campionato italiano di dama internazionale, cos\u00ec come negli anni 2004, 2005, 2013 e 2016. Era dal 1969 (con Marino Saletnik) che un damista non vinceva due campionati (quello italiano e quello internazionale) nello stesso anno.\nDal 2004 al 2006 \u00e8 stato ingaggiato dal RAES di Maastricht per partecipare ai campionati olandesi. Nei tre anni, venne promosso dalla Serie D alla Serie A.\nDama inglese.\nNel 2011 disputa il match mondiale di dama inglese nella specialit\u00e0 ad apertura sorteggiata (\"3-move\") contro lo statunitense Alexander Moiseyev, ottenendo 6 vittorie, 7 sconfitte e 27 pareggi. Nessun italiano era mai arrivato cos\u00ec lontano in una competizione di dama inglese ed era dal 1847 che alla finale mondiale di dama inglese erano assenti damisti non anglofoni.\nNel 2012 vince la medaglia d'oro nella dama inglese alle Olimpiadi della mente di Lilla, guadagnandosi con questa vittoria anche il diritto di sfidare Moiseyev per il titolo mondiale nel 2013. Il 6 luglio 2013 diventa il nuovo campione del mondo di dama inglese nella specialit\u00e0 ad apertura sorteggiata vincendo il match contro Moiseyev. Nel dicembre 2014 Borghetti vince la medaglia d'oro nella competizione di dama, ad apertura sorteggiata, ai World Mind Sports Games a Pechino. L'anno seguente si riconferma campione mondiale sconfiggendo per 6-1 lo sfidante sudafricano Lubabalo Kondlo nel match mondiale disputato a Livorno. \nIl 15 luglio 2016 diventa campione mondiale di dama inglese nella specialit\u00e0 ad apertura libera (\"GAYP\") dopo aver battuto Sergio Scarpetta nel match disputato a Roma. Il 14 maggio 2017 Borghetti vince la prima edizione del campionato europeo di dama inglese ad apertura sorteggiata, disputatosi a Grosseto. Il 26 settembre dello stesso anno cede a Scarpetta il titolo mondiale nella specialit\u00e0 ad apertura sorteggiata dopo aver perso il match mondiale a Livorno dopo 36 partite. L'anno seguente perde il match mondiale della specialit\u00e0 ad apertura libera, disputato a Petal (Mississippi), negli Stati Uniti, contro Lubabalo Kondlo per 15-25."}
{"id": "3395966", "revid": "923674", "url": "https://it.wikipedia.org/wiki?curid=3395966", "title": "Philip Massinger", "text": "Nei primi tempi lavor\u00f2 da solo, pur non sentendosi particolarmente portato per i ruoli drammatici. Successivamente lavor\u00f2 con altri noti autori dell'epoca, (Dekker, Field, Daborne e altri) e lo si ricorda soprattutto per le trame semplici e per i versi sciolti, scritti in linguaggio comprensibile anche al popolo.\nFra i suoi lavori spicca \"A New Way to Pay Old Debts\" - Un modo nuovo per pagare vecchi debiti, del 1625, riproposto pi\u00f9 volte anche in tempi moderni."}
{"id": "3395968", "revid": "570173", "url": "https://it.wikipedia.org/wiki?curid=3395968", "title": "Scammel Pioneer", "text": ""}
{"id": "3395974", "revid": "154893", "url": "https://it.wikipedia.org/wiki?curid=3395974", "title": "Croce a stella", "text": ""}
{"id": "3395976", "revid": "161273", "url": "https://it.wikipedia.org/wiki?curid=3395976", "title": "Kubo Kakutar\u014d", "text": ""}
{"id": "3395980", "revid": "22475", "url": "https://it.wikipedia.org/wiki?curid=3395980", "title": "Ges\u00f9 di Nazaret. Dall'ingresso in Gerusalemme fino alla risurrezione", "text": "Ges\u00f9 di Nazaret. Dall'ingresso in Gerusalemme fino alla risurrezione (\"Jesus von Nazareth. Vom Einzug in Jerusalem bis zur Auferstehung\") \u00e8 un saggio sulla figura storica di Ges\u00f9 pubblicato da papa Benedetto XVI, al secolo Joseph Ratzinger, il 10 marzo 2011. La versione italiana \u00e8 edita da Libreria Editrice Vaticana (stampata dalla Tipografia Vaticana e rilegata con copertina cartonata, ma rispetto al libro precedente e a quello successivo della serie, questa \u00e8 stata cucita a filo refe anzich\u00e9 fresata), mentre l'originale tedesco \u00e8 stato pubblicato da Verlag Herder.\n\u00c8 il secondo di tre volumi, che nel loro insieme ripercorrono la vita di Ges\u00f9. Il primo dei tre \u00e8 stato pubblicato nel 2007 col titolo di \"Ges\u00f9 di Nazaret\", e tratta della vita pubblica di Ges\u00f9 dal battesimo fino alla trasfigurazione. Il presente volume completa la parabola storica di Ges\u00f9, prendendo in esame la sua passione, morte e risurrezione in Gerusalemme. L'intento dell'autore \u00e8 di completare l'opera con un terzo volume sull'infanzia e la \"vita nascosta\" di Ges\u00f9.\nContenuto.\nIl testo propone, come spiega l'Autore, \u201cuno sguardo sul Ges\u00f9 dei Vangeli [\u2026] nell'ascolto in comunione con i discepoli di Ges\u00f9 in tutti i tempi, per giungere alla certezza della figura veramente storica di Ges\u00f9\u201d (p. 9). In altre parole, Ratzinger, nelle sue pagine, trae dalla esegesi biblica il senso di Ges\u00f9 nella storia e, da tale senso, osserva la storicit\u00e0 di Ges\u00f9 quale cifra ermeneutica della presenza umana nel mondo. \nCome il primo, anche questo secondo volume \u00e8 doppiamente firmato, significativamente: Joseph Ratzinger-Benedetto XVI: a scrivere non \u00e8 (solo) il Vescovo di Roma, Capo della Chiesa; \u00e8 anzitutto il credente Joseph. Non si tratta dunque, a differenza delle encicliche, di un'opera di magistero. \u00c8 un'opera di filosofia teologica.\nIl volume interroga i Vangeli dall'Ingresso in Gerusalemme sino alla Resurrezione. In tale arco spirituale-cronologico si fanno avanti, nelle analisi, le narrazioni fondamentali della vita di Ges\u00f9, le quali divengono altrettanti motivi per analizzare questioni teologiche dai profondi e decisivi significati antropologici e metafisici. Troviamo, cos\u00ec, dopo il primo capitolo sull'arrivo a Gerusalemme, il secondo, dedicato al Discorso nel Tempio; il terzo alla Lavanda dei piedi; il quarto alla preghiera sacerdotale; il quinto all'ultima cena; il sesto alla sosta presso il Gets\u00e8mani; il settimo al processo; l'ottavo alla crocifissione e deposizione nel sepolcro; il nono, infine, alla risurrezione."}
{"id": "3395982", "revid": "124862454", "url": "https://it.wikipedia.org/wiki?curid=3395982", "title": "Enterococcus faecalis", "text": "Enterococcus faecalis, anteriormente classificato come parte del gruppo \"Streptococcus\", \u00e8 un cocco Gram-positivo appartenente al genere Enterococcus dalle abitudini commensali del tratto gastrointestinale umano.\n\u00c8 un fermentatore anaerobico facoltativo del glucosio e non produce una reazione di catalasi a contatto con l'acqua ossigenata. \u00c8 capace di utilizzare varie fonti d'energia, includendo il glicerolo, l'acido lattico, l'acido citrico, l'acido malico, l'arginina, l'agmatina e vari chetoacidi. Sono capaci di sopportare valori di pH fino a valori di 9.6, alte concentrazioni di sali e sono capaci di resistere anche alla presenza di sali biliari, detergenti, metalli pesanti, etanolo, agli azoturi e ai processi di dissecazione.\nCrescono in una temperatura compresa tra i 10 e i 45 \u00b0C e sono capaci di sopravvivere a temperature di fino 60 \u00b0C per massimo 30 minuti.\nStoria.\nPrima del 1984, gli enterococci erano parte del genere Streptococcus, questo faceva s\u00ec che \"E.faecalis\" fosse conosciuto con il nome di \"Streptococcus faecalis\".\nNel 2013, una combinazione di temperature denaturalizzanti e tecniche di spettroscopia NMR hanno permesso il completo \"srotolamento\" della sequenza di genoma responsabile della produzione del repressore omodimerico della proteina CyIR2.\nInfezione.\n\"E. faecalis\" \u00e8 responsabile di infezioni nosocomiali del tratto urinario, endocarditi e sepsi, questo perch\u00e9 \u00e8 molto adattabile e resistente a molti tipi di antibiotici, fra i quali Ampicillina, Penicillina e Vancomicina.\nDiagnosi.\nLa diagnosi tradizionale non \u00e8 molto affidabile per la variet\u00e0 di batteri che si possono incontrare, e si \u00e8 obbligati a ricorrere a tecniche di Biologia molecolare per formulare in maniera attendibile ed esatta la diagnosi.\nGenoma.\nIl genoma di \"E.faecalis\" \u00e8 suddiviso in 3.22.000.000 di coppie di basi azotate capaci di codificare un totale di 3.113 proteine diverse riconosciute.\nSmall RNA.\nNel \"E.faecalis\" V583 \u00e8 stato possibile riconoscere varie fasi dello sviluppo metabolico in risposta a fattori di virulenza oltre ad essere stato possibile riconoscere in ben 11 frammenti diversi delle sequenze di segnalazione per la fase di crescita.\nResistenza ad antibiotici.\n\"E.faecalis\" \u00e8 una specie batterica resistente alla maggior parte degli antibiotici comuni usati dall'essere umano, come ad esempio agli amminoglicosidi e all'aztreonam. Questa resistenza \u00e8 principalmente mediata dalla presenza di geni antibiotico-resistenti presenti nei cromosomi plasmatici.\nLa resistenza da parte di \"E.faecalis\" alla vancomicina sta diventando sempre pi\u00f9 comune."}
{"id": "3395990", "revid": "1305772", "url": "https://it.wikipedia.org/wiki?curid=3395990", "title": "I Can", "text": ""}
{"id": "3395997", "revid": "729019", "url": "https://it.wikipedia.org/wiki?curid=3395997", "title": "Coliseo Roberto Clemente", "text": "Il Coliseo Roberto Clemente (o Roberto Clemente Coliseum in inglese) \u00e8 un'arena adibita ad eventi sportivi o concerti situata a San Juan, Porto Rico. Per molti anni \u00e8 stato il pi\u00f9 grande impianto per eventi del Porto Rico.\nLo stadio \u00e8 stato inaugurato nel febbraio 1973 in onore di Roberto Clemente, giocatore di baseball portoricano morto nel 1972 per via di un incidente aereo in California.\nL'arena \u00e8 stata teatro di importanti eventi nel corso degli anni come i campionati mondiali di boxe e di pallacanestro, fiere, circhi, concerti, come il World Invasion Tour dei Van Halen e concorsi come l'edizione del 2002 di Miss Universo.\nDal 2016 ospita gli incontri delle Capitalinas de San Juan, franchigia della Liga de Voleibol Superior Femenino, e dei Patriotas de San Juan, franchigia della Liga de Voleibol Superior Masculino."}
{"id": "3395999", "revid": "380453", "url": "https://it.wikipedia.org/wiki?curid=3395999", "title": "Roberto Clemente Coliseo", "text": ""}
{"id": "3396004", "revid": "287204", "url": "https://it.wikipedia.org/wiki?curid=3396004", "title": "Polvaro", "text": "I Polvaro furono una famiglia patrizia veneziana e annoverata fra le cosiddette \"Case fatte per soldo\".\nStoria.\nI Polvaro furono un'antica famiglia originaria di Lugano.\nTrasferitisi a Venezia in epoca assai antica, vi esercitarono fruttuosamente l'attivit\u00e0 mercantile: Domenico Polvaro, figlio di Giuseppe e Paolina Civran, a met\u00e0 del secolo XVII, possedeva in citt\u00e0 una merceria di panni di seta \u00abdelli tre falconi d'oro\u00bb, al cui negozio, tuttavia, non attendeva personalmente.\nNel 1662, nelle urgenze della guerra di Candia, detto Domenico vers\u00f2 alle casse dello Stato centomila ducati, facendo richiesta di essere aggregato al corpo patrizio cittadino: il giorno 23 luglio, il Senato e il Maggior Consiglio sanzionarono l'ammissione di questa casa al rango nobiliare con due differenti votazioni (rispettivamente, la prima conclusasi con 137 s\u00ec, 47 no, 10 astenuti; la seconda con 470 s\u00ec, 117 no, 217 astenuti).\nI Polvaro si estinsero ai primi del Settecento (forse tra il 1709 e il 1712), alla morte di quello stesso Domenico. La famiglia di Lugano esiste tuttora con leggera modifica del nome in Polar.. Gli ultimi che portano questo cognome Sono Giovanni Polar e Marialuisa Polar. Dopo di loro la famiglia si estinguer\u00e0 per mancanza di eredi che portano questo cognome."}
{"id": "3396008", "revid": "1355461", "url": "https://it.wikipedia.org/wiki?curid=3396008", "title": "Paride Lodron (conte)", "text": "Storia.\nParide, e la sorella Caterina Lodron, erano nati dal secondo matrimonio tra il padre, Nicol\u00f2 Maria Lodron, e Beatrice di Castelalto. Il fratellastro, Gasparo Lodron, era nato dal primo matrimonio del padre con Gentilia d'Arco.\nParide spos\u00f2 Barbara Liechtenstein di Castelcorno ed ebbe:"}
{"id": "3396010", "revid": "767487", "url": "https://it.wikipedia.org/wiki?curid=3396010", "title": "Semantica estensionale", "text": "Per semantica estensionale si intende quell'indirizzo filosofico, secondo cui il significato dei termini consiste esclusivamente negli oggetti (fisici) che i termini designano. Con questa interpretazione si raggiunge il culmine dell'Oggettivismo. In particolare, come osserva George Lakoff: i segni ottengono il loro significato dalla corrispondenza con gli oggetti esterni, intesi oggettivamente, cio\u00e8 indipendentemente dalle interpretazioni di un qualsiasi soggetto pensante.\nDisse Wittgenstein (allievo di Russell): \"Una proposizione \u00e8 una rappresentazione della realt\u00e0; se la capiscono, conoscono la situazione che essa rappresenta. E la capisco senza bisogno che il suo significato mi sia spiegato\".\nUn altro movimento che favor\u00ec l'interpretazione \"estensionale\" fu quello partorito dal fisico Bridgman e poi diffuso nella sociologia tra il 1930 e il 1950.\nMa nella seconda met\u00e0 del Novecento, attraverso la rivoluzione cognitivista in psicologia e antropologia, si iniziarono a notare e criticare le lacune nella \"interpretazione estensionale\". Tyler, nello specifico, dichiar\u00f2 nel 1969: \"Cos\u00ec come non c'\u00e8 alcuna qualit\u00e0 inerente in un oggetto che ci costringe a percepirlo esattamente in un modo, non c'\u00e8 neppure una caratteristica intrinseca che lega un oggetto al suo nome\"."}
{"id": "3396012", "revid": "767487", "url": "https://it.wikipedia.org/wiki?curid=3396012", "title": "There Be Dragons - Un santo nella tempesta", "text": "There Be Dragons - Un santo nella tempesta (\"There Be Dragons\") \u00e8 un film del 2011 diretto da Roland Joff\u00e9.\nSullo sfondo della guerra civile spagnola, il film ripercorre la giovent\u00f9 di Josemar\u00eda Escriv\u00e1 de Balaguer, fondatore dell'Opus Dei canonizzato da Giovanni Paolo II nel 2002. Il titolo del film deriva dall'espressione latina \"Hic sunt dracones\", usata dai cartografi medievali per indicare luoghi ancora ignoti e dunque potenzialmente pericolosi.\nTrama.\nIl giornalista spagnolo Robert tenta di ricucire i rapporti con il padre morente, Manolo, ex soldato della guerra civile spagnola. Incaricato di scrivere una biografia sul prete aragonese Josemar\u00eda Escriv\u00e1, il giornalista scopre che il padre era stato un suo amico d'infanzia, con cui ha avuto un rapporto complicato, dettato dalle diverse idee politiche, che port\u00f2 i due amici a dividersi con l'inizio della guerra.\nJosemaria divenne prete e lott\u00f2 per la pace e la riconciliazione, fondando l'Opus Dei ed entrando in clandestinit\u00e0, quando iniziarono gli attacchi alla Chiesa, schieratasi con i fascisti di Franco, per mano dei repubblicani. Manolo scelse invece la strada della violenza, invischiandosi in complotti politici e unendosi, come spia, alla Seconda Repubblica, dopo aver conosciuto una bella rivoluzionaria ungherese di nome Ildiko, che poi gli prefer\u00ec il leader repubblicano Oriol.\nProduzione.\nTra i produttori del film figurano Roland Joff\u00e9, Guy J. Louthan e i membri dell'Opus Dei Ignacio G. Sancha e Ignacio N\u00fa\u00f1ez. La rete televisiva Antena 3, la prima emittente televisiva privata in Spagna, ha finanziato in parte il film. I servizi di produzione sono stati forniti dalla spagnola Morena Films e dall'argentina Historias Cinematogr\u00e1ficas.\nInizialmente il film epico religioso era basato su uno script redatto da Barbara Nicolosi, la regia era stata proposta a Hugh Hudson e Alejandro Gonz\u00e1lez I\u00f1\u00e1rritu, ma entrambi declinarono l'offerta. In un primo momento anche Roland Joff\u00e9 rifiut\u00f2 la regia, ma in seguito cambi\u00f2 idea accettando l'incarico a condizione di scrivere una nuova sceneggiatura da zero e diventare uno dei produttori. Joff\u00e9 si rec\u00f2 in Spagna, Italia e Sud America per ricerche nella stesura della sua sceneggiatura. Dopo un arbitrato ufficiale condotto dal Writers Guild of America (WGA), la sceneggiatura venne accreditata solamente a Roland Joff\u00e9. Con questa decisione, la WGA conferm\u00f2 che la sceneggiatura di Joff\u00e9 \u00e8 completamente originale e che quella scritta da Barbara Nicolosi non ha relazione di sorta con il film.\nCon un budget di 35 milioni di dollari, il film \u00e8 stato girato tra la Spagna e l'Argentina. Per ricreare la Madrid degli anni trenta parte delle riprese sono state effettuate a Luj\u00e1n, nella provincia di Buenos Aires.\nAl film hanno lavorato lo scenografo Eugenio Zanetti, vincitore dell'Oscar nel 1996 per \"Restoration - Il peccato e il castigo\", i costumi sono di Yvonne Blake, vincitrice dell'Oscar per \"Nicola e Alessandra\" e creatrice dei costumi per \"Superman\". Il due volte premio Oscar Mich\u00e8le Burke ha curato gli effetti speciali. Stephen Warbeck, vincitore dell'Oscar per \"Shakespeare in Love\", ha composto la colonna sonora originale.\nDistribuzione.\nDopo un'anteprima tedesca all'European Film Market il 12 febbraio 2011, il primo paese a distribuire il film nelle sale \u00e8 stato la Spagna il 25 marzo 2011, con il titolo \"Encontrar\u00e1s dragones\". Negli Stati Uniti il film \u00e8 stato distribuito il 6 maggio 2011 a cura della Samuel Goldwyn Films. In Italia, la prima visione televisiva \u00e8 stata su Rai 3 il 16 agosto del 2014 col titolo \"There Be Dragons - Un santo nella tempesta\"."}
{"id": "3396025", "revid": "1880836", "url": "https://it.wikipedia.org/wiki?curid=3396025", "title": "Confine tra la Francia e Monaco", "text": "Il confine tra la Francia e il Principato di Monaco \u00e8 in parte terrestre e in parte marino.\nIl confine terrestre \u00e8 lungo quasi 5,5\u00a0km (precisamente 5.469 metri) ed \u00e8 uno dei pi\u00f9 corti del mondo, mentre quello marino \u00e8 lungo 185\u00a0km.\nConfinano con il Principato di Monaco i comuni francesi di Cap-d'Ail, La Turbie, Beausoleil e Roquebrune-Cap-Martin tutti situati nel dipartimento delle Alpi Marittime della regione della Provenza-Alpi-Costa Azzurra.\nIl confine tra i due stati per la parte terrestre che riguarda i comuni di Cap-d'Ail, La Turbie, Beausoleil risale al 1314, mentre il confine tra Roquebrune-Cap-Martin e il Principato di Monaco risale al 1860, dopo la cessione dei diritti del Principato di Monaco sulle Citt\u00e0 libere di Mentone e Roccabruna alla Francia (le due citt\u00e0 erano di fatto sotto protezione di casa Savoia dal 1848).\nIl confine tra Francia e Principato di Monaco \u00e8 un confine aperto senza controlli doganali, anche se in alcuni punti del confine risultano presenti alcuni piccole costruzioni che ospitano la Polizia monegasca.\nIl confine passa presso il porto di Cap-d'Ail, lo stadio Louis II, il Giardino esotico, l'Ospedale Principessa Grace; la stazione di Monaco Montecarlo \u00e8 invece in parte divisa tra i due stati. Il confine inoltre \u00e8 poco distante dal Casin\u00f2 e dalla spiaggia di Larvotto.\nIl confine marittimo \u00e8 stato stabilito da un trattato firmato nel 1984 ed entrato in vigore nel 1985.\nConfine marittimo.\nIl 16 febbraio 1984 \u00e8 stato delimitato il confine marittimo tra i due stati con un trattato firmato a Parigi dal ministro degli esteri francese Claude Cheysson e dal Ministro di Stato monegasco Jean Herly. Il trattato \u00e8 entrato in vigore con l'Ordinanza n. 8.403 del 30 settembre 1985 del principe di Monaco Ranieri II.\nIl trattato fissa le acque territoriali monegasche secondo degli archi di lossodromia che uniscono le seguenti coordinate geografiche (nel datum geodetico ED50):\nLo spazio marittimo sotto sovranit\u00e0 monegasca si estende inoltre fino agli archi di lossodromia che uniscono i punti con le seguenti coordinate geografiche:\nLa frontiera marittima tra i due stati si estende quindi per circa 90\u00a0km di lunghezza ed \u00e8 fissato a met\u00e0 della distanza che divide la Costa Azzurra dalla Corsica e raggiunge nel suo punto pi\u00f9 profondo dopo la scarpata continentale i 2.000 m di profondit\u00e0."}
{"id": "3396028", "revid": "486946", "url": "https://it.wikipedia.org/wiki?curid=3396028", "title": "Supercoppa della Repubblica Ceca", "text": ""}
{"id": "3396037", "revid": "1718925", "url": "https://it.wikipedia.org/wiki?curid=3396037", "title": "Miglior attore non protagonista", "text": ""}
{"id": "3396041", "revid": "46291", "url": "https://it.wikipedia.org/wiki?curid=3396041", "title": "Euphorbia trigona", "text": "Euphorbia trigona \u00e8 una pianta succulenta della famiglia delle Euphorbiaceae, originaria delle zone aride dell'Africa subsahariana.\nDistribuzione ed habitat.\nLa specie \u00e8 diffusa in Congo, Gabon, Zaire, Angola e Malawi."}
{"id": "3396044", "revid": "1543377", "url": "https://it.wikipedia.org/wiki?curid=3396044", "title": "Reiy\u016bkai", "text": " \u00e8 un'associazione no-profit internazionale, di ispirazione buddista, basata sugli insegnamenti di \u015a\u0101kyamuni Buddha. I membri dell'associazione sono laici, non vi sono infatti monaci, n\u00e9 sacerdoti addetti al culto. Fu fondata a Tokyo nel 1929 da Kubo Kakutar\u014d (1892-1944) - un funzionario impiegato presso il Ministero della Casa Imperiale Giapponese - e da Kimi Kotani. La societ\u00e0 \u00e8 stata registrata ufficialmente a Tokyo da Kubo Kakutar\u014d solo nel 1930.\n\u00abReiyukai\u00bb \u00e8 una parola giapponese composta da \u00abrei\u00bb, anima, animo, spirito; \u00abyu\u00bb, amico(a), amicizia; \u00abkai\u00bb, raduno, associazione.\nPresente attualmente con le sue sedi in una ventina di nazioni, il suo scopo \u00e8 la promozione dell'individuo e lo sviluppo delle societ\u00e0 con l'obiettivo di un mondo pi\u00f9 pacifico, indipendentemente dalla razza, religione o credo delle persone che lo popolano.\nIl Reiyukai francese fa parte dell'Unione buddista europea.\nL'associazione considera il Buddismo non come una religione in senso occidentale, bens\u00ec come una filosofia vissuta con la scoperta di s\u00e9 stessi e di ci\u00f2 che costituisce il meglio per s\u00e9, attraverso l'esperienza e la riflessione; crede nell'idea che ogni essere umano possa raggiungere un livello di coscienza pi\u00f9 elevato, fino a poter raggiungere lo stato di Buddha. Vengono indicate alcune pratiche essenziali a cui, secondo l'associazione, ciascuno dovrebbe improntare il proprio stile di vita, con il desiderio di dare un nuovo senso alla propria esistenza e di aprire la coscienza con curiosit\u00e0 al mondo per costruire un insieme di relazioni pi\u00f9 sincere ed essenziali. Tra le pratiche principali vi \u00e8 il culto e il rispetto per gli antenati, lo sviluppo dell'amicizia in chiave spirituale, la recitazione del Sutra del Loto, l'impegno sociale.\nL'attivit\u00e0 del Reiyukai si svolge a livello internazionale e nelle singole nazioni, articolandosi secondo le specificit\u00e0 e l'iniziativa dei membri di ciascun paese, in accordo con lingue, tradizioni e culture locali.\nDa alcuni membri del Reiyukai, nacque successivamente, nel 1938, il Rissh\u014d K\u014dsei Kai.\nDal Reiyukai derivano anche i movimenti Bussho Gonenkai Ky\u014ddan, My\u014dchikai Ky\u014ddan, and My\u014dd\u014dkai Ky\u014ddan e il Kokoro no Kai.\nIl Reiy\u016bkai attualmente conta 5.14 milioni di membri, la maggior parte dei quali vive in Giappone.\nLuoghi significativi.\nShakaden.\nLo Shakaden \u00e8 un complesso architettonico che serve come luogo di incontro e centro sociale per i membri del Reiyukai della comunit\u00e0 locale. In giapponese, \"Shakaden\" significa la \"Casa di \u015a\u0101kyamuni\", cio\u00e8 un posto dove \u00e8 possibile ricercare ulteriormente la pratica degli insegnamenti di \u015a\u0101kyamuni Buddha. Consiste della Sala Principale, la piazza, la Sala Kotani, varie sale conferenze, una caffetteria, una stanza per il babysitting, e una infermeria. Dopo quattro anni di costruzione, lo Shakaden di Tokyo fu completato nel 1975.\nMirokusan.\nEdificio fortemente voluto da Kimi Kotani, sito alle pendici del Monte Togasa nella penisola di Izu, come ritrovo per i giovani immerso nella natura. Fu completato nel 1964. \u00c8 dedicato a il Buddha del Futuro, la cui nascita \u00e8 attesa da tutti i buddisti.\nBreve storia.\nNegli anni Venti, durante la crisi dovuta al Grande terremoto del Kant\u014d del 1923 e dalla successiva depressione economica, Kakutaro Kubo inizia a formulare la sua filosofia per quello che ora \u00e8 il Reiyukai e compila e pubblica il Sutra Blu (una raccolta di brani tratti dal Sutra Triplo del Loto), alla base della pratica di recitazione per gli aderenti.\nNel 1930 viene fondata l'Associazione, che ha sede nel distretto Akasaka di Tokyo. Kakutaro Kubo diventa Presidente del Consiglio di Amministrazione e Kimi Kotani Presidente. Nel 1937 viene completata la costruzione della sede centrale nell'area di Iikura, sempre a Tokyo. Nel 1954 viene creato il gruppo giovanile del Reiyukai. Nel 1971 muore Kimi Kotani e Tsugunari Kubo diventa Presidente del Reiyukai. L'anno successivo un Reiyukai Centre viene aperto negli USA. \u00c8 esguito da centri in Brasile e Canada (1975); Filippine (1976); Messico, Italia e&amp; Taiwan (1977); Regno Unito (1978, chiuso nel Marzo 1998); Peru, Thailandia &amp; Francia (1979); India, Nepal e Paraguay (1983); Spagna (1984); Korea (1988); Bolivia (1996) e Sri Lanka (1999). Nel 1980 inizia la campagna Inner Self Development (Sviluppo del proprio Io Interiore). Nel 1985 rappresentanti da 14 nazioni partecipano a uno Concorso Internazionale di Temi per Giovani (Youth Speech Festival) in commemorazione dell'anno Internazionale della Giovent\u00f9 delle Nazioni Unite. Da allora festival nazionali vengono tenuti annualmente in tutto il mondo e festival internazionali sono tenuti nelle regioni di Asia, America ed Europa. Nel 1990 Si tiene ad Osaka il 6\u00b0 International Youth Year Speech Festival, nell'ambito della International Garden and Greenery Expo '90, con rappresentanti da 17 paesi. Nel 1992 apre i suoi uffici in Cambogia il Reiyukai International Operation for Cambodian Relief (RIOCR). Nel 1993 viene creato il Reiyukai International Committee. Nel 1994 il 10\u00b0 International Youth Year Speech Festival si tiene a Kathmandu, Nepal. Nel 1996 Tsugunari Kubo si dimette da Presidente del Reiyukai e al suo posto viene eletta Yae Hamaguchi. Nello stesso anno viene inaugurato in Nepal il Lumbini International Research Institute (LIRI), sponsorizzato dall'associazione e viene aperto a Tokyo l'International College for Advance Buddhist Studies (ICABS). L'associazione si dota di un proprio Consiglio di supervisione delle attivit\u00e0.\nNel 1999 viene aperta una homepage su Internet in lingua giapponese e inglese. Nel 2000 si tiene a Tokyo la 4\u00aa Reiyukai International Conference e muore Yae Hamaguchi. Le succedono Ichitaro Ohgata come Presidente, Yushun Masunaga e Hiromichi Hirakawa come Vice Presidenti.\nNell'agosto 2004 il Reiyukai sponsorizza, assieme a Japan International Cooperation Agency (JICA), UN World Food Program e al quotidiano Nikkei, la conferenza in Giappone dello World Youth Peace Summit, a seguito della conferenza regionale Asia-Pacifico, alla United Nations University di Tokyo. Oltre 400 giovani delegati sono coinvolti nelle discussioni e decidono di stabilire che il 5 agosto sia la Giornata Internazionale della Pace del Giovani e che in futuro verr\u00e0 organizzato un evento annuale in quella ricorrenza. L'evento \u00e8 trasmesso da NHK sul suo BS forum.\nDall'8 aprile 2013, Masaharu Sueyoshi \u00e8 l'attuale International President del Reiyukai.\nIl Comitato sulle Organizzazioni non-Governative (ONG) delle Nazioni Unite, all'apertura della sessione 2015, ha raccomandato che venga garantito lo stato speciale consultivo a 16 organizzazioni, tra cui il Reiyukai Eurasia."}
{"id": "3396047", "revid": "599013", "url": "https://it.wikipedia.org/wiki?curid=3396047", "title": "V\u00edt\u011bzslav Tuma", "text": ""}
{"id": "3396053", "revid": "34060", "url": "https://it.wikipedia.org/wiki?curid=3396053", "title": "Stemma dell'Uruguay", "text": "Lo stemma dell'Uruguay (in spagnolo, \"Escudo de Uruguay\") \u00e8 uno dei simboli nazionali del Paese sudamericano. \nStoria.\nUfficialmente adottato con la legge del 19 maggio 1829, sub\u00ec una prima modifica con la legge del 12 luglio 1906. \nDa ultimo, con il decreto del 26 ottobre 1908, il governo approv\u00f2 la versione definitiva disegnata da Miguel Copetti, nella quale venivano rimosse le armi (fucili a baionetta e cannoni) e le bandiere che fino ad allora affiancavano lo stemma, nonch\u00e9 sostituiti i due rami di quercia che lo ornavano con uno di olivo e uno di alloro.\nDescrizione.\nLo stemma uruguaiano \u00e8 sormontato dal Sole di maggio, presente anche nella bandiera nazionale (oltre che nella bandiera e nello stemma dell'Argentina) e rappresentante la Rivoluzione di Maggio (18-25 maggio 1810), l'evento storico che segn\u00f2 l'avvio del processo di indipendenza di Uruguay e Argentina dalla Spagna. Ispirato alla rappresentazione della divinit\u00e0 incaica Inti, costituisce, altres\u00ec, un omaggio alle popolazioni indigene.\nLo stemma \u00e8 quadripartito:\nLo stemma \u00e8 bordato da due rami uniti da un fiocco celeste: uno di olivo (a sinistra), simbolo di pace; l'altro di alloro (a destra), simbolo di gloria."}
{"id": "3396054", "revid": "599013", "url": "https://it.wikipedia.org/wiki?curid=3396054", "title": "Bermeja", "text": "Bermeja \u00e8 un'isola fantasma che, in diverse mappe tracciate tra il XVI e il XIX secolo, appare situata nel golfo del Messico, al largo della costa settentrionale dello Yucat\u00e1n; tuttavia, due studi condotti nel 1997 e nel 2009 (quest'ultimo dall'Universit\u00e0 Nazionale Autonoma del Messico) non hanno trovato traccia dell'isola. Se esistesse, Bermeja sarebbe importante per determinare i diritti di sfruttamento del petrolio in alcune zone del Golfo del Messico.\nLa prima menzione di questa isola \u00e8 in \"El Yucat\u00e1n e Islas Adyacentes\", un elenco di isole pubblicato a Madrid nel 1839; la sua posizione \u00e8 presente nel trattato \"Espejo de Navegantes\" di Alonso de Chaves, del 1540, secondo il quale, da lontano, la piccola isola appare \"biondiccia o rossastra\" (in spagnolo \"bermeja\"). Secondo Michel Antochiw Kolpa, un cartografo franco-messicano, dal 1844 in poi le mappe inglesi hanno riportato il naufragio dell'isola \"sessanta braccia\" sotto il livello del mare.\nSpiegazioni per la sua scomparsa (ammesso che sia mai esistita) includono una osservazione errata da parte dei primi cartografi, spostamenti nella geografia dei fondali oceanici e l'innalzamento del livello del mare; secondo alcune teorie del complotto, la CIA avrebbe distrutto l'isola per ampliare la zona di mare assegnata agli Stati Uniti."}
{"id": "3396055", "revid": "1086846", "url": "https://it.wikipedia.org/wiki?curid=3396055", "title": "Unione Sportiva Foggia &amp; Incedit 1964-1965", "text": "Questa voce raccoglie le informazioni riguardanti l'Unione Sportiva Foggia &amp; Incedit nelle competizioni ufficiali della stagione 1964-1965.\nStagione.\nIl Foggia nel 1964-1965 fa il suo esordio nel campionato di Serie A, alla cui conclusione si classifica al nono posto.\nIn Coppa Italia, superato il al primo turno in un derby finito ai supplementari, il Foggia viene eliminato al secondo turno dal Napoli, ancora ai supplementari.\nIl 31 gennaio 1965 il Foggia batte a sorpresa l'Inter euromondiale di Herrera, da alcuni giorni detentrice della Coppa Intercontinentale e campione d'Europa e d'Italia in carica. Una gara tatticamente perfetta quella del \"Mago di Turi\" Oronzo Pugliese che vinse nella stessa stagione il Seminatore d'Oro, ambizioso riconoscimento per gli allenatori. Tutto si svolge nel secondo tempo con il Foggia che apre le marcature in apertura grazie a Lazzotti, Qualche minuto dopo \u00e8 Nocera a far tremare le inferriate delle tribune del vecchio Stadio Pino Zaccheria. L'Inter riacciuffa il pareggio grazie a Peir\u00f2 e Suarez ma \u00e8 ancora Cosimo Vittorio Nocera al trentatreesimo a scrivere il capitolo finale di questo fantastico romanzo della storia rossonera.\nOrganigramma societario.\nArea direttiva\nArea tecnica"}
{"id": "3396058", "revid": "729019", "url": "https://it.wikipedia.org/wiki?curid=3396058", "title": "Erste Bank", "text": "Erste Group Bank AG (Erste Bank) \u00e8 un gruppo bancario austriaco tra i maggiori fornitori di servizi finanziari nell'Europa centrale e orientale con oltre 2.700 filiali in nove paesi. I suoi tre mercati principali sono Austria, Repubblica Ceca e Romania.\n\u00c8 quotato nelle Borse di Vienna, Praga e Bucarest e incluso negli indici CEETX, ATX e PX.\nStoria.\nIl Gruppo Erste \u00e8 stato fondato nel 1819 come Erste \u00f6sterreichische Spar-Casse a Leopoldstadt, un sobborgo di Vienna. Dopo la fine del comunismo, la societ\u00e0 inizi\u00f2 una forte espansione nell'Europa centrale e orientale e nel 2008 aveva acquisito 10 banche. Nel 1997 \u00e8 diventato una public company.\nIl 9 agosto 2008 l'ex Erste Bank Oesterreich \u00e8 stata divisa nella societ\u00e0 holding Erste Group Bank AG e nella controllata Erste Bank der \u00f6sterreichischen Sparkassen AG; le filiali estere sono state rilevate dalla nuova holding. Il Gruppo Erste ora include tutte le societ\u00e0 del Gruppo.\nStruttura.\nIn Austria, Erste Bank ha circa 16.400 dipendenti e tre milioni di clienti. \nOltre al mercato interno austriaco, il gruppo \u00e8 presente anche nel Centro Est Europa nei seguenti paesi:\nSponsorizzazioni.\nDal 2007 la Banca Erste sponsorizza il Campionato Austriaco di hockey su ghiaccio che porta il suo nome (\"Erste Bank Eishockey Liga\")."}
{"id": "3396060", "revid": "599013", "url": "https://it.wikipedia.org/wiki?curid=3396060", "title": "Jo\u00e3o Tom\u00e1s", "text": ""}
{"id": "3396062", "revid": "39884", "url": "https://it.wikipedia.org/wiki?curid=3396062", "title": "Centro Est Europa", "text": ""}
{"id": "3396065", "revid": "39884", "url": "https://it.wikipedia.org/wiki?curid=3396065", "title": "Erste Group Bank", "text": ""}
{"id": "3396066", "revid": "686936", "url": "https://it.wikipedia.org/wiki?curid=3396066", "title": "Phil Simms", "text": "Carriera professionistica.\nNew York Giants.\nDopo una promettente carriera nella Morehead State University, Simms viene selezionato dai New York Giants come settimo assoluto nel Draft NFL 1979. Simms trascorrer\u00e0 la sua intera carriera professionale con i Giants, e viene nominato Most Valuable Player (MVP) del Super Bowl XXI, dopo aver portato i Giants ad una vittoria di 39 a 20 con i Denver Broncos, oltre ad aver segnato il record per pi\u00f9 alta percentuale di completamento in un Super Bowl, con 22 su 25. Simms \u00e8 stato anche nominato per il Pro Bowl per le performance nella stagione del 1985 e del 1993.\nHa concluso la sua carriera nel 1993 e da allora ha intrapreso una carriera televisiva di commentatore delle partite della NFL per la CBS.\nPhil Simms \u00e8 il padre di Chris Simms e Matt Simms, entrambi giocatori di football."}
{"id": "3396070", "revid": "767487", "url": "https://it.wikipedia.org/wiki?curid=3396070", "title": "Hugues Cu\u00e9nod", "text": "Il suo repertorio spaziava dalle \"chansons\" medievali di Guillaume de Machaut alle avanguardistiche opere di Igor Stravinsky. Ha avuto una carriera straordinariamente lunga (oltre 66 anni), esibendosi fino all'et\u00e0 di 92 anni.\nBiografia.\nNacque a Corseaux-Sur-Vevey e ricevette la sua formazione musicale presso l'Istituto Ribaupierre a Losanna e i conservatori di Ginevra e Basilea e a Vienna, studiando in primo tempo da baritono. Inizi\u00f2 la sua carriera dedicandosi in primo tempo alla musica leggera; il 21 giugno 1928 debutt\u00f2 nel Th\u00e9\u00e2tre des Champs-\u00c9lys\u00e9es di Parigi, come Max nella prima dell'opera \"Jonny spielt auf\" di Ernst Krenek, e nel 1929 cant\u00f2 per la prima volta negli Stati Uniti in \"Bitter sweet\" di No\u00ebl Coward.\nDal 1930 al 1933 fu attivo a Ginevra, poi a Parigi dal 1934 al 1937; nel 1935 canta nella prima assoluta di \"Le paradis perdu\" di Igor Markevich a Londra; nel 1938 a Parigi \u00e8 diable nella prima assoluta di \"Le diable boiteux\" di Jean Fran\u00e7aix nel palazzo della principessa Winnaretta Singer; in seguito fu impegnato in un lungo tour di concerti nel Nord America, fino al 1939. Rientrato in Europa, insegn\u00f2 al conservatorio di Ginevra, dal 1940 al 1946. Nel contempo riprese la sua carriera di cantante lirico, lavorando a Ginevra nel \"Die Fledermaus\" di Johann Strauss.\nNel 1940 canta nella prima assoluta di \"La danse de morts\" di Arthur Honegger a Basilea e di \"Le vin herb\u00e9\" di Frank Martin all'Opernhaus Z\u00fcrich.\nNegli anni precedenti la seconda guerra mondiale strinse amicizia e collabor\u00f2 con Nadia Boulanger, avvicinandosi al repertorio musicale antico e barocco, da Monteverdi a Bach.\nNel 1949 \u00e8 diable in \"Le diable boiteux\" al Teatro Bellini (Palermo).\nNel 1951 al Teatro la Fenice di Venezia interpret\u00f2 Sellem nella prima assoluta dell'opera di Stravinskij \"The Rake's Progress\" diretta dal compositore, accanto al soprano Elisabeth Schwarzkopf e Raffaele Ari\u00e9 per il Teatro alla Scala di Milano.\nIn seguito cant\u00f2 Sellem nella prima di \"Carriera d'un libertino\" in italiano alla Scala diretto da Ferdinand Leitner con Giuseppe Modesti, la Schwarzkopf, Mirto Picchi e Cloe Elmo (1951), al Glyndebourne Festival Opera (1954 Sellem in \"The Rake's Progress\" con la Royal Philharmonic Orchestra), alla Royal Opera House di Londra (1954 come The Astrologer ne Il gallo d'oro diretto da Markevitch e 1956).\nAncora alla Scala nel 1952 \u00e8 Il maggiordomo della Marescialla nella prima di Il cavaliere della rosa diretto da Herbert von Karajan con la Schwarzkopf, Lisa Della Casa, Sena Jurinac ed Erich Kunz ed il Capitano nella prima di Wozzeck diretto da Dimitri Mitropoulos con Tito Gobbi, Picchi, Petre Munteanu ed Italo Tajo.\nNel 1955 a Glyndebourne \u00e8 Don Basilio in \"Le nozze di Figaro\" diretto da Vittorio Gui con Sesto Bruscantini, Elena Rizzieri, Franco Calabrese e la Jurinac.\nNel 1957 a Glyndebourne \u00e8 Dancing Master in Ariadne auf Naxos con John Pritchard (direttore d'orchestra), Elisabeth S\u00f6derstr\u00f6m, Lucine Amara e Pilar Lorengar e Dr Caius in Falstaff (Verdi) diretto da Gui con Oralia Dom\u00ednguez. \nNel 1958 al Th\u00e9\u00e2tre de la Ville \u00e8 Caius in \"Falstaff\" diretto da Gui con Graziella Sciutti, Ilva Ligabue, la Dom\u00ednguez e Mario Carlin nella trasferta di Glyndebourne, per La Fenice il pastore in Oedipus Rex (Stravinskij) diretto da Stravinsky con Magda L\u00e1szl\u00f3 e nella prima assoluta di Threni, id est \"Lamentationes Jeremiae prophetae\" di Stravinsky nella Scuola Grande di San Rocco ed a Londra Va\u0161ek ne La sposa venduta diretto da Rafael Kubel\u00edk.\nA Glyndebourne nel 1962 \u00e8 Lucano ne L'incoronazione di Poppea diretto da Pritchard con la Lazlo, la Dom\u00ednguez e Carlo Cava, nel 1963 Monsieur Taupe in Capriccio (Strauss) diretto da Pritchard con la Sodestrom e Tom Krause e nel 1965 Torquemada in L'Heure espagnole diretto da Pritchard con la London Philharmonic Orchestra e Michel S\u00e9n\u00e9chal.\nNel 1966 \u00e8 Don Basilio ne \"Le nozze di Figaro\" al Teatro Regio di Parma diretto da Peter Maag con Giorgio Tadeo e Monostatos in Die Zauberfl\u00f6te con George Shirley a Glyndebourne.\nAncora a Glyndebourne nel 1967 \u00e8 Erice ne \"L'Ormindo\" di Francesco Cavalli diretto da Raymond Leppard con Jane Berbi\u00e9 e Richard Van Allan, nel 1968 Monsieur Triquet in Eugenio Onegin (opera) diretto da Pritchard con la Sodestrom e Van Allan, nel 1969 Schmidt in Werther (opera) con Van Allan, nel 1970 Linfea ne La Calisto diretto da Leppard con Ileana Cotruba\u0219, James Bowman (controtenore) e Janet Baker e nel 1975 Cock in \"The Cunning Little Vixen\" di Leo\u0161 Jan\u00e1\u010dek diretto da Leppard.\nNumerose anche le registrazioni realizzate nel corso degli anni. Le prime furono dedicate ai madrigali di Monteverdi, e alla musica vocale pre-barocca. Seguirono registrazioni di brani di Couperin, Brahms, Schubert, Faur\u00e9, Debussy, e di opere di Cavalli, Mozart, Bach, Berlioz, Ravel, Stravinskij.\nHugues Cu\u00e9nod detiene il record di pi\u00f9 anziano debuttante al Metropolitan Opera (debutt\u00f2 infatti il 12 marzo 1987 come imperatore Altoum nella \"Turandot\" di Giacomo Puccini diretto da James Levine con \u00c9va Marton, Pl\u00e1cido Domingo, Leona Mitchell e Paul Plishka).\nLa sua ultima apparizione avvenne nel 1994, all'et\u00e0 di 92 anni come Triquet in \"Evgenij Onegin\" di \u010cajkovskij a M\u00e9zi\u00e8res (Jorat-M\u00e9zi\u00e8res).\nMor\u00ec a Vevey, a 108 anni."}
{"id": "3396085", "revid": "22475", "url": "https://it.wikipedia.org/wiki?curid=3396085", "title": "Astrohippus", "text": "L'Astrohippus \u00e8 un membro di una trib\u00f9 estinta di Equini, appartenente alla stessa trib\u00f9 che contiene l'unico genere vivente degli equidi, l'Equus. Resti fossili sono stati trovati nella zona centrale degli Stati Uniti, in Florida ed in alcuni stati messicani: Chihuahua, Jalisco e Guanajuato. I fossili di \"Astrohippus\" sono stati datati dal periodo Miocene al periodo Pliocene.\nSulla base dello studio della morfologia del dente si ritiene improbabile che l\"'Astrohippus\" possa essere un antenato del cavallo moderno; \u00e8 molto pi\u00f9 probabile che possa essere discendente del Pliohippus.\nI primi resti fossili di questa specie, descritti da WD Matthew ed RA Stirton, si basano su diversi molari trovati nella cava di Coffee Ranch, Contea di Hemphill, Texas. Questa cava ha conservato i resti di sei altri generi di equidi, compresi il Dinohippus e Nannippus."}
{"id": "3396088", "revid": "198277", "url": "https://it.wikipedia.org/wiki?curid=3396088", "title": "Unione Sportiva Foggia &amp; Incedit 1965-1966", "text": "Questa voce raccoglie le informazioni riguardanti lUnione Sportiva Foggia &amp; Incedit nelle competizioni ufficiali della stagione 1965-1966.\nStagione.\nIl Foggia nel 1965-1966 ha partecipato al campionato di Serie A, classificandosi al dodicesimo posto con 29 punti, lo scudetto \u00e8 stato vinto dall'Inter con 50 punti davanti al Bologna con 46 punti. Retrocedono in Serie B la Sampdoria con 27 punti, il Catania con 22 punti ed il Varese con 15 punti. Migliori realizzatori rossoneri Paolo Lazzotti e Dante Micheli con sei reti. In Coppa Italia \u00e8 stato eliminato al primo turno dal Potenza su sorteggio, l'incontro era terminato (0-0) dopo i tempi supplementari.\nOrganigramma societario.\nArea direttiva\nArea tecnica"}
{"id": "3396090", "revid": "547034", "url": "https://it.wikipedia.org/wiki?curid=3396090", "title": "Episodi di Kidnapped", "text": "La prima ed unica stagione della serie televisiva Kidnapped \u00e8 stata trasmessa negli Stati Uniti dal 20 settembre 2006 all'11 agosto 2007 sul canale americano NBC.\nIn Italia la serie \u00e8 stata trasmessa dal 7 febbraio al 2 maggio 2007 sul canale satellitare AXN e in chiaro da Iris nell'estate 2010."}
{"id": "3396100", "revid": "486946", "url": "https://it.wikipedia.org/wiki?curid=3396100", "title": "Fiore delle Alpi", "text": ""}
{"id": "3396101", "revid": "916580", "url": "https://it.wikipedia.org/wiki?curid=3396101", "title": "Zelkova abelicea", "text": "La zelkova cretese (Zelkova abelicea ) \u00e8 una pianta legnosa appartenente alla famiglia delle Ulmaceae, endemica dell'isola di Creta.\nDescrizione.\nSi presenta generalmente come un cespuglio fortemente ramificato, anche se pu\u00f2 diventare con gli anni un vero albero, alto fino a 15 m.\nLe foglie sono piccole (lunghe tipicamente da 1 a 4\u00a0cm), ovali, appuntite, a margine crenato.\nI fiori, piccoli e profumati, sono maschili o ermafroditi.\nDistribuzione e habitat.\n\"Zelkova abelicea\" cresce sulle montagne di Creta, ad altitudini comprese tra 850 e 1700 m circa.\n\u00c8 considerata un relitto terziario, residuo di una pi\u00f9 ampia diffusione in tempi remoti.\nLa Lista Rossa IUCN la include tra le specie in pericolo (\"Endangered\")."}
{"id": "3396105", "revid": "1086846", "url": "https://it.wikipedia.org/wiki?curid=3396105", "title": "Unione Sportiva Foggia &amp; Incedit 1966-1967", "text": "Questa voce raccoglie le informazioni riguardanti l'Unione Sportiva Foggia &amp; Incedit nelle competizioni ufficiali della stagione 1966-1967.\nStagione.\nIl Foggia nella stagione 1966-1967 ha partecipato al campionato di Serie A: si classifica sedicesima al terz'ultimo posto e retrocede in Serie B assieme alla Lazio, al e al Lecco. Lo scudetto \u00e8 stato vinto dalla Juventus con 49 punti, uno di vantaggio sull'Inter superato sul filo di lana all'ultima giornata. Con otto reti Vincenzo Traspedini \u00e8 stato il giocatore pi\u00f9 prolifico dei satanelli. In Coppa Italia supera il primo turno battendo il per 3-1 in trasferta, poi viene eliminata al secondo turno dal Lanerossi Vicenza (0-3 in casa).\nOrganigramma societario.\nArea direttiva\nArea tecnica"}
{"id": "3396106", "revid": "112671", "url": "https://it.wikipedia.org/wiki?curid=3396106", "title": "Michele Santacroce", "text": "Carriera.\nInizi\u00f2 la carriera agonistica nella Sanremese, club con cui ottiene l'ottavo posto del Girone D della Serie C 1941-1942.\nNel 1942 passa al Vicenza, club con cui ottiene dodicesimo posto della Serie A 1942-1943.\nNel 1944 \u00e8 all'allora Juventus Cisitalia, club con cui raggiunge le semifinali interregionali del campionato d'Alta Italia; fece il suo esordio in bianconero contro il Genova il 23 gennaio 1944, in una vittoria per 3-1, mentre la sua ultima partita fu contro il il 25 giugno seguente, in una vittoria per 6-1. Nella sua unica stagione a Torino collezion\u00f2 11 presenze e 6 reti.\nLasciata la Juventus passa al , club con cui retrocede al termine della Serie B-C Alta Italia 1945-1946.\nLa stagione seguente la disputa nel , ottenendo il quindicesimo posto del girone A che garant\u00ec ai lombardi la permanenza in cadetteria.\nNel 1947 la Juventus lo cede alla , club di terza serie in cui rimane fino al 1949 disputando 48 partite con 10 reti.\nNella stagione 1951-1952 \u00e8 tra le file della Paolana, club con cui raggiunge l'undicesimo posto del Girone M."}
{"id": "3396107", "revid": "247222", "url": "https://it.wikipedia.org/wiki?curid=3396107", "title": "Discografia di Remo Zito", "text": ""}
{"id": "3396109", "revid": "22475", "url": "https://it.wikipedia.org/wiki?curid=3396109", "title": "Marma (zoologia)", "text": "Marma \u00e8 un genere di ragni appartenente alla famiglia Salticidae.\nDistribuzione.\nLe tre specie oggi note di questo genere sono diffuse in America meridionale, nell'areale compreso fra Venezuela e Argentina.\nTassonomia.\nConsiderato un sinonimo anteriore di \"Thysema\" e di \"Paralophostica\" a seguito di uno studio dell'aracnologa Galiano del 1962.\nA dicembre 2010, si compone di tre specie:"}
{"id": "3396111", "revid": "39155820", "url": "https://it.wikipedia.org/wiki?curid=3396111", "title": "Distretto di Bodajbo", "text": ""}
{"id": "3396112", "revid": "729019", "url": "https://it.wikipedia.org/wiki?curid=3396112", "title": "Vickers Vulcan", "text": "Il Vickers Vulcan era un aereo di linea, biplano, costruito dall'azienda britannica Vickers Limited nel corso degli anni venti del XX secolo. Poteva trasportare fino a otto passeggeri; costruito in otto esemplari, rimase in servizio tra il 1922 ed il 1928.\nStoria del progetto.\nIl progetto del Vulcan ebbe inizio nel corso del 1921 ed il primo esemplare venne portato in volo per la prima volta alla fine di aprile del 1922. Il nuovo velivolo, pur presentandosi in configurazione monomotore, manteneva diverse delle caratteristiche strutturali che avevano caratterizzato la produzione della Vickers nel dopoguerra, riprendendo diverse soluzioni gi\u00e0 viste nel bombardiere Vimy.\nIl progetto, che internamente all'azienda costruttrice venne identificato come \"Type 61\", prevedeva l'impiego di motori Rolls-Royce Eagle residuati dall'impiego bellico, al fine di ridurre il prezzo finale di vendita. L'impiego di questo motore, relativamente potente, unitamente alla considerevole apertura alare garantivano al velivolo velocit\u00e0 moderate e corse brevi nelle delicate fasi di decollo ed atterraggio, caratteristiche apprezzate dalla stampa di settore.\nIl primo esemplare venne acquistato dalla compagnia britannica Instone Air Line che, all'inizio del giugno 1922, lo impieg\u00f2 trasportando sei passeggeri da Londra a Parigi.\nTecnica.\nIl Vulcan era un biplano caratterizzato dalla fusoliera di sezione ovale e dalle dimensioni generose: occupava interamente lo spazio tra le ali che, a loro volta, erano di identiche dimensioni. Sui lati la fusoliera presentava ampie vetrature che consentivano un'ottima visuale ai passeggeri.\nAll'estremit\u00e0 di prua, sopra al vano motore, era ricavato l'abitacolo (privo di copertura) che alloggiava un solo pilota. Il carrello era di tipo triciclo posteriore, fisso. Gli impennaggi erano anch'essi di tipo biplano.\nI primi cinque esemplari del Vulcan vennero equipaggiati con il motore Rolls-Royce Eagle ma, a causa delle prestazioni non soddisfacenti, nei tre esemplari successivi la propulsione fu affidata al 12 cilindri a W Napier Lion.\nImpiego operativo.\nIl Vulcan venne utilizzato, oltre che dalla gi\u00e0 citata Instone, anche dalla Imperial Airways, mentre risulta che un esemplare venduto all'australiana Qantas sia stato rifiutato a causa delle insoddisfacenti prestazioni.\nProprio per questa ragione, come gi\u00e0 accennato, la Vickers provvide a modificare il velivolo mediante l'installazione del motore Napier Lion, negli ultimi due esemplari di produzione (mutandone la denominazione interna in \"Type 74\").\nVenne realizzato anche un esemplare in versione cargo (\"Type 63\") che la Vickers present\u00f2 all'Air Ministry per l'impiego come velivolo da trasporto militare. Non ottenendo successo, la Vickers provvide a riportare il velivolo allo standard da trasporto passeggeri; l'esemplare in questione and\u00f2 a far parte della flotta della Imperial Airways.\nVersioni.\n\"I dati relativi alle versioni sono tratti da \"Enciclopedia l'Aviazione\"\"."}
{"id": "3396113", "revid": "339392", "url": "https://it.wikipedia.org/wiki?curid=3396113", "title": "Quattro giorni di Dunkerque", "text": ""}
{"id": "3396116", "revid": "767487", "url": "https://it.wikipedia.org/wiki?curid=3396116", "title": "Bodajbinskij rajon", "text": "Il Bodajbinskij rajon () \u00e8 un rajon dell'Oblast' di Irkutsk, nella Russia asiatica; il capoluogo \u00e8 Bodajbo. Istituito nel 1925, ricopre una superficie di 92.000 chilometri quadrati e consta di una popolazione di circa 9.000 abitanti."}
{"id": "3396117", "revid": "339392", "url": "https://it.wikipedia.org/wiki?curid=3396117", "title": "Quattro giorni di Dunkerque 2004", "text": ""}
{"id": "3396120", "revid": "339392", "url": "https://it.wikipedia.org/wiki?curid=3396120", "title": "Quattro giorni di Dunkerque 2005", "text": ""}
{"id": "3396125", "revid": "287204", "url": "https://it.wikipedia.org/wiki?curid=3396125", "title": "Un karma pesante", "text": "Un karma pesante \u00e8 il secondo romanzo di Daria Bignardi, pubblicato nel 2010.\nTrama.\nEugenia Viola ha quarant'anni ed \u00e8 una regista di successo che si trova a ripercorrere i fatti salienti della sua vita. Nata a Verona, vi passa l'infanzia e la prima parte dell'adolescenza, ma ne fugge quasi ogni weekend per andare a Venezia con il pretesto di andare a trovare gli zii.\nA soli tredici anni Eugenia legge \"Il demone meschino\" di F\u00ebdor Sologub e ne resta affascinata, arrivando ad ubriacarsi di batida de coco. In seguito comincia a frequentare compagnie legate al mondo della droga (si fidanza con \"Il Conte\", il pusher del quartiere) ma a diciotto anni si trasferisce per alcuni mesi a Londra dopo aver saputo che il padre \u00e8 malato di cancro. Tornata in Italia per assistere il genitore negli ultimi giorni di vita, Eugenia comincia a lavorare nel mondo della pubblicit\u00e0 presso alcune agenzie milanesi grazie all'aiuto dell'amica Adriana.\nQuasi per sfida a s\u00e9 stessa Eugenia gira lo spot di una pomata contro le emorroidi e dopo aver preso coscienza del successo ottenuto comincia a credere di essere tagliata per fare la regista. Parte quindi alla volta di New York su suggerimento della ricca Rossana Kamuranis, moglie di un noto produttore conosciuta nella toilette del Festival della Pubblicit\u00e0 di Cannes.\nAlla vita professionale in crescita, Eugenia non riesce ad affiancare un'altrettanto fortunata vita sentimentale (si trova coinvolta in varie relazioni nessuna delle quali risulta essere quella definitiva), fino a quando si sposa con Pietro Lagrecacolonna dal quale avr\u00e0 le due figlie Rosa e Lucia."}
{"id": "3396127", "revid": "126257", "url": "https://it.wikipedia.org/wiki?curid=3396127", "title": "Parco Campo dei Fiori", "text": ""}
{"id": "3396128", "revid": "126257", "url": "https://it.wikipedia.org/wiki?curid=3396128", "title": "Parco dei colli di Bergamo", "text": ""}
{"id": "3396129", "revid": "339392", "url": "https://it.wikipedia.org/wiki?curid=3396129", "title": "Quattro giorni di Dunkerque 2006", "text": ""}
{"id": "3396131", "revid": "339392", "url": "https://it.wikipedia.org/wiki?curid=3396131", "title": "Quattro giorni di Dunkerque 2007", "text": ""}
{"id": "3396137", "revid": "767487", "url": "https://it.wikipedia.org/wiki?curid=3396137", "title": "Tribal Pursuit", "text": "Tribal Pursuit \u00e8 il secondo album del gruppo musicale francese Kaoma, pubblicato nel 1991 dall'etichetta discografica Columbia.\nDal disco sono stati estratti due singoli: \"Danca Tago-Mago\" e \"Mo\u00e7o do dende\".\nHa riscosso un successo nettamente inferiore al precedente, pubblicato sull'onda del successo del loro noto singolo \"Lambada\"."}
{"id": "3396139", "revid": "729019", "url": "https://it.wikipedia.org/wiki?curid=3396139", "title": "HESA Shafaq", "text": "L'HESA Shafaq o Shafagh o Shakhab (in persiano \u0634\u0641\u0642, \"prima dell'alba\") \u00e8 un progetto di velivolo militare concepito per le forze aeree iraniane. Se completato, rappresenterebbe un grosso passo avanti per l'industria aeronautica iraniana, dopo le realizzazioni dell'addestratore Owj Tazarve e dell'HESA Saeqeh / HESA Azarakhsh, versioni del Northrop F-5 ottenute con un'operazione di ingegneria inversa\nStoria.\nSviluppo.\nLo Shafaq fece la sua prima apparizione nel 2003 all'Universit\u00e0 di tecnologia di Malek-Ashtar, come un progetto di Shafigheh Bagherin. \u00c8 stato presentato come un velivolo subsonico, non capace quindi di superare la velocit\u00e0 del suono. Gli ufficiali iraniani, collaboratori nel progetto, hanno accreditato la possibilit\u00e0 che l'aereo potesse essere rivestito di materiali e vernice RAM (Radar Absorbent Material, in grado, cio\u00e8, di diminuire la traccia radar). Sono stati riportati piani di costruirne tre differenti versioni: una versione biposto come aereo da addestramento e altre due versioni monoposto destinate al ruolo di cacciabombardiere leggero.\nH.Rousteai, un esponente dell'universit\u00e0 di Malek-Ashtar, ha dichiarato che il progetto dello Shafaq sia \"nato e finito in iran\", e che non sia stato ispirato da nessuna idea russa; questo malgrado il progettista russo Fatidin Mukhamedov abbia presentato le linee dello Shafagh all'air show di Dubai del 1993. \u00c8 stato mostrato un modello in scala 1:7 per i test in galleria del vento; il primo volo era stato programmato per il 2004, in seguito rimandato al 2008. Nessuna delle due date \u00e8 stata rispettata. Nel 2013 sono state rivelate foto della costruzione dello Shafaq come mockup in legno.\nTecnica.\nIl progetto finale, secondo ufficiali iraniani, avrebbe potuto far uso di vernici e materiali stealth; il prototipo esposto nel 2003 presentava un cockpit dotato di schermi digitali multifunzione (MFD) a colori, molto avanzati per l'industria aeronautica iraniana, oltre ad essere dotato di un seggiolino eiettabile K-36D di fabbricazione russa. Il motore dovrebbe essere il Klimov RD-33 utilizzato gi\u00e0 sui MIG-29."}
{"id": "3396140", "revid": "182193", "url": "https://it.wikipedia.org/wiki?curid=3396140", "title": "Calcio Como 1907", "text": ""}
{"id": "3396143", "revid": "39156145", "url": "https://it.wikipedia.org/wiki?curid=3396143", "title": "Distretto di Sljudjanka", "text": ""}
{"id": "3396145", "revid": "1652635", "url": "https://it.wikipedia.org/wiki?curid=3396145", "title": "Crescendo rossiniano", "text": "Il crescendo rossiniano \u00e8 una particolare applicazione del crescendo utilizzata specialmente dal compositore Gioachino Rossini, da cui prende il nome.\nTecnica.\nLa tecnica consiste nella ripetizione di alcune battute da parte dell'orchestra, nella quale le sezioni di strumenti entrano gradualmente, e nel contempo eseguono un crescendo dinamico, accompagnato spesso, a seconda della direzione, da un accelerando agogico.\nLa tecnica, pur non essendo esclusiva di Gioachino Rossini n\u00e9 una sua invenzione, trova in lui il massimo utilizzatore; l'effetto generato nell'ascoltatore \u00e8 quello di una fretta e di una concitazione crescenti che trasportano vertiginosamente verso l'esplosione del finale.\nTra i vari effetti musicali sicuramente \u00e8 uno dei pi\u00f9 coinvolgenti e trasportanti per il pubblico e uno dei metodi pi\u00f9 efficaci di scatenare gli applausi.\nEsempi.\nAlcuni esempi sono:"}
{"id": "3396148", "revid": "170204", "url": "https://it.wikipedia.org/wiki?curid=3396148", "title": "Feudo di Castellano", "text": ""}
{"id": "3396154", "revid": "110157", "url": "https://it.wikipedia.org/wiki?curid=3396154", "title": "Sljudjanskij rajon", "text": "Lo Sljudjanskij rajon () \u00e8 un rajon dell'Oblast' di Irkutsk, nella Russia asiatica; il capoluogo \u00e8 Sljudjanka. Istituito nel 1966, ricopre una superficie di 5.3011,1 chilometri quadrati e ospita una popolazione di circa 42.000 abitanti."}
{"id": "3396158", "revid": "1305772", "url": "https://it.wikipedia.org/wiki?curid=3396158", "title": "Gary Grigsby's World at War", "text": "Gary Grigsby's World at War \u00e8 un videogioco di strategia a turni bidimensionale ambientato durante la seconda guerra mondiale in alcune zone del pianeta fra il 1939 e il 1945, in cui ci si deve occupare di una fazione controllando interi eserciti e costruendo tutto quello di cui questi hanno bisogno, sviluppato da Matrix Games con 2by3 Games e distribuito nell'anno 2005.\nC'\u00e8 un altro titolo fatto anch'esso dalla stessa casa di sviluppo, che si pu\u00f2 considerare il seguito di questo: \"A World Divided\" (su di un ipotetico continuare della guerra tra URSS e Alleati) distribuito nell'anno 2006.\nModalit\u00e0 di gioco.\nCi sono 4 campagne (per vari anni di scontro: dal 1940, dal 1941, dal 1942 e dal 1943), con cinque livelli di difficolt\u00e0, utilizzabili per il gioco in singolo contro il computer che si articola in due fasi di gioco in sequenza (quella delle mosse e su quella delle produzioni) avendo la possibilit\u00e0 dare al computer il controllo una delle due e che relative a cinque gruppi in guerra: Alleati, Cina, Germania, Giappone e Unione Sovietica; sono presenti anche 2 lezioni (sulle due fasi) per imparare le nozioni di base del gioco (\"tutorial\").\nIl gioco in gruppo, fino ad un massimo di cinque utenti \u00e8 utilizzabile sia \"play online\" (tramite TCP/IP) su LAN o con modem, che \"play by e-mail\" facendo uso della posta elettronica e-mail."}
{"id": "3396161", "revid": "22475", "url": "https://it.wikipedia.org/wiki?curid=3396161", "title": "Pont de l'Assut de l'Or", "text": "Il Pont de l'Assut de l'Or \u00e8 un ponte strallato progettato dall'architetto valenciano Santiago Calatrava che attraversa il Jard\u00edn del Turia e si trova nel complesso della Ciutat de les Arts i les Ci\u00e8ncies, tra il Museu de les Ci\u00e8ncies Pr\u00edncipe Felipe e l'\u00c1gora.\nIl ponte \u00e8 lungo 180 metri e largo 34 metri e ha un pilone alto 125 metri che rappresenta il punto pi\u00f9 alto della citt\u00e0."}
{"id": "3396166", "revid": "536103", "url": "https://it.wikipedia.org/wiki?curid=3396166", "title": "Abel Matutes", "text": "\u00c8 stato ministro degli esteri della Spagna e commissario europeo.\nCarriera politica.\nLa carriera politica di Matutes cominci\u00f2 a Ibiza, di cui fu sindaco tra il 1970 e il 1971, in periodo franchista. Alle prime elezioni dopo la fine della dittatura, nel 1977, fu eletto senatore per conto di Ibiza e Formentera e nel 1982 fu eletto al Congresso dei Deputati nel collegio delle isole Baleari e nelle file di Alleanza popolare. Rimase parlamentare fino al 1985.\nCommissario europeo.\nCon l'ingresso della Spagna nelle Comunit\u00e0 europee nel 1986 Matutes venne indicato come commissario europeo e fece parte di tutte e tre le commissioni guidate da Jacques Delors, dimettendosi nell'aprile 1994. Nella Commissione Delors I Matutes si occup\u00f2 di credito, investimenti, strumenti finanziari e piccole e medie aziende, nella Commissione Delors II si occup\u00f2 di relazioni con i paesi del Mediterraneo e dell'America Latina e nella Commissione Delors III fu delegato ai trasporti e all'energia.\nNel 1994 Matutes fu capolista del Partito popolare spagnolo alle elezioni europee e condusse il Partito popolare alla sua prima vittoria elettorale. Al Parlamento europeo Matutes fu capo delegazione del Partito popolare spagnolo.\nMinistro degli esteri.\nDopo la prima vittoria del Partito popolare alle elezioni politiche nel 1996, Matutes fece parte del governo guidato da Jos\u00e9 Mar\u00eda Aznar, ricoprendo l'incarico di ministro degli esteri fino alle elezioni politiche del 2000. Come ministro Matutes effettu\u00f2 una storica visita ufficiale a Cuba. Nel 1999 Matutes appoggi\u00f2 la candidatura di Romano Prodi alla presidenza della Commissione europea, contro la candidatura del suo connazionale Javier Solana.\nMatutes ha fatto parte del comitato esecutivo del Partito popolare, \u00e8 stato vicepresidente del partito e presidente del suo comitato elettorale.\nCarriera accademica.\nMatutes si laure\u00f2 in giurisprudenza e scienze aziendali all'universit\u00e0 di Barcellona.\nMatutes \u00e8 stato professore di economia politica e di finanza pubblica presso l'universit\u00e0 di Barcellona. \u00c8 professore emerito all'universit\u00e0 di Buenos Aires ed ha ricevuto la laurea honoris causa dall'universit\u00e0 autonoma di Madrid e dall'universit\u00e0 di Santiago del Cile. \u00c8 membro del comitato onorario dell'Istituto reale per gli studi europei.\nAttivit\u00e0 imprenditoriale.\nMatutes ha svolto delle attivit\u00e0 imprenditoriali in vari settori, dal turismo all'aviazione, dalle biotecnologie alle attivit\u00e0 bancarie. Tra le altre cose, possiede una catena alberghiera e una compagnia di traghetti.\nCarriera sportiva.\nIn et\u00e0 giovanile Matutes giunse a giocare come calciatore professionista nell'Espanyol. Tuttavia scelse di non proseguire la carriera sportiva e di dedicarsi all'attivit\u00e0 accademica ed imprenditoriale.\nVita personale.\nMatutes \u00e8 sposato ed ha quattro figli."}
{"id": "3396167", "revid": "599013", "url": "https://it.wikipedia.org/wiki?curid=3396167", "title": "Jan Rajnoch", "text": ""}
{"id": "3396176", "revid": "101768", "url": "https://it.wikipedia.org/wiki?curid=3396176", "title": "Paris von Lodron", "text": ""}
{"id": "3396178", "revid": "170204", "url": "https://it.wikipedia.org/wiki?curid=3396178", "title": "Paride von Lodron", "text": ""}
{"id": "3396192", "revid": "125730987", "url": "https://it.wikipedia.org/wiki?curid=3396192", "title": "Disastro nucleare di Fukushima Dai-ichi", "text": "Il disastro di Fukushima Dai-ichi (In giapponese: \u798f\u5cf6\u7b2c\u4e00\u539f\u5b50\u529b\u767a\u96fb\u6240\u4e8b\u6545 \"Fukushima Dai-ichi genshiryoku hatsudensho jiko\") \u00e8 un incidente nucleare avvenuto nella centrale nucleare omonima, situata a Naraha nella Prefettura di Fukushima, sulla costa est del Giappone. Fu il pi\u00f9 grave incidente nucleare avvenuto successivamente al disastro di \u010cernobyl' del 26 aprile 1986 ed \u00e8 l'unico, insieme a quest'ultimo, ad essere stato classificato come livello 7 della scala INES, cio\u00e8 il livello di gravit\u00e0 massima degli incidenti nucleari.\nL'incidente fu una conseguenza del terremoto e maremoto del T\u014dhoku dell'11 marzo 2011. Al momento della scossa il sistema di sicurezza antisismico della centrale spense all'istante tutti i reattori, con procedura SCRAM attivata automaticamente. I reattori, dopo lo spegnimento, necessitavano comunque la continuazione del raffreddamento per dissipare il calore generato dalle reazioni nucleari residue, normalmente persistenti per un periodo di alcuni giorni. In mancanza dell'elettricit\u00e0 fornita dai reattori, si attivarono quindi immediatamente i generatori elettrici di emergenza, alimentati a diesel e presenti a questo scopo nell'edificio di ciascun reattore, i quali fornirono l'energia necessaria a consentire il normale funzionamento dei sistemi di raffreddamento.\nDopo circa quaranta minuti, tuttavia, l'enorme onda di maremoto (o \"tsunami\"), proveniente dall'Oceano Pacifico, generata dal sisma, si abbatt\u00e9 sulla centrale, la quale non era adeguatamente protetta: le sue barriere anti-tsunami infatti erano alte meno di dieci metri, mentre l'onda di maremoto raggiungeva circa i quattordici metri. Lo tsunami distrusse i gruppi di generazione diesel-elettrici di emergenza che alimentavano i sistemi di raffreddamento dei reattori 1, 2 e 3, e anche la linea elettrica ad alta tensione che li collegava ai reattori 5 e 6. Ci\u00f2 caus\u00f2 il black out elettrico e il blocco dei sistemi di raffreddamento nei primi tre reattori. \nL'interruzione dei sistemi di raffreddamento e di ogni fonte di alimentazione elettrica, oltre ad un malfunzionamento del sistema di raffreddamento di emergenza passivo del reattore 1, nelle ore successive causarono la perdita di controllo dei reattori 1, 2 e 3, che erano attivi al momento del terremoto. Tutti e tre i reattori subirono il \"meltdown\" completo, seppur in momenti diversi, in date comprese tra il 12 e il 15 marzo. Nel corso delle ore e dei giorni successivi, negli edifici dei reattori si verificarono anche quattro distinte esplosioni, causate da fughe di idrogeno, alcune delle quali distrussero le strutture superiori degli edifici di due reattori.\nIl 5 luglio 2012 una commissione d'inchiesta appositamente nominata (\"National Diet of Japan Fukushima Nuclear Accident Independent Investigation Commission\" - NAIIC) concluse che le circostanze che portarono al disastro sarebbero potute essere previste e l'incidente evitato. In particolare, l'azienda che operava sull'impianto, la Tokyo Electric Power Company (TEPCO), non avrebbe disposto misure di sicurezza adeguate al rischio sismico e non si sarebbe dotata di piani di contenimento danni n\u00e9 di adeguati piani di evacuazione. La TEPCO si assunse pubblicamente alcune responsabilit\u00e0.\nNei giorni seguenti al disastro, in seguito al rilascio di radioattivit\u00e0 nell'aria e alla contaminazione dei terreni circostanti, le autorit\u00e0 ordinarono l'evacuazione dei residenti entro un raggio di 20 chilometri. Circa residenti dovettero lasciare le proprie abitazioni. Nel 2021 circa di questi non hanno pi\u00f9 potuto tornare a risiedere nelle proprie case e vivono tuttora in condizioni di disagio. A differenza di quanto avvenne a \u010cernobyl', nell'incidente di Fukushima non vi fu un incendio con immissione di grandi quantit\u00e0 di radionuclidi nell'atmosfera ma un rilascio di elementi radioattivi nell'oceano. La contaminazione da perdite d'acqua radioattiva verso il sottosuolo e l'ambiente oceanico \u00e8 ancora attiva, persiste e continua tuttora, e vi sono incertezze e preoccupazioni riguardo al futuro sulla sua evoluzione.\nPanoramica.\nLa centrale nucleare di Fukushima Dai-ichi comprendeva sei diversi reattori ad acqua bollente originariamente progettati dalla General Electric (GE) e mantenuti dalla Tokyo Electric Power Company (TEPCO). All'epoca del terremoto di T\u014dhoku, l'11 marzo 2011, i reattori 4, 5 e 6 erano chiusi, in quanto si trovavano nella fase di sostituzione del combustibile esaurito. Le loro piscine di stoccaggio ospitavano comunque molti elementi di combustibile esaurito che necessitavano ancora di raffreddamento, ovvero del rifornimento d'acqua necessario a mantenere il livello delle piscine.\nAl momento della scossa di terremoto, i reattori 1, 2 e 3, attivi in quel momento, dotati di sismografo e di sistemi di allarme anti-sismico con reazione automatica, interruppero automaticamente le proprie reazioni di fissione con procedura di spegnimento istantaneo, denominata SCRAM, che consiste nell'inserimento immediato di tutte le barre di controllo all'interno del n\u00f2cciolo. Poich\u00e9 lo spegnimento dei reattori faceva mancare anche la fornitura di energia elettrica necessaria ai sistemi di raffreddamento, entravano in funzione i generatori di emergenza diesel-elettrici, che consentirono di continuare ad alimentare i sistemi di raffreddamento in modo normale. \nI sistemi di raffreddamento funzionarono normalmente per alcune decine di minuti, fino a quando lo tsunami non colp\u00ec la centrale distruggendo i generatori elettrici dei Reattori 1-5. \nL'onda di tsunami, che raggiunse i 13 metri di altezza, colp\u00ec la centrale circa 50 minuti dopo il sisma iniziale e scavalc\u00f2 la diga di protezione; quest'ultima era alta meno di 10 metri e non pot\u00e9 quindi impedire l'allagamento dell'impianto. Il momento dell'impatto dello tsunami \u00e8 stato registrato da una telecamera. L'acqua inond\u00f2 completamente i locali seminterrati in cui erano alloggiati i generatori di emergenza. I generatori diesel allagati cessarono di funzionare pochi minuti dopo, con conseguente arresto delle turbo-pompe del sistema di raffreddamento dei reattori 2 e 3.\nI due generatori di raffreddamento del reattore 6, situati in un locale pi\u00f9 protetto, non furono allagati e risultarono sufficienti per raffreddare anche il vicino reattore 5. I primi tre reattori, tuttavia, si trovano ad una distanza di diverse centinaia metri dagli altri due, lo spazio che li separa da questi due era invaso da mare e detriti e impraticabile. I reattori 1, 2 e 3 risultavano pertanto privi di alimentazione elettrica e isolati. \nI reattori nucleari di questa tipologia continuano a produrre calore anche dopo lo spegnimento, per effetto del decadimento degli isotopi radioattivi generati durante l'attivit\u00e0 precedente, che prosegue per un tempo dell'ordine di alcuni giorni, e viene detta produzione di \"calore residuo\" o \"residuo di reazione.\" \u00c8 necessario pertanto continuare a mantenere attivi i sistemi di raffreddamento, onde evitare l'accumulazione del calore residuo nel reattore, potenzialmente in grado di fondere il nocciolo. I reattori 1, 2 e 3 non disponevano pi\u00f9 dell'elettricit\u00e0 necessaria ad alimentare i sistemi di emergenza, e neppure le apparecchiature elettroniche delle sale controllo, indispensabili per conoscere esattamente lo stato dei reattori e governarli. In seguito ad un insieme di eventi, sulla cui ricostruzione si indag\u00f2 per anni, non tutti interamente chiariti, gli operatori non furono pi\u00f9 in grado di raffreddare i reattori, e, dopo che si esaurirono anche le batterie che consentivano ad una pompa secondaria del sistema di raffreddamento del secondo reattore di funzionare, i reattori cominciarono a surriscaldarsi irreversibilmente a partire dal 12 marzo.\nMolte squadre di operatori esterni parteciparono con grandi sforzi nel tentativo di ripristinare la fornitura elettrica ai sistemi di raffreddamento, lavorando al ricollegamento di una linea ad alta tensione per alimentare sistemi e sale di controllo. Fu praticata anche una fornitura d'acqua con mezzi esterni da parte di squadre di vigili del fuoco. I reattori tuttavia restarono senza raffreddamento per almeno 24 ore. Si verificarono una serie di esplosioni, dovute all'accumulo di una miscela di aria e idrogeno nelle parti alte degli edifici, un segnale che all'interno dei noccioli si stavano producendo grandi volumi di idrogeno per effetto della dissociazione dell'acqua di raffreddamento, un fenomeno che si verifica quando l'acqua reagisce con lo zirconio che compone la lega in cui sono costituiti tubi di raffreddamento all'interno del nocciolo, e che avviene solo ad altissime temperature. La prima esplosione si verific\u00f2 nell'unit\u00e0 1 il 12 marzo, e l'ultima nell'unit\u00e0 4, il 15 marzo. \nNei reattori nucleari di questo tipo, l'acqua all'interno del nocciolo scorre in tubi verticali costruiti in una lega di acciaio speciale detta Zircaloy, contenente zirconio. A temperature superiori al migliaio di gradi questo elemento \u00e8 in grado di catalizzare la scissione dell'acqua, la quale a tali temperature \u00e8 reattiva e fortemente ossidante, catturando l'atomo di ossigeno e liberando idrogeno in grandi quantit\u00e0. Le esplosioni di aria e idrogeno si sono verificate nella parte superiore di ogni unit\u00e0, in aree degli edifici esterne cio\u00e8 al recipiente di contenimento dei reattori, nelle quali l'idrogeno si era raccolto dopo essere stato scaricato da valvole di sfogo delle tubazioni a pressione. Le esplosioni furono registrate da telecamere esterne, successivamente gli edifici danneggiati furono ripresi con droni il 20 marzo.\nCaratteristiche dell'impianto.\nLa centrale elettronucleare Dai-ichi (o \u2018Fukushima I\u2019) contiene sei reattori ad acqua bollente (BWR) General Electric che insieme fornivano una potenza installata di 4.7 GW elettrici, ci\u00f2 la collocava fra le prime quindici centrali nucleari al mondo per dimensioni. I reattori sono allineati lungo la costa occupando un tratto di circa 1400 metri, l'impianto si estende per circa 350 ettari, sul fronte mare \u00e8 dotato di porto protetto da moli foranei. Fukushima Dai-ichi \u00e8 stata la prima centrale nucleare progettata da General Electric ad essere costruita e gestita interamente da Tokyo Electric Power Company (TEPCO). \u00c8 situata appena 12 chilometri pi\u00f9 a nord di un'altra centrale di dimensioni simili, chiamata Fukushima Daini (o \u2018Fukushima II\u2019), anch'essa gestita da TEPCO.\nLa costruzione del primo reattore, Daiichi 1, \u00e8 cominciata nel 1967 ed \u00e8 stato messo in servizio nel 1971. Il reattore 1 \u00e8 un BWR \u2018tipo-3\u2019 con potenza di 439 MWe. \u00c8 costruito con criteri antisismici relativamente bassi essendo stato omologato per resistere a accelerazioni massime (PGA) di 0,18g (1.74\u00a0m/s2), cio\u00e8 inferiore alle specifiche richieste dalle zone a massimo rischio sismico. Era tuttavia risultato indenne ad un terremoto di 0,23g che colp\u00ec l'area nel 1978.\nI reattori 2 e 3 sono entrambi BWR General Electric del pi\u00f9 moderno \u2018tipo-4\u2019 e da 760 MWe, sono stati messi in servizio rispettivamente nel 1974 e nel 1976. Hanno specifiche antisismiche nettamente superiori essendo entrambi omologati per resistere a forze PGA fino a 0.42g (4.12\u00a0m/s2). I reattori di costruzione successiva della stessa centrale (4, 5 e 6) sono omologati per resistere a scosse di intensit\u00e0 fino a 0.46 g (4.52\u00a0m/s2). I reattori 4 e 5 sono anch'essi modelli BWR da 760 MWe e sono stati messi in servizio rispettivamente nel 1978 e nel 1977, mentre il reattore 6 ha una potenza di 1067 MWe ed \u00e8 stato messo in servizio nel 1979.\nLe unit\u00e0 sono tutte dotate della struttura di contenimento di tipo \u2018Mark 1\u2019 di General Electric, tranne il reattore 6 che \u00e8 costruito con il pi\u00f9 moderno schema \u2018Mark 2\u2019.\nIl reattore BWR.\nI reattori BWR hanno una struttura verticale e sono racchiusi in un recipiente ermetico, pressurizzato e a prova di radiazioni (\"pressure\" \"vessel\"), di forma cilindrica allungata simile a una caldaia. I modelli costruiti da General Electric sono i pi\u00f9 diffusi impianti di questo tipo. Il nocciolo \u00e8 l'unit\u00e0 calorifera che occupa la parte mediana del \"vessel\", mentre nello spazio immediatamente superiore al nocciolo ci sono i tubi di canalizzazione e separazione del vapore che si sviluppano nell'interno del recipiente per una certa altezza, quindi al disopra di questa struttura, lasciando alcuni metri di spazio libero, sono collocate strutture in lamiera che formano superfici di condensazione, sovrastate a loro volta da un ulteriore spazio libero coperto infine dalla cupola del \"vessel\". Lo schema \u00e8 quello di una caldaia a vapore, in cui i canali collocati in verticale determinano la direzione di circolazione del vapore e il nocciolo si trova immerso in acqua bollente pressurizzata. Nella zona alta del recipiente in corrispondenza delle strutture di condensazione vi sono le uscite del vapore, gli scappamenti e anche gli impianti di raffreddamento di emergenza. In condizioni di funzionamento normali il vapore scorre nei canali a pressione e temperature relativamente basse, cio\u00e8 8-9 atm e 300-350 gradi centigradi. Le barre di controllo sono inserite nel nocciolo dal basso, perci\u00f2 la zona del \"vessel\" sottostante al nocciolo \u00e8 riservata alle guide di inserimento delle barre di controllo con le loro aste di manovra, con lo spazio sufficiente per estrarle completamente.\n Tutto il recipiente a pressione cos\u00ec descritto \u00e8 contenuto all'interno di un secondo recipiente ermetico, che non \u00e8 a pressione e che contiene anche tubazioni esterne dell'impianto di refrigerazione e varie condotte di collegamento. Il recipiente secondario \u00e8 anch'esso un contenitore ermetico in acciaio speciale, viene detto in gergo \"dry well\", e ha forma simile a quella di una lampadina a bulbo rovesciata. Intorno alla base del recipiente, nel suo insieme, se ne trova un altro di forma toroidale, cio\u00e8 simile a una ciambella, detto camera di decompressione, o camera di soppressione, o \"wet well\", che circonda la base a bulbo della caldaia. La camera toroidale \u00e8 la struttura in cui si raccoglie l'acqua demineralizzata in forma liquida al termine del ciclo del vapore e dopo il passaggio nelle turbine. Il \"wet well\" contiene tutta la riserva d'acqua del reattore e da questa camera l'acqua e il vapore vengono reimmessi nella caldaia; \u00e8 collegato a valvole di sfiato del vapore del \"pressure vessel\", cos\u00ec da fungere da recipiente di sfogo in caso di eccessiva pressione. Il \"wet well\" \u00e8 anche collegato al recipiente centrale da una corona di condotte di giunzione.\nL'intero reattore con il \"dry well\" \u00e8 a sua volta interamente contenuta in un guscio in cemento e acciaio, e l'intera struttura compresa la camera toroidale \u00e8 collocata sopra una spessa struttura di contenimento in acciaio e cemento. I recipienti sono progettati per resistere alle altissime pressioni e temperature che potrebbero verificarsi in caso di incidente, mentre il guscio di contenimento esterno sottostante in cemento e acciaio \u00e8 progettato per resistere a un'eventuale esplosione dei vessel o ad altri eventi.\nCriticit\u00e0 dei reattori di tipo BWR.\nUno svantaggio dei reattori BWR \u2013cos\u00ec come pure di altri tipi di reattori\u00a0\u2013 \u00e8 quello di avere un ciclo di refrigerazione diretta, il che significa che il vapore generato dall'acqua di raffreddamento viene fatto circolare direttamente anche nell'impianto turbine, perci\u00f2 nelle turbine si trova lo stesso vapore acqueo che circola anche a contatto con il nocciolo, seppure sempre all'interno di tubazioni proprie e mai a contatto con gli elementi radioattivi. Nel funzionamento il liquido refrigerante previsto \u00e8 acqua demineralizzata, questa non si contamina mai con isotopi di fissione passando nel nocciolo se le condotte in lega di zirconio che contengono gli assemblaggi di elementi fissili sono intatte, e comunque in ogni caso l'acqua utilizzata \u00e8 sempre mantenuta entro un ciclo chiuso e confinata all'interno del \"wet well\" ermetico.\nFra gli inconvenienti insiti nell'utilizzare lo stesso liquido sia nel nocciolo sia nelle turbine, a parte il rischio che si ha in caso di contaminazione radioattiva dell'acqua di raffreddamento, c'\u00e8 che essendo il raffreddamento e l'alimentazione delle turbine collegati in un unico circuito idraulico, il funzionamento delle turbine, o il loro blocco, pu\u00f2 avere conseguenze sulla pressione e temperatura del fluido nell'impianto di raffreddamento del nocciolo. Inoltre, in condizioni di emergenza, si potrebbe verificare il caso estremo in cui per raffreddare il reattore potrebbe essere necessario immettere acqua proveniente dall'ambiente, e ci\u00f2 si potrebbe accompagnare alla necessit\u00e0 di riversare poi all'esterno l'acqua utilizzata. Nel disastro di Fukushima gli operatori furono costretti a raffreddare la centrale con acqua di mare. Migliaia di tonnellate di acqua contaminata furono stoccate in grandi serbatoi, e si prevede che in futuro si sar\u00e0 costretti a riversarle nell'oceano. \nUn altro svantaggio del reattore ad acqua bollente - che in questo incidente risult\u00f2 avere effetti molto pi\u00f9 gravi - dipende dalle propriet\u00e0 chimiche dell'acqua e delle leghe metalliche impiegate quando sono portate a temperature molto alte. A temperature di utilizzo normali (300-350 \u00b0C) l'acqua \u00e8 un composto stabile e funziona da refrigerante. Tuttavia temperature molto superiori al migliaio di gradi possono favorire la scissione dell'acqua in presenza di particolari sostanze catalizzanti, e l'acqua stessa diventerebbe quindi un potente ossidante. Lo zirconio di cui sono costituiti i tubi in cui gli elementi di fissione del n\u00f2cciolo sono contenuti, \u00e8 un metallo duro e stabile a temperature di utilizzo normali, ma a 1200\u00a0\u00b0C esso diventa chimicamente reattivo e pu\u00f2 catalizzare la scissione dell'acqua, quindi ne cattura l'atomo di ossigeno liberando idrogeno. Oltre alla pericolosit\u00e0 intrinseca dell'idrogeno, la conseguenza infausta \u00e8 data dal fatto che la reazione \u00e8 esotermica, ci\u00f2 significa che quando l'acqua reagisce con lo zirconio si produce calore. L'effetto paradossale dovuto all'immissione di acqua \u00e8 l'aumento della temperatura, l'opposto di quello refrigerante cercato. La portata reale di questo effetto potrebbe essere stata impossibile da quantificare da parte degli operatori nel corso degli eventi. Un documentario trasmesso dalla televisione giapponese NHK ha mostrato un esperimento effettuato nel 2015 che osservava il notevole aumento di temperatura di tubi in lega di zirconio surriscaldati quando venivano esposti a contatto con vapore acqueo.\nIl calore residuo.\nI reattori BWR utilizzano il calore prodotto dalla fissione nucleare per far bollire l'acqua in cui \u00e8 immerso il nocciolo generando vapore in pressione, come normali caldaie a vapore. Il vapore \u00e8 inviato direttamente al settore turbine le quali azionano i generatori che producono l'elettricit\u00e0 a uso commerciale. Il vapore quindi viene raffreddato in tubi di condensazione che utilizzano per lo scambio di calore piscine di acqua di mare (con cui il vapore non entra mai in contatto).\nQuando un reattore nucleare viene fermato completamente, mediante inserimento di tutte le barre di controllo nel nocciolo bloccando cos\u00ec l'attivit\u00e0 di fissione - come avviene nella manovra di blocco istantaneo di emergenza detta SCRAM - il nocciolo continua comunque a produrre una certa quantit\u00e0 di calore per un certo tempo, per effetto del decadimento degli isotopi prodotti di fissione che si sono accumulati all'interno del materiale fissile durante la precedente attivit\u00e0. Il fenomeno \u00e8 detto \"decadimento residuo\" o \"calore residuo\" del nocciolo.\nIl decadimento residuo produce calore che, pur con intensit\u00e0 pari a una piccola frazione rispetto alla precedente attivit\u00e0 del reattore, continua a venire prodotto per un tempo di diversi giorni, \u00e8 perci\u00f2 necessario continuare a raffreddare il nocciolo per tutto il periodo del decadimento dei prodotti di fissione al fine di dissipare il calore residuo. Il calore prodotto decresce nel corso dei giorni successivi, ma poich\u00e9 ha la propriet\u00e0 di accumularsi i sistemi di raffreddamento devono restare attivi. Il calore emesso dal decadimento residuo \u00e8 dell'ordine del 6% della potenza termica della precedente attivit\u00e0 di fissione, una quantit\u00e0 potenzialmente sufficiente a fondere completamente il nocciolo.\nI sistemi di raffreddamento di emergenza.\nI reattori della centrale Dai-ichi sono dotati di un sistema di raffreddamento alternativo, basato su pompe a turbina montate nella parte alta dell'edificio, impianti alimentati elettricamente, che ricevono elettricit\u00e0 direttamente dai gruppi diesel-elettrici (collocati nei seminterrati degli edifici). Fa eccezione il reattore n. 1, che invece \u00e8 dotato di un sistema di raffreddamento di emergenza a convezione e condensazione totalmente passivo, che utilizza cio\u00e8 soltanto la forza di gravit\u00e0 e non necessita di essere alimentato durante il funzionamento, ma richiede soltanto un periodico svuotamento dei serbatoi di accumulo. \nNei reattori n. 2 e n. 3 i motori diesel sono collocati al piano terra, in un'ala adiacente ai locali turbine, i gruppi di generazione elettrica dotati di accumulatori alimentano una turbopompa che fa circolare l'acqua prelevandola dal \"wet well\" e vi reimmette il vapore. La centrale era dotata anche di depositi di nafta a torre collocati nell'area esterna per alimentare i gruppi di generazione.\nNel reattore n. 1 invece, il sistema passivo utilizza uno scambiatore di calore collocato nella parte alta della struttura dove il vapore in pressione viene convogliato: lo scambiatore \u00e8 in grado di raffreddare fino a condensare il vapore e l'acqua quindi ridiscende in forma liquida per gravit\u00e0 nella camera di compensazione. Si tratta di un sistema semplice ed efficace, tuttavia il suo utilizzo richiede interventi manuali: la sua intensit\u00e0 non \u00e8 regolabile e perci\u00f2 le procedure operative richiedono che debba essere utilizzato ad intermittenza, interrompendo il circuito e riaprendolo periodicamente per mantenere il sistema alla temperatura corretta. Il sistema richiede anche lo svuotamento dei serbatoi per riprendere il ciclo. Per ragioni non immediatamente chiare, questo sistema si rivel\u00f2 meno efficiente del previsto. La ragione dell'inefficacia di questo sistema \u00e8 rimasta a lungo non chiarita, fino a quando uno studio approfondito rivel\u00f2 un errore di costruzione dello scambiatore di calore, che risultava diverso rispetto al progetto.\nLe vasche di raffreddamento del materiale esaurito.\nAnche gli elementi di materiale fissile esauriti, una volta rimossi dal reattore, continuano a produrre calore, pertanto devono essere depositati in apposite piscine per un periodo di alcuni anni. Tali vasche sono collocate nella parte superiore dell'edificio e adiacenti al reattore. Nelle piscine di raffreddamento il combustibile esaurito deve restare completamente immerso in acqua. Le piscine devono essere alimentate per compensare l'evaporazione dell'acqua, onde evitare che il livello dell'acqua scenda e garantendo cos\u00ec che il materiale resti immerso. Se gli elementi esauriti rimanessero esposti questi si surriscalderebbero fino a incendiarsi, liberando vapori radioattivi nell'atmosfera.\nAl momento del disastro, reattori e vasche di raffreddamento contenevano un numero di elementi attivi od esauriti secondo il seguente schema:\nCome si vede nelle piscine del reattore 4 si trovava un numero di elementi esauriti particolarmente elevato, quasi pari alla somma di quelli presenti nelle piscine dei reattori 1, 2 e 3. Ma oltre la met\u00e0 di questi elementi erano in decantazione da anni, quindi con una attivit\u00e0 residua ridotta rispetto agli elementi appena tolti dal reattore.\nCollegamenti alla rete elettrica.\nLa rete elettrica giapponese \u00e8 improntata ad un regime di concessioni a privati. Vi sono due sistemi di distribuzione non compatibili tra il nord e il sud del paese (corrente alternata a 50 e 60 Hertz) e diversi operatori territoriali.\nLa central di Fukushima Daiichi \u00e8 collegata alla rete con quattro linee ad alta tensione: la linea Futaba (\u53cc\u8449\u7dda) da 500 kV, le due linee \u014ckuma (\u5927\u718a\u7dda) entrambe da 275 kV, e la linea Yonomori (\u591c\u306e\u68ee\u7dda) da 66 kV collegate alla stazione di distribuzione \u2018Shin-Fukushima\u2019 (Nuova Fukushima).\nLa stazione Shin-Fukushima \u00e8 collegata anche alla centrale Fukushima Daini dalla linea Tomioka (\u5bcc\u5ca1\u7dda). Ha un collegamento verso il settore nord, denominato linea Iwaki (\u3044\u308f\u304d\u5e79\u7dda), che \u00e8 di propriet\u00e0 della compagnia Tohoku Electric Power, e due collegamenti verso sud-ovest con un'altra stazione denominata Shin-Iwaki (\u65b0\u3044\u308f\u304d). \nProtezioni anti-maremoti.\n Prima della costruzione della centrale il sito originariamente era un tratto di costa in rilievo a circa 35 metri sul livello del mare medio. Per costruire la centrale il terreno fu sbancato e abbassato fino a un'altitudine di soli 10 metri s.l.m., e alcuni locali della centrale sono seminterrati rispetto a questo livello. La barriera foranea anti-tsunami appositamente costruita ha un'altezza di 5,7 metri, che sommata alla base fornisce una barriera contro le onde di altezza complessiva pari 6,5 metri rispetto al livello del mare. L'onda maggiore dello tsunami dell'11 marzo 2011 raggiunse circa i 13-14 metri, livello che fu verificato misurando i segni lasciati dalle onde sulle murature degli edifici della centrale.\nL'incidente.\nA partire dalle 14:46 dell\u201911 marzo 2011 si verificavano crisi multiple in quattro unit\u00e0 della centrale, inclusa la crisi delle piscine del combustibile esaurito nel Reattore n. 4. I reattori n. 1, 2 e 3 si spensero regolarmente in seguito alla principale scossa di terremoto, ma gli impianti vennero danneggiati dallo tsunami che segu\u00ec, e in seguito non riuscirono a portare avanti il processo di raffreddamento. \nSituazioni critiche si svilupparono indipendentemente nei tre reattori nel corso delle ore e giorni successivi, dando luogo a una complessa serie di eventi con successioni e tempistiche diverse ma intrecciate fra loro. \u00c8 possibile descrivere gli eventi presentando cronologie separate per ciascuna unit\u00e0, oppure elencarli in una cronologia unica. \u00c8 da tenere presente che comunque nel loro insieme gli incidenti nei diversi reattori coinvolti hanno un andamento simile e cause comuni, e in varie occasioni gli eventi verificatisi in unit\u00e0 diverse si influenzarono tra loro (ad esempio l\u2019esplosione avvenuta nel Reattore n. 3 danneggi\u00f2 una linea elettrica che veniva approntata nel Reattore n. 2, impedendo di portare a termine una importante operazione di emergenza), inoltre le crisi si svolgono contemporaneamente e nello stesso scenario.\nIn questo capitolo si descriveranno i fatti principali cercando di evidenziare sia l\u2019ordine cronologico generale sia le evoluzioni indipendenti nei diversi reattori della centrale.\nIl sisma.\nVenerd\u00ec 11 marzo 2011 alle 14:46 (UTC +9) vi fu una scossa di terremoto di magnitudo 9.0 con epicentro nell\u2019Oceano Pacifico alle coordinate 38\u00b032\u2032N 142\u00b037\u2032E, circa 120 chilometri al largo della prefettura di Miyagi. L'evento \u00e8 noto come terremoto del T\u014dhoku del 2011 (\u6771\u5317\u5730\u65b9\u592a\u5e73\u6d0b\u6c96\u5730\u9707 \"T\u014dhoku chih\u014d taiheiy\u014d-oki jishin\"). La scossa principale dur\u00f2 circa 6 minuti e fu avvertita sulla terraferma con picchi di magnitudo di 8,9. Si tratta del secondo terremoto pi\u00f9 violento mai registrato. Sismi di questa intensit\u00e0 sono molto rari ma sono tuttavia possibili presso le faglie di subduzione oceaniche, e vi sono stati almeno dieci terremoti di intensit\u00e0 paragonabile negli ultimi cento anni. \nIn alcune zone sulla terraferma nelle prefetture di Fukushima e Miyagi i sismografi registrarono accelerazioni di picco (PGA) anche molto oltre i 2g. I sismografi installati all\u2019interno di ciascun reattore nella centrale Dai-ichi comunque rilevarono accelerazioni entro i limiti di tolleranza previsti dal progetto in tre delle unit\u00e0, e non di molto superiori nelle altre tre. I reattori 2, 3 e 5 erano omologati per resistere ad accelerazioni rispettivamente di 0.45, 0.45, e 0.46 g, in essi si registrarono accelerazioni di 0,56, 0,52 e 0,56 g. Nelle unit\u00e0 1, 2 e 4 le oscillazioni misurate furono invece entro i limiti di resistenza strutturale previsti.\nI limiti di sicurezza per il funzionamento dei reattori erano invece nettamente pi\u00f9 bassi: i sistemi di allarme collegati ai sismografi erano impostati per spegnere automaticamente i reattori in presenza di oscillazioni sismiche superiori a 0.10g in orizzontale o 0.12g in verticale. I tre reattori in quel momento attivi (1, 2 e 3) furono bloccati automaticamente all\u2019istante con procedura SCRAM dal sistema di sicurezza. \nNon \u00e8 possibile determinare se i reattori abbiano subito qualche danno per effetto della scossa. Tuttavia la manovra di spegnimento avvenne con successo, con l\u2019inserimento completo di tutte le barre di controllo. Eventuali, ipotetici, danni ai reattori, non erano perci\u00f2 tali da ostacolare la corretta operazione SCRAM, e devono considerarsi irrilevanti rispetto agli eventi successivi.\nAvvio dei sistemi di raffreddamento di emergenza.\nLa scossa di terremoto interruppe anche le linee di alta tensione che rifornivano di elettricit\u00e0 la centrale dalla rete esterna. Il raffreddamento \u00e8 necessario anche dopo lo spegnimento del reattore, per dissipare il calore prodotto dall'attivit\u00e0 di decadimento residua. Si avviarono automaticamente i gruppi di generazione diesel-elettrici, preposti allo scopo in caso di emergenza, presenti in coppia in ciascun reattore. Questi alimentarono normalmente le pompe dei circuiti del sistema di refrigerazione di emergenza, che si avviarono immediatamente. Si attiv\u00f2 anche il sistema di raffreddamento passivo a condensazione dell'Unit\u00e0 n. 1.\nI reattori 2 e 3 sono dotati ciascuno di tre diversi sistemi di raffreddamento di emergenza del nocciolo. Il primo \u00e8 detto \"sistema di raffreddamento a pressione di vapore\" o \"sistema di raffreddamento a isolamento del nocciolo\" (\"Reactor Core isolation cooling system\" - RCIC). \u00c8 un impianto mosso meccanicamente da una turbina a vapore, alimentato da vapore in pressione prodotto dal reattore. Il sistema utilizza una pompa la quale inietta acqua direttamente nel recipiente del reattore a livello del nocciolo, prelevandola da un serbatoio apposito o direttamente dalla camera di soppressione. Poich\u00e9 questo impianto \u00e8 spinto da una turbina a vapore, esso richiede che il reattore produca una certa pressione di vapore in eccesso, cio\u00e8 almeno 10 bar circa.\nIl secondo sistema di raffreddamento, presente solo nei reattori 2 e 3, \u00e8 detto \"sistema di refrigerazione ad alta pressione\" (o \"High pressure coolant injection system -\" HPCI). \u00c8 un impianto di immissione idrica simile al precedente, ma \u00e8 in grado di fornire un apporto di acqua molto pi\u00f9 elevato. \u00c8 costituito da a irrigatori a getto ad alta pressione, che nel reattore BWR sono posti a corona nella parte alta del recipiente, al di sotto del duomo (pi\u00f9 in alto, quindi, rispetto al livello del nocciolo). A differenza del precedente sistema, questo \u00e8 progettato per compensare anche una eventuale perdita d\u2019acqua, quale si potrebbe verificare ad esempio per la rottura di tubazioni dell\u2019impianto principale. Questo impianto \u00e8 alimentato da una turbopompa; \u00e8 dotato anche di propri generatori a turbina che producono elettricit\u00e0 estraendola dalla pressione di vapore di ritorno e possono ricaricare le batterie, ma almeno nelle fasi iniziali deve essere alimentato elettricamente. \nDa notare, che il sistema RCIC raffredda l'acqua del reattore (e per questo \u00e8 detto \"a isolamento\"), mentre il sistema HPCI raffredda direttamente il nocciolo.\nIl Reattore n. 1, di costruzione pi\u00f9 vecchia, \u00e8 dotato del sistema RCIC ma non del sistema alta pressione HPCI. In alternativa a quest\u2019ultimo, ha invece un \"sistema di dissipazione di calore passivo a convezione e condensazione\" (detto anche sistema di \"raffreddamento a isolamento\", o IC). L'impianto consiste principalmente in uno scambiatore di calore, che \u00e8 un grande serbatoio a condensazione. Il reattore \u00e8 dotato di due impianti ridondanti di questo tipo, ciascuno con suo serbatoio e con un proprio circuito indipendente, collocati nella parte alta dell\u2019edificio. Questo impianto non richiede alimentazione elettrica durante il suo funzionamento, poich\u00e9 usa soltanto la forze di convezione termica e di gravit\u00e0, ma per essere avviato (o disattivato) \u00e8 necessario aprire (o chiudere) valvole alimentate elettricamente. \nPochi minuti dopo il sisma furono attivati anche i sistemi di raffreddamento di emergenza rispettivamente 'HPCI' per i reattori 2 e 3.\nAlle 14.52 si attiv\u00f2 automaticamente anche il circuito di raffreddamento passivo del Reattore n. 1. \nI reattori sono dotati anche di un terzo sistema di raffreddamento di emergenza del nocciolo, detto \"sistema di iniezione a bassa pressione\", il quale consente nella possibilit\u00e0 di immissione di acqua prelevata da altre fonti e spinta da pompe esterne, quali ad esempio autopompe dei vigili del fuoco, o prelevata da piscine di acqua di mare. Il sistema \u00e8 predisposto nel caso estremo in cui tutti i sistemi precedenti si guastassero. \n15:03: disattivazione controllata del sistema di raffreddamento del Reattore n.1.\nAlle 15:03 il sistema di raffreddamento passivo del Reattore n. 1 fu disattivato manualmente. Erano stati attivati entrambi i circuiti, che avevano raffreddato eccessivamente il reattore. Per evitare che la temperatura scendesse eccessivamente si dovette fermare il sistema. Ci\u00f2 rispondeva a una procedura obbligata dal manuale operativo, e normalmente prevista, per impedire che la temperatura del nocciolo scendesse oltre la soglia di sicurezza (la temperatura in quel momento era comunque entro parametri normali).\n14:50-15:27: \u2018Allerta tsunami\u2019.\nNel frattempo era scattato l'allerta \"tsunami\", diramato dalle autorit\u00e0 nelle aree costiere di tutte le prefetture dell'isola di Honsu, perci\u00f2 anche nell'impianto Daiichi (che si trova a circa 200\u00a0km dall'epicentro). \nUna prima onda di maremoto raggiunse la centrale alle 15:27 allagando le aree circostanti all'impianto. Si trattava di un\u2019onda di altezza inferiore alla barriera anti-tsunami di contenimento alta 6,5 metri. \n15:30: mancato riavvio del sistema di raffreddamento del Reattore n.1.\nRisulta dai rapporti ufficiali che alle 15:30 circa sarebbe stata compiuta una manovra per riattivare il sistema di raffreddamento passivo del Reattore n. 1, sempre come previsto dai manuali, poich\u00e9 la temperatura era risalita nuovamente ad un livello da richiedere la riattivazione del raffreddamento. In questa occasione sarebbe stato avviato solo uno dei due circuiti. Per ragioni a lungo non chiarite, riguardo alle quali i rapporti sommari della TEPCO appaiono omissivi, il sistema non sarebbe entrato in funzione al momento richiesto. Sembra che gli operatori non si siano resi conto del mancato funzionamento del sistema.\nReattore n. 2: allarme per la piscina del combustibile esaurito.\n Gli operatori del Reattore n. 2 nel frattempo rilevavano una perdita alla piscina di deposito del materiale fissile spento. Gli elementi di materiale fissile esaurito conservano una radioattivit\u00e0 residua che ne provoca il riscaldamento, pertanto vengono depositati in piscine e lasciati decantare diversi anni. Le piscine devono essere continuamente rifornite d\u2019acqua per compensare l'evaporazione. Se gli elementi esauriti restassero esposti essi si surriscalderebbero fino a incendiarsi, rilasciando fumi e vapori radioattivi con effetto ambientale catastrofico. \nTestimonianze anonime di operatori hanno riferito al \"New York Times\" che nei primi momenti successivi al terremoto l\u2019attenzione dei tecnici si era focalizzata su possibili danni alle piscine del combustibile esaurito nel Reattore n. 2. Nel timore che la scossa avesse provocato crepe tali da causare perdite significative di acqua dalla piscina, il personale della centrale si sarebbe concentrato su questa problematica nel periodo antecedente allo tsunami e per un tempo successivo, escogitando modi per convogliare energia per il pompaggio di acqua nella vasca del Reattore n. 2, al fine di mantenere stabile il livello della piscina.\nCi\u00f2 ha indotto a supporre che gli operatori, almeno all'inizio, non avessero valutato appieno la portata del pericolo derivante dell'onda di maremoto in arrivo, e che anche in seguito per alcune ore non abbiano avuto cognizione in tempo reale della reale gravit\u00e0 dello stato dei reattori.\nLa centrale invi\u00f2 anche personale a ispezionare eventuali danni in alcune aree dell\u2019impianto, in particolare nei locali turbine.\n15:37: impatto dell'onda principale.\nI sistemi di raffreddamento di emergenza, alimentati dai loro gruppi diesel-elettrici, funzionarono regolarmente per circa 50 minuti, cio\u00e8 fino a pochi minuti dopo l\u2019impatto del fronte d\u2019onda maggiore, che arriv\u00f2 sul molo foraneo alle 15:37 circa. Gli strumenti del sistema di controllo maremoti avevano registrato un fronte d\u2019onda in arrivo la cui altezza era 7,3 metri sopra il livello di marea.\nIn prossimit\u00e0 della costa il fronte d\u2019onda si \u00e8 innalzato ulteriormente fino a un\u2019altezza di circa 13-14 metri.\nLa centrale era protetta da un argine alto 5,7 metri che, aggiungendosi alla piattaforma, arrivava un\u2019altezza complessiva di 6,5 metri sopra il livello di marea. La centrale \u00e8 costruita su un terrapieno che nel complesso \u00e8 alto meno di 10 m s.l.m. I locali turbine e generatori sono parzialmente interrati rispetto a questo livello.\nA causa della loro altezza insufficiente le barriere furono inutili. L\u2019impatto dell\u2019onda maggiore sulla centrale ebbe un effetto devastante. Le foto satellitari scattate immediatamente dopo il maremoto mostrano che non c\u2019era pi\u00f9 traccia degli impianti esterni di pompaggio carburante per l\u2019alimentazione dei gruppi diesel, e i grandi serbatoi di nafta a torre erano spariti, spazzati via dall\u2019onda.\nI locali turbine situati al piano terra e adiacenti agli edifici principali dei reattori furono completamente allagati. L\u2019acqua dell'oceano si rivers\u00f2 attraverso gli accessi e i vani scale direttamente nei locali dei gruppi di alimentazione diesel, adiacenti ai locali turbine e anch\u2019essi collocati nel basamento negli edifici (a eccezione dell\u2019edificio del Reattore 6). Due operatori che si trovavano nei locali turbine per ispezionare le condotte alla ricerca di eventuali danni, morirono nell\u2019allagamento dei locali. I loro nomi sono Kazuhiko Kokubo e Yoshiki Terashima (rispettivamente di 24 e 21 anni). \nI gruppi di alimentazione diesel-elettrici dei reattori 2, 3 e 5 furono allagati e i generatori uno dopo l\u2019altro smisero di funzionare. I due gruppi del Reattore n.2 si spensero alle 15:38 e 15:42 circa. C\u2019erano due gruppi diesel-elettrici nel basamento di ciascun reattore (fa eccezione l'Unit\u00e0 n. 6 in cui sono collocati ad un piano pi\u00f9 alto): in totale si bloccarono 12 dei 13 gruppi di alimentazione attivi in quel momento.\n15:42: \"black-out\" delle Unit\u00e0 n.1, 2 e 3.\nL'onda di maremoto allag\u00f2 e mise fuori uso anche i principali quadri elettrici, e di fatto l\u2019intero impianto elettrico a corrente alternata dei tre reattori 1, 2 e 3. Inoltre sommerse e disabilit\u00f2 le batterie di riserva (da 125 volt a corrente continua) delle unit\u00e0 1 e 2, questi reattori restavano cos\u00ec privi di strumentazione nelle sale controllo e negli impianti e senza illuminazione. Restava attiva la batteria di riserva dell\u2019Unit\u00e0 n.3, che aveva una durata prevista di circa 30 ore. \nI sistemi del Reattore n. 5 potevano essere alimentati con i gruppi ancora funzionanti del Reattore n. 6, in quanto i due edifici erano adiacenti. I reattori 1, 2 e 3 per\u00f2 distano diverse centinaia di metri da questi, e restavano isolati. Le linea di collegamento ad alta tensione era stata abbattuta dal maremoto e la rete elettrica era fuori uso e non pi\u00f9 allacciata alla centrale. \nAlle 15:39 circa la TEPCO dichiar\u00f2 una \"Situazione di Emergenza Nucleare\" per i reattori 1 e 2 (notificata all\u2019autorit\u00e0 di controllo alle 15:45) riferendosi all'articolo 15 della legge detta \u2018Nuclear Act\u2019 poich\u00e9 \u201cnon era confermata l\u2019attivit\u00e0 dei sistemi di raffreddamento\u201d.\nNel corso delle ore successive la TEPCO continu\u00f2 a diramare comunicazioni tempestive, come previsto da protocolli specifici, alle autorit\u00e0 locali e nazionali, mano a mano che si manifestavano problematiche nei diversi reattori. La TEPCO comunic\u00f2 al governo giapponese specificamente che alcuni reattori della centrale erano rimasti completamente senza fornitura di energia elettrica, una situazione non prevista in nessuno scenario.\nLa crisi dell'Unit\u00e0 n. 1.\n Alle 15:45 circa il black-out elettrico era totale nei reattori n. 1, 2 e 3, per il contemporaneo isolamento dalla rete elettrica e il blocco di tutti i gruppi generatori. Tutti i sistemi di raffreddamento attivi nei tre reattori in quel momento si interruppero, inclusi i sistemi di dissipazione del calore residuo a turbopompa nei reattori 2 e 3.\nIl Reattore n.3 era ancora dotato di gruppo batteria funzionante che consent\u00ec di riattivare immediatamente alcuni dei sistemi di controllo e le pompe di raffreddamento del Reattore n. 2.\nIl sistema di refrigerazione passivo a convezione-condensazione del Reattore n.1 era stato precedentemente fermato (alle 15:03) come previsto dai manuali operativi, ma quando i tecnici ne avevano tentato la riattivazione alle 15:30 il sistema non si sarebbe messo in funzione.\nSi appur\u00f2 in seguito che anche i gruppi batterie del Reattore n.1 erano stati danneggiati e disabilitati dal maremoto, ma in aggiunta a ci\u00f2, non fu possibile riattivare immediatamente il sistema di dissipazione passivo a scambio di calore. Il sistema non richiede alimentazione elettrica durante il funzionamento, ma la sua attivazione e disattivazione richiede di manovrare valvole alimentate elettricamente. Dai rapporti risulta che successivamente il sistema sarebbe stato riattivato, dopo una interruzione di oltre due ore. A quel punto per\u00f2, come si appur\u00f2 in seguito, il sistema risultava comunque non efficiente (probabilmente, in realt\u00e0 non era attivo). Il mancato funzionamento del sistema di raffreddamento non appariva evidente agli operatori in quel momento, ma divenne in seguito oggetto di indagine approfondita da parte degli organi di inchiesta. \nAnche la sala controllo della centrale era rimasta senza energia elettrica, gli operatori erano privi della possibilit\u00e0 di azionare comandi dal quadro di controllo, cos\u00ec come di informazioni in tempo reale sulla temperatura e sullo stato dei reattori.\nInstabilit\u00e0 del Reattore n. 1 tra le ore 16 e le 17 circa.\nPer un certo periodo dopo lo \"tsunami\" continuarono a verificarsi violente scosse di assestamento, le squadre di operatori non potevano uscire dai locali protetti e non potevano scendere nei piani inferiori allagati. Diverse apparecchiature, inclusi pannelli di controllo e interruttori, erano state fisicamente danneggiate dal sisma, nei locali c\u2019erano detriti e arredi pericolanti. Ciononostante era necessario ispezionare le altre aree dell\u2019impianto per esaminare le possibilit\u00e0 di ripristinare allacciamenti elettrici. Le squadre cominciarono ad uscire per eseguire sopralluoghi e i primi lavori di ripristino intorno alle 16. \nOltre alle sale di controllo presso i reattori, nella centrale vi era una sala di coordinamento in un edificio antisismico, collocata ad alcune centinaia di metri di distanza, dove si era riunita in consiglio una riunione direttiva permanente.\nL\u2019allarme di Situazione di Emergenza Nucleare per il Reattore n. 1 rientr\u00f2 per un breve periodo, dopo che i tecnici riuscirono a riattivare alcuni sistemi di misurazione del livello dell\u2019acqua del Reattore n. 1. Gli indicatori di pressione e di livello della sala controllo si riattivarono \u2014 presumibilmente grazie alla corrente alternata fornita da generatori mobili \u2014 alle 16:42, il monitor ad ampio spettro del livello dell'acqua nel reattore indicava un\u2019altezza di 2530 mm sopra il nocciolo, cio\u00e8 un livello di 90 centimetri (-90) pi\u00f9 basso rispetto al normale. Il risultato fu comunicato alla sala di coordinamento. In conseguenza di ci\u00f2, alle 16:45 la dichiarazione di emergenza \u201cai sensi dell'articolo 15 del \"Nuclear Act\" precedentemente dichiarata fu annullata. \nAlle 16:56 una nuova misurazione indicava che il livello era sceso a \u2013150, cio\u00e8 soltanto 1930 mm sopra il livello del nocciolo. Nella sala di coordinamento calcolarono la velocit\u00e0 del calo di livello d'acqua in 2,6 metri/h e quantificarono la previsione del tempo rimanente prima che il nocciolo restasse scoperto. \nLa TEPCO comunic\u00f2 all\u2019autorit\u00e0 di controllo (NISA) che il nocciolo sarebbe rimasto scoperto entro un\u2019ora. Questa previsione catastrofica era contenuta in un fax dove occupava una nota in una sola riga all\u2019interno un lungo documento di molte pagine contenente un'enorme quantit\u00e0 di dati, e pare che al momento sia passata sostanzialmente inosservata. Non fu menzionata al pubblico nelle conferenze stampa, e in serata il portavoce dell\u2019autorit\u00e0 di controllo si esprimeva ancora in termini rassicuranti, sostenendo che il raffreddamento della Unit\u00e0 n. 1 era attivo.\nAlle 17:07 in sala controllo gli indicatori di livello tornarono nuovamente fuori uso e il livello dell\u2019acqua non era pertanto pi\u00f9 leggibile. Alle 17:12 la centrale dichiar\u00f2 nuovamente lo stato di emergenza nucleare per l\u2019Unit\u00e0 n. 1 in base all\u2019Articolo 15 ovvero l\u2019impossibilit\u00e0 di verificare l\u2019attivit\u00e0 di raffreddamento.\nInattivit\u00e0 del sistema di raffreddamento del Reattore n.1.\nNon risultano del tutto chiare le ragioni per cui non fu possibile intervenire in tempi adeguati per ripristinare il sistema di raffreddamento passivo del Reattore n.1 e perch\u00e9 questo non risult\u00f2 efficace come previsto. Tra le ragioni della sua inefficacia furono successivamente individuate alcune problematiche intrinseche al sistema stesso, unite alla impreparazione del personale cui non era stata fornita adeguata cognizione della caratteristiche di questo impianto.\nUn grave indizio della inattivit\u00e0 del sistema si present\u00f2 alle 16.44, quando la sala controllo venne informata da personale all\u2019esterno che i bocchettoni degli scambiatori di calore (detti in gergo \u201cnaso di maiale\u201d) emettevano una quantit\u00e0 di vapore definita \u201cscarsa\u201d. Sarebbe stato possibile dedurre da tale osservazione visiva che il sistema non era attivo. Gli operatori per\u00f2 non conoscevano l\u2019impianto e non l\u2019avevano mai visto in funzione, non erano addestrati ad utilizzarlo e riconoscerne il funzionamento; risulta inoltre che in 40 anni di servizio il sistema non sarebbe mai stato attivato per i test periodici (in teoria obbligatori).\nLe comunicazioni inviate per fax da TEPCO alle 20:30 riportavano il sistema a condensazione come ancora normalmente \u201cfunzionante\u201d. \u00c8 stato successivamente appurato che in realt\u00e0 questo invece non era pi\u00f9 efficiente da molte ore, e rimase sostanzialmente inattivo dalle 15 in poi.\nL\u2019agenzia di controllo (NISA) in conferenza stampa alle ore 21:50 rifer\u00ec che il sistema di raffreddamento era in funzione normalmente e che l\u2019acqua e la pressione nel reattore erano entro limiti di sicurezza (in seguito fu accertato che invece gi\u00e0 alle 21 la fusione del nocciolo era ormai irreversibile).\n\u00c8 stato ipotizzato un probabile malfunzionamento del sistema di raffreddamento passivo a scambio di calore (IC) per cause tecniche. Il sistema di raffreddamento passivo a scambio di calore era progettato per garantire al Reattore n.1 almeno 8-10 ore di raffreddamento in assenza di alimentazione prima di richiedere un ricambio d\u2019acqua dei serbatoi, i quali raccolgono l\u2019acqua dei condensatori e sono mantenuti a pressione di vapore inferiore a quella atmosferica. Per ragioni non del tutto chiarite il sistema non ebbe l\u2019efficacia prevista e non si riattiv\u00f2 pi\u00f9 dopo la disattivazione manuale delle 15:03. \nTra le ipotesi sui fattori che possono avere contribuito alla sua inefficienza, c\u2019\u00e8 che gli operatori fossero in possesso di manuali e progetti con informazioni errate su questo impianto e sul suo funzionamento.\nIl circuito del sistema di raffreddamento passivo (\"isolation cooling\" - IC) \u00e8 dotato di valvole che funzionano da porte \u201clogiche\u201d, alcune delle quali si chiudono automaticamente in presenza di alcune condizioni. In particolare vi sono coppie di valvole, in entrata e in uscita sul circuito, rispettivamente all\u2019esterno del reattore, ma anche all\u2019interno del recipiente secondario del reattore. Il vapore sia in entrata che in uscita dal reattore quindi incontra in ciascun senso almeno due valvole, una delle quali si trova all\u2019interno del recipiente del reattore (e quindi non \u00e8 accessibile manualmente agli operatori). \nLe valvole richiedono alimentazione elettrica nel momento in cui vengono aperte o chiuse. Le valvole all\u2019esterno del recipiente sono alimentate da corrente continua, mentre le valvole all\u2019interno del recipiente funzionano a corrente alternata (che rende i circuiti elettrici pi\u00f9 resistenti al calore). \nLe valvole si chiudono automaticamente in caso di caduta della tensione elettrica, per ragioni di sicurezza. Queste valvole, come altre, si bloccano automaticamente anche se i sensori rilevano un abbassamento del livello dell\u2019acqua, in quanto il sistema passivo a condensazione di fatto sottrae acqua al reattore.\nUn isolamento prolungato del sistema o delle valvole potrebbe rendere lo scambiatore di calore inoperante in conseguenza dell\u2019accumulo al suo interno di gas non condensabile. Tuttavia il problema pi\u00f9 grave \u00e8 che gli operatori non conoscevano l\u2019impianto, non erano al corrente della presenza delle valvole o della diversa tipologia di alimentazione elettrica necessaria al loro funzionamento. Alcune informazioni non erano riportate nei manuali. Gli operatori inoltre non potevano verificare la presenza n\u00e9 lo stato delle valvole perch\u00e9 interne al recipiente del reattore. I progettisti non avevano evidentemente neppure tenuto conto dello scenario in cui l\u2019impianto a corrente alternata venisse distrutto e che la corrente elettrica potesse venire a mancare per un periodo prolungato.\nSullo sviluppo e costruzione dell\u2019impianto di raffreddamento a scambio di calore dell\u2019Unit\u00e0 n. 1 la commissione di inchiesta rilev\u00f2 istanze di irregolarit\u00e0. Nei progetti depositati dalla TEPCO presso l\u2019autorit\u00e0 di controllo NISA nel 1967 si rilevano difformit\u00e0 rispetto ai progetti in mano all\u2019azienda operatrice, che verosimilmente corrispondono all\u2019impianto realizzato. La TEPCO aveva evidentemente realizzato modifiche al progetto senza avvertire l\u2019autorit\u00e0 di controllo. Si tratta di una delle molte carenze che emersero nelle indagini.\nTra le ragioni ipotizzate per il malfunzionamento dell\u2019impianto di raffreddamento passivo, l\u2019attenzione delle indagini si \u00e8 focalizzata sulle valvole interne al recipiente del reattore, che potrebbero essere rimaste chiuse in seguito al \"black-out\" elettrico. In pi\u00f9, \u00e8 da tenere presente che queste valvole richiedono circa trenta secondi per chiudersi, ma l'interruzione della corrente nell'Unit\u00e0 n.1 fu probabilmente troppo rapida per consentirne la chiusura completa. Si ritiene probabile che le valvole siano rimaste aperte a met\u00e0. Lo stato complesso dell\u2019impianto di raffreddamento a condensazione, con alcune valvole parzialmente aperte, il cui stato \u00e8 sconosciuto, che non possono essere manovrate per mancanza di corrente e non possono essere alimentate con batterie elettriche, le cui specifiche di funzionamento non sono riportate o conosciute dal personale, forse neppure la loro esistenza, e che per la loro posizione non sono ispezionabili, unitamente al fatto che gli operatori non hanno le cognizioni base sulle caratteristiche dell\u2019impianto, \u00e8 un insieme di circostanze che avrebbe reso l\u2019impianto di raffreddamento di fatto inoperabile. \n17:07-19:30: crisi irreversibile del Reattore n. 1.\nIntorno alle 18:00 circa risultava conclamato l'instaurarsi di un problema grave al Reattore n. 1, la cui pressione era oltre i limiti di sicurezza, e nel quale il livello del refrigerante era in diminuzione.\nRisulta dai rapporti che alle 18:18 fosse stato riattivato il sistema raffreddamento del Reattore 1, ma \u00e8 noto che le manovre effettuate sono rimaste senza efficacia. Gli operatori inoltre non disponevano di dati in tempo reale sul livello dell\u2019acqua nel reattore.\nIl livello del refrigerante continu\u00f2 a calare rapidamente e risulta da ricostruzioni di indagine successive che la parte alta del nocciolo cominciava a essere esposta alle 18:00, mentre alle 19:30 circa il nocciolo era ormai esposto completamente. Successivamente a questo orario le condotte in Zircaloy iniziavano a fessurarsi e si innescava il processo irreversibile di fusione dell\u2019unit\u00e0 calorifera.\nNelle ore che seguirono, la temperatura del nocciolo si innalz\u00f2 fino a raggiungere i 2800\u00b0C intorno alle ore 21, e l'unit\u00e0 calorifera inizi\u00f2 a fondere a partire dagli elementi centrali. \nAlle 19.03 il governo nazionale dichiar\u00f2 lo stato di emergenza nucleare (che comportava l\u2019attivazione di una Unit\u00e0 di Crisi Nucleare presso un quartier generale - \"Emergency Response Headquarters\" - nazionale, e di una omologa Unit\u00e0 di Crisi regionale presso la Prefettura). \n19.30-21.00: parametri del Reattore n.1 fuori controllo.\nAlle 20.50 l\u2019Unit\u00e0 di Crisi presso la Prefettura di Fukushima eman\u00f2 un ordine di evacuazione per tutti i residenti in un raggio di 2 chilometri dall\u2019Unit\u00e0 1 della centrale di Fukushima Dai-ichi (la popolazione in quest\u2019area era di 1.864 persone).\nAlle ore 21 TEPCO dichiar\u00f2 che la pressione di vapore nell'Unit\u00e0 n. 1 era doppia di quella normale (preparando implicitamente il pubblico a un futuro annuncio della necessit\u00e0 di rilasciare vapore radioattivo nell\u2019atmosfera). I parametri di pressione salirono rapidamente verso un picco intorno alle ore 21. La tempistica completa della fusione del nocciolo non \u00e8 nota, ma si ritiene che alle 21 il processo fosse sicuramente irreversibile. Il grafico mostra che il picco di pressione ha una durata breve e crolla in modo rapido poco dopo le 21, ci\u00f2 pu\u00f2 indicare che il materiale fuso percolato sul fondo del recipiente a pressione abbia perforato la parete del recipiente o comunque cambiato assetto intorno a quell\u2019ora.\nAlle 21:23 per ordine del governo nazionale l\u2019area di evacuazione viene estesa a 3\u00a0km dall\u2019Unit\u00e0 n.1, e ai residenti entro 10 chilometri viene ordinato di mantenersi al rifugio in ambienti chiusi.\nNella notte fu ordinata l'immissione di acqua nel reattore mediante autopompe dei vigili del fuoco. Furono operazioni poco efficaci e probabilmente tardive. Si ritiene che nel periodo compreso tra le 19.30 e le 21 il nocciolo abbia raggiunto una temperatura tale da renderne probabilmente impossibile il raffreddamento mediante l\u2019uso di sola acqua, a causa delle propriet\u00e0 dello zirconio, costituente le tubazioni in Zircaloy all\u2019interno della unit\u00e0 calorifera, che a tali temperature diventa chimicamente reattivo, e dell\u2019acqua, che ad alte temperature diventa fortemente ossidante dando luogo a una reazione esotermica. \n12 marzo, ore 15:36 esplosione nell'edificio del Reattore n. 1.\nLa mattina presto del 12 marzo hanno luogo le operazioni di raffreddamento utilizzando acqua da fonti esterne. Alle 05:38 \u00e8 attiva l\u2019immissione di acqua dolce nel reattore da autopompe dei vigili del fuoco mediante bocchettoni esterni.\nAlle 05:44 il governo ordina l\u2019evacuazione di tutti residenti nel raggio di 10\u00a0km dall\u2019Unit\u00e0 n.1.\nGli operatori sono dinanzi alla necessit\u00e0 di diminuire la pressione all'interno del reattore, che adesso \u00e8 causata da grandi volumi di idrogeno, e si preoccupano di come espellere l\u2019idrogeno in modo sicuro. Il problema era fare in modo il gas si disperdesse in atmosfera, evitando perdite nell'impianto con il rischio che l'idrogeno si accumulasse all\u2019interno dell\u2019edificio. I tentativi di disperdere l\u2019idrogeno in sicurezza fallirono, nonostante le precauzioni vi furono perdite durante le operazioni, l'idrogeno si accumul\u00f2 sotto il tetto dell\u2019edificio. \nIl 12 marzo alle 15.36 si verific\u00f2 una violenta esplosione che distrusse la copertura della parte alta dell'edificio dell'Unit\u00e0 n.1. \nL'esplosione complic\u00f2 gravemente la situazione e rese pi\u00f9 difficili le operazioni successive. Vi furono sei feriti tra il personale delle Forze di Autodifesa giapponesi, che erano presenti all\u2019interno dell\u2019edificio del reattore e nelle vicinanze al momento dell'esplosione. Alcuni operatori della centrale furono colpiti da detriti. Due vigili del fuoco rimasero feriti poco dopo, quando entrarono per errore nella sala turbine ancora allagata e immersero i piedi in acqua, senza indossare stivali schermati, riportando ustioni da radiazioni alle gambe. \nImmediatamente dopo l'esplosione fu individuato un forte aumento delle radiazioni nell'edificio, la centrale fu parzialmente evacuata e gli operatori dovettero indossare tute di protezione integrali e maschere. Le attivit\u00e0 divennero estremamente difficoltose.\nAlle 20.05, richiamando il paragrafo 3, articolo 64 del \"Nuclear Regulation Act\", il governo ordina di immettere acqua di mare nell'Unit\u00e0 n.1. Alle 20.20 TEPCO comunic\u00f2 che gli operatori avevano cominciato a usare acqua di mare per raffreddare il reattore (una scelta non ideale, poich\u00e9 l'acqua di mare \u00e8 corrosiva).\nCrisi dei Reattori n.2 e n.3.\nUna sequenza di eventi con esito finale identico si verific\u00f2 nei reattori n.2 e n.3, nei quali ebbe luogo lo stesso tipo di situazione critica. Le evoluzioni degli incidenti differiscono nei diversi reattori solo per la tempistica e per alcune varianti tecniche correlate alle differenze nei sistemi di raffreddamento degli impianti. La fusione del nocciolo del Reattore n.1 si \u00e8 verificata circa 6 ore dopo il maremoto, e si ritiene che il primo reattore sia quello rimasto, nell'immediato, sostanzialmente privo di raffreddamento per un periodo continuativo pi\u00f9 lungo. Per il Reattore n.3, la situazione critica \u00e8 cominciata con circa 24h di ritardo e il \"meltdown\" \u00e8 avvenuto circa 36 ore dopo il maremoto. Quello del Reattore n. 2 \u00e8 avvenuto dopo circa 70 ore.\nLa situazione nei Reattori n. 2 e 3 \u00e8 precipitata con esaurimento delle batterie che garantivano l'attivit\u00e0 delle pompe ausiliarie. Il sistema di refrigerazione di emergenza ad alta pressione era progettato per operare solo per un tempo breve. Nelle Unit\u00e0 n. 2 e 3 invece rimase attivo molte ore, nell'impossibilit\u00e0 di riallacciare l'alimentazione elettrica di rete in tempi brevi e di attivare gli altri sistemi. \nIl 12 marzo alle 16:36 la TEPCO dichiar\u00f2 l'emergenza nucleare ai sensi dell'Articolo 15 (\"raffreddamento non confermato\") anche per l'Unit\u00e0 2, poich\u00e9 la strumentazione della sala controllo non era pi\u00f9 funzionante e non vi erano dati sullo stato del reattore. \n13 marzo: blocco del sistema di raffreddamento del Reattore n. 3.\nNel Reattore n.3 la direzione in sala controllo decise di utilizzare il sistema di raffreddamento a isolamento del nocciolo (RCIC), che mantenne stabile il livello del refrigerante a lungo. Quando il livello dell'acqua cominci\u00f2 a diminuire, si decise di passare al sistema di raffreddamento ad alta pressione (HPCI). Nella notte tra il 12 e il 13 marzo, per ragioni non completamente chiare, il sistema ad alta pressione aveva smesso di funzionare in modo efficace. I dati tecnici risultano incompleti perch\u00e9 gran parte degli strumenti di controllo non era funzionante per mancanza di energia elettrica. Si ritiene che la causa del blocco possa essere stata l'esaurimento delle batterie che fornivano corrente continua, oppure una caduta di pressione del reattore al di sotto del livello minimo a cui il sistema poteva auto-sostenersi. Gli operatori non poterono farlo ripartire al momento necessario perch\u00e9 le batterie per avviarlo nella prima fase erano esaurite. Gli operatori non furono in grado di riattivare il sistema RCIC in alternativa. Si decise a quel punto di immettere nel reattore acqua utilizzando pompe esterne, dapprima acqua dolce dalle scorte dei vigili del fuoco addizionata con acido borico, quindi acqua di mare.\nAlle 05:38 del 13 marzo gli operatori del Reattore n. 3 non avevano pi\u00f9 alimentazione elettrica di alcun tipo per immettere acqua nel reattore, e potevano contare solo su pompe esterne. Lavorarono intensamente - in condizioni di assenza di illuminazione - per riallacciare collegamenti elettrici, e anche per valutare come diminuire la pressione di vapore in eccesso che si stava formando nel reattore, aprendo valvole di sfogo che permettessero di immettere vapore all'esterno. Nelle prime ore della mattina per\u00f2, il livello dell'acqua del reattore risultava essere calato fino al punto di lasciare scoperte le barre del nocciolo per tre metri. \nAlle 7 del mattino circa l'agenzia di controllo NISA dichiar\u00f2 in conferenza stampa che il sistema di raffreddamento dell'Unit\u00e0 n.1 non funzionava. Vi fu una profusione di sforzi per fornire liquido refrigerante al reattore al pi\u00f9 presto in qualsiasi modo per cercare di evitare la fusione del nocciolo. \nAlle 07.30 l'operatore TEPCO dichiar\u00f2 che si preparava a rilasciare vapore per diminuire la pressione del nocciolo, onde scongiurare la rottura del recipiente. Noriyuki Shikata, direttore dell'ufficio comunicazioni del primo ministro, dichiar\u00f2 che si sarebbe trattato di un rilascio di radioattivit\u00e0 minimo e di breve durata. Vi furono aperture manuali delle valvole di sfiato alle 08.40 e alle 09.20. \nAlle 9.25 incominci\u00f2 l'immissione nel reattore di acqua contenente acido borico utilizzando pompe dei vigili del fuoco. \nNonostante gli sforzi il livello dell'acqua nell'Unit\u00e0 n. 3 continuava a diminuire e la pressione continuava ad aumentare. Esaurita l'acqua borica, alle 11.55 si incominci\u00f2 a immettere acqua dolce proveniente dalle autopompe dei vigili del fuoco. Alle 13:12 si incominci\u00f2 a immettere acqua di mare. \nIncertezza sullo stato del Reattore n. 3.\nNella giornata del 13 marzo l\u2019attenzione degli operatori della centrale\u00a0\u2013 come pure quella delle autorit\u00e0 e dei media internazionali \u2013 era ormai focalizzata sull\u2019Unit\u00e0 n. 3 (essendo divenuto chiaro che il Reattore n. 1 era irrecuperabile). La TEPCO, intorno alle 12:30 aveva dichiarato in conferenza stampa che non era in grado di riattivare il sistema di raffreddamento ad alta pressione del Reattore n.3. \nIl corso della giornata \u00e8 caratterizzato dal persistere di incertezza sulle reali condizioni dell\u2019Unit\u00e0 n. 3, su cui i tecnici non hanno informazioni sicure. \nAlcune misurazioni nel pomeriggio furono effettuate manualmente con l\u2019inserimento di una sonda di livello all\u2019interno del recipiente. Alle 15.00 viene osservato che, nonostante l\u2019immissione di acqua nell\u2019impianto, il livello nel reattore non era aumentato rispetto alla mattina, e tendeva invece ad aumentare l\u2019emissione radioattiva.\nDopo l\u2019immissione di centinaia di tonnellate di acqua, la lettura indicava un aumento molto modesto del livello del refrigerante, che restava ancora due metri al di sotto del bordo superiore del nocciolo. Vennero espressi dubbi sull\u2019attendibilit\u00e0 delle misurazioni, si avanz\u00f2 l\u2019ipotesi di un malfunzionamento della sonda dovuta probabilmente alla temperatura (ipotizzando che la temperatura possa fare evaporare l\u2019acqua all\u2019interno della sonda stessa falsando quindi la misurazione).\nIn effetti \u00a0la misura di livello\u00a0 contrastava in apparenza con il dato della pressione, relativamente bassa, intorno ai 250\u00a0kPa. Per confronto una pressione di 400\u00a0kPa sarebbe stato il\u00a0parametro normale di funzionamento, mentre la pressione nel reattore 1 aveva raggiunto invece un picco di 840\u00a0kPa. Nel reattore BWR la misura di pressione viene utilizzata per dedurre indirettamente la temperatura. \nAlle 20.00 il portavoce Yukio Edano dichiar\u00f2 che c\u2019era stato un iniziale aumento del livello del refrigerante ma poi questo sia era abbassato di nuovo. \u00a0 \nAlle 23.30 l\u2019Agenzia per la Sicurezza Nucleare (NISA) in conferenza stampa dichiar\u00f2 che una \u201csonda malfunzionante\u201d implicherebbe che il livello di refrigerante non \u00e8 confermato, e che \u201cnon \u00e8 possibile sapere se le letture siano attendibili o meno\u201d. Aggiungeva per\u00f2 che le letture risultavano di due metri pi\u00f9 basse rispetto al limite superiore delle barre di combustibile, e ci\u00f2 rappresenterebbe una situazione \u201cmolto seria\u201d comportando un rischio di danno al nocciolo. \u00a0 \u00a0\n14 marzo: impossibilit\u00e0 di raffreddare il Reattore n. 3.\nNella notte fra il 13 e il 14 marzo i tecnici continuano a indagare sulle ragioni del mancato aumento del livello dell'acqua nel reattore. Risulta che alle 03.36 circa, nel corso di una videochiamata fra il direttore della centrale Masao Yoshida nella sala di coordinamento presso la centrale, e il vice-direttore di TEPCO (e capo del settore nucleare) Sakae Muto, lo stesso Yoshida spiegava che il livello dell\u2019acqua continuava a non salire nonostante l\u2019immissione di una quantit\u00e0\u00a0cospicua di acqua per tutta la giornata, e concludeva che vi sarebbe una \"alta probabilit\u00e0\" che l'acqua immessa nell'impianto non abbia raggiunto effettivamente il nocciolo, ma che venga deviata altrove da qualche parte all\u2019interno dell\u2019impianto.\u00a0\u00a0\nSi \u00e8 scoperto successivamente che in effetti una buona parte dell'acqua immessa, oltre il 45%, sarebbe stata deviata altrove lungo un percorso alternativo che era rimasto aperto perch\u00e9 la valvola che avrebbe dovuto chiudere il passaggio era rimasta senza elettricit\u00e0. \u00a0\n14 marzo, ore\u00a011:15: esplosione nell'edificio del Reattore n. 3.\nAlle 11:15 si verific\u00f2 una potente esplosione nella parte alta dell'edificio dell'Unit\u00e0 n. 3. Fu una esplosione pi\u00f9 potente rispetto di quella avvenuta due giorni prima nell'Unit\u00e0 n.1 e fu udita da 40\u00a0km di distanza. Si form\u00f2 una grande nuvola grigiastra di forma ovale che si innalz\u00f2 proiettando le strutture di copertura dell'edificio ad un'altezza di molte centinaia di metri. Undici persone che si trovavano nell'area rimasero ferite: quattro operatori dipendenti della TEPCO, tre operatori esterni e quattro soldati delle Forze di Autodifesa. \nL'esplosione era stata causata da un accumulo di idrogeno all'interno dell'edificio, analogamente a quanto avvenuto in precedenza nell'Unit\u00e0 1. Si era ritenuto a lungo che l'esplosione si fosse verificata al quinto piano dell'edificio dell'Unit\u00e0 n.3, da ma un'analisi dei filmati con speciali tecnologie, nel 2019 si pot\u00e9 appurare che vi furono in realt\u00e0 due esplosioni: la deflagrazione principale era stata preceduta da una piccola esplosione avvenuta pi\u00f9 in basso, al quarto piano e sul lato sud-est dell'edificio. \nLa TEPCO, ritenendo evidentemente la situazione ormai ingovernabile, comunic\u00f2 al governo la richiesta di evacuazione dei propri operatori dalla centrale. Il governo si oppose all\u2019evacuazione totale, vi fu invece l'ordine di evacuazione di 750 dipendenti, ma un piccolo gruppo di circa 50 operatori fu destinato a rimanere sul posto, con il compito di tentare di riprendere il controllo della centrale e l'ordine del governo di \"abbassare la pressione dei reattori\" 2 e 3. Il gruppo fu soprannominato dai media giapponesi \u201cFukushima 50\u201d. \nIl personale complessivamente impegnato nell\u2019area della centrale, nei giorni successivi in realt\u00e0 aument\u00f2 fino a un numero compreso tra le 500 e le 600 unit\u00e0 (era di 580 persone il 18 marzo), ed era composto prevalentemente da vigili del fuoco e operai esterni chiamati a ripristinare le linee elettriche. Il 23 marzo il numero di persone presenti era salito a circa 1000 per l\u2019aggiunta di ulteriori reparti dell\u2019esercito.\u00a0 \nStato dei reattori.\nFukushima Dai-ichi 1.\nNella giornata dell'11 marzo, in un edificio minore delle zone non nucleari dell'impianto \u00e8 nato un piccolo incendio, che ha richiesto meno di due ore per essere estinto. Una situazione pi\u00f9 grave era per\u00f2 emersa entro le zone nucleari dei tre reattori di Fukushima Dai-ichi in funzione, in cui il reattore era stato fermato automaticamente con successo; ma i generatori diesel avevano subito numerosi danni lasciando i tre reattori senza energia elettrica per alimentare il sistema di refrigerazione che dissipa il calore residuo del reattore. Questo ha portato la TEPCO a comunicare una situazione di emergenza, che ha permesso alle autorit\u00e0 di far evacuare la popolazione residente entro i 3 km dall'impianto (circa 1000 persone). Nove ore dopo, il ministero dell'economia, del commercio e dell'industria ha comunicato che presso l'impianto erano arrivati quattro generatori diesel mobili, tre dei quali (gi\u00e0 operativi) fornivano energia per i sistemi di emergenza dell'impianto e che altri moduli erano in arrivo per via aerea.\nIl 12 marzo, a causa del mancato funzionamento degli impianti di raffreddamento di emergenza, la pressione interna all'edificio del reattore continuava ad aumentare costantemente.\nAlle 2 di notte del 12 marzo \u00e8 stata riportata una pressione di circa 600 kPa, a fronte di una pressione normale di funzionamento di 400 kPa. A seguito di questo, la societ\u00e0 elettrica ha preso la decisione di ridurre la pressione interna per gli impianti per i quali non erano funzionanti i sistemi di refrigerazione, in contemporanea alle operazioni di ripristino del normale funzionamento dei sistemi e alla monitorizzazione dell'impianto. Alle 4:20, la IAEA ha confermato che erano in corso lavori per ripristinare l'alimentazione con generatori mobili e che sarebbe avvenuta una decompressione controllata, utilizzando filtri per trattenere la maggior parte delle radiazioni entro l'impianto. Alle 13:30, isotopi radioattivi di cesio-137 e iodio-131 sono stati rilevati vicino al reattore (il che indica che una parte del nocciolo \u00e8 rimasta scoperta per la diminuzione del livello del refrigerante nel reattore). Alle 15:36 avvenne la prima esplosione di idrogeno nel reattore, quattro operai sono stati feriti, e la parte superiore dell'edificio secondario di contenimento del reattore \u00e8 stata spazzata via, lasciando al suo posto lo scheletro di acciaio. Il portavoce del governo giapponese, Yukio Edano, ha confermato che c'era una \"significativa possibilit\u00e0\" che le barre di combustibile radioattivo si fossero parzialmente fuse, mentre l'esplosione non aveva compromesso l'integrit\u00e0 del contenimento principale del reattore. Verso le 20:20 sono iniziati gli interventi di pompaggio di acqua marina (per raffreddare il reattore) e questo \u00e8 previsto essere seguito dall'aggiunta di acido borico che, assorbendo i neutroni, inibisce le reazioni nucleari.\nFukushima Dai-ichi 2.\nNei primi momenti dall'incidente, il reattore risultava in stato di attenzione, ma non in stato di serio o critico danneggiamento.\nIl 14 marzo, a mezzogiorno, le barre del combustibile erano completamente scoperte ed era fallito il pompaggio dell'acqua marina all'interno del nucleo. Alle 13:21 la TEPCO aveva dichiarato che non era esclusa la parziale fusione delle barre del combustibile nucleare all'interno del reattore 2. Erano stati riscontrati gravi danni al nocciolo del reattore, probabilmente a causa della mancanza di refrigerante; questo aveva portato a continuare l'iniezione di acqua marina, ma il livello del liquido era al momento sconosciuto ma tendenzialmente in diminuzione, mentre era stato riportato che la pressione aveva subito un aumento fino a 700 kPa che ha reso l'iniezione di acqua impossibile per la troppa pressione. Per risolvere il problema era stata quindi rilasciata una certa quantit\u00e0 di vapore per permettere una nuova iniezione di acqua. La TEPCO aveva effettuato una notifica dichiarando che da prospezioni delle 08:50 alcune barre di combustibile erano, sulla base di radiazioni rilevate, presumibilmente rotte.\nIl 15 marzo, alle 00:08 ora italiana, si era registrata un'esplosione al reattore 2 e la TEPCO annunciava che era stato evacuato parte del personale. Le autorit\u00e0 ammisero che, in seguito all'esplosione, c'era stato una rottura non quantificata della camera di soppressione della pressione (wetwell), una struttura toroidale posta nella parte inferiore del sistema di contenimento del reattore.\nFukushima Dai-ichi 3.\nNelle giornate dell'11 e del 12 marzo, non persistevano particolari preoccupazioni per il reattore, in quanto i sistemi di raffreddamento, seppur in crisi, erano stati sostituiti parzialmente da altri provvisori. Destava particolare preoccupazione il fatto che, nel reattore 3, venisse usato come combustibile nucleare anche un ossido di plutonio: nel settembre 2010 per la prima volta tale reattore era stato caricato con combustibile MOX, al posto dell'uranio a basso arricchimento usato negli altri reattori della centrale.\nIl 13 marzo si era dovuto ricorrere all'utilizzo di acqua di mare come refrigerante primario del reattore, in quanto erano presenti malfunzionamenti nei sistemi (i quali erano comunque a livello stabile). Per alleviare la pressione interna al reattore, erano poi iniziate operazioni di rilascio del gas, causando lievi aumenti di radioattivit\u00e0. Il livello del liquido per il raffreddamento, dopo essere aumentato, inizi\u00f2 di nuovo a diminuire. Alle 23:30 la Nuclear and Industrial Safety Agency riport\u00f2 che alcune letture davano il livello del liquido refrigerante due metri sotto la cima degli elementi di combustibile, rappresentando quindi un serio rischio per la loro integrit\u00e0, mentre altre strumentazioni ne riportavano ancora un livello entro limiti di sicurezza.\nIl 14 marzo, alle 11:01, si verific\u00f2 un'esplosione seguita dallo sprigionarsi di fumo bianco, dovuto a una fuga di idrogeno: l'esplosione \u00e8 stata molto pi\u00f9 potente di quella avvenuta nel reattore 1 e una larga sezione del tetto dell'edificio del reattore fu scagliata verso l'alto ricadendo su altre strutture della centrale. La TEPCO dichiar\u00f2 che, a una prima analisi, il contenimento del nocciolo era rimasto intatto. A seguito delle esplosioni, un dipendente ventitreenne fu contaminato. Alle 12:00 quattro dipendenti TEPCO e due operai di societ\u00e0 collegate hanno riportato ferite (tutti sono rimasti coscienti). Le letture di pressione a seguito dell'esplosione erano rimaste all'interno di un range relativamente normale, mentre in precedenza erano state decisamente superiori: 530kPa delle 6:30, 490kPa alle 9:05, 380kPa delle 11:13, 360kPa delle 11:55, letture che sono da confrontare con i 250kPa di livello di massima sicurezza, i 400kPa di riferimento e gli 840kPa del reattore 1 del 12 marzo.\nIl 16 marzo, alle 8:34 ora locale, fu osservato del fumo bianco sollevarsi dal reattore 3. I tentativi di determinare la causa di tale avvenimento furono interrotti poich\u00e9 tutti gli addetti erano stati evacuati in un'area sicura, per via dell'aumento della radioattivit\u00e0 misurata. Nel corso della giornata, poich\u00e9 era aumentata la temperatura dell'acqua nella vasca del combustibile esausto, si era presa in considerazione l'ipotesi di spargere acqua con gli elicotteri, grazie al supporto dell'Esercito; questi interventi sono poi stati cancellati.\nFukushima Dai-ichi 4.\nFino al 14 marzo, per il reattore numero 4 non erano stati riportati danni di alcun tipo.\nIl 15 marzo verso le ore 06:00 locali, venne udita una forte esplosione proveniente dalla centrale e in seguito venne confermato il danneggiamento di una parte dell'edificio contenente il reattore numero 4. Alle 09:40 si era poi verificato un incendio nella vasca del combustibile esausto, con probabile rilascio di radioattivit\u00e0 da parte del combustibile in essa presente. La TEPCO afferm\u00f2 che il fuoco era stato spento entro le ore 12:00. Dato l'aumento del livello di radiazioni, alcuni lavoratori ancora presenti nell'edificio furono sfollati. Alle 10:22, il livello delle radiazioni intorno al reattore era di 100\u00a0mSv/h. L'incendio sarebbe stato causato dall'esplosione dell'idrogeno per l'evaporazione dell'acqua della vasca, con conseguente esposizione delle barre di combustibile esausto. Alle ore 21:13, le radiazioni nell'edificio 4 erano divenute troppo elevate per poter lavorare o anche solo sostare a lungo all'interno della sala di controllo. Solo settanta dipendenti rimasero nell'edificio.\nIl 16 marzo (verso le 5:45), un dipendente della TEPCO scopr\u00ec un incendio presso l'angolo nordovest dell'edificio del reattore 4, mentre trasportava una batteria alla sala di controllo centrale. La TEPCO inform\u00f2 dell'incidente i vigili del fuoco e le autorit\u00e0 locali. Durante un'ispezione alle 6:15, gli addetti della TEPCO trovarono segni dell'incendio.\nSurriscaldamento e fusione nella vasca del combustibile esausto.\nLa TEPCO comunic\u00f2 l'esistenza di una piccola (ma non nulla) probabilit\u00e0 che la massa di combustibile esposto potesse raggiungere la criticit\u00e0. La BBC comment\u00f2 che tale criticit\u00e0 non poteva significare una esplosione nucleare, ma avrebbe potuto causare un rilascio prolungato di materiali radioattivi.\nLa criticit\u00e0 \u00e8 di solito considerata altamente improbabile per il basso livello di arricchimento usato nei reattori ad acqua leggera.\nIl 9 maggio 2012, esperti di Stati Uniti e Giappone, insieme a 73 Organizzazioni non Governative, inviarono una petizione all'allora Segretario dell'ONU, Ban Ki-moon, chiedendo l'intervento urgente delle Nazioni Unite per la stabilizzazione del reattore 4, tramite un Summit internazionale sul grave rischio nucleare e l'istituzione di una commissione indipendente di esperti che coordini gli aiuti internazionali. Le Organizzazioni criticarono il silenzio di stampa e politica giapponese sul disastro su scala globale derivante dall'eventualit\u00e0 che un terremoto o un evento catastrofico potessero danneggiare la vasca.\nFukushima Dai-ichi 5 e 6.\nI reattori 5 e 6 non appare abbiano riportato danni, sono monitorati e si continua a verificare la tenuta dei circuiti di refrigerazione.\nA partire dal 15 marzo la temperatura del combustibile esausto nelle rispettive vasche \u00e8 aumentata a causa della loro insufficiente refrigerazione.\nIl 19 marzo i tecnici hanno ripristinato il sistema di refrigerazione del combustibile esausto.\nTentativo di ripristino degli ausiliari.\nIn generale la TEPCO ha affermato, nella conferenza stampa di mercoled\u00ec 16 marzo, che erano in corso interventi finalizzati ad allacciare generatori di supporto e riparare i generatori diesel di emergenza per ripristinare l'alimentazione elettrica esterna degli impianti. Si giungerebbe cos\u00ec al ripristino dei sistemi di spray del nocciolo, del raffreddamento RHR e degli ECCS entro i limiti di operabilit\u00e0, visti i probabili danneggiamenti da parte delle esplosioni dei giorni precedenti. In assenza di ulteriori complicazioni, si prevedeva che per gioved\u00ec 17 marzo i sistemi ausiliari ancora integri sarebbero rientrati in funzione. In seguito a difficolt\u00e0 nel ripristino dei sistemi di raffreddamento dei reattori coinvolti e nell'urgenza di doverli refrigerare venne presa la decisione di inondare d'acqua marina l'esterno dei reattori stessi tramite mega-idranti ed elicotteri almeno nei periodi di bassa emissione di radioattivit\u00e0; questa misura di urgenza venne per\u00f2 avversata dai vertici della TEPCO, che ordinarono di sospendere le operazioni a causa del potere corrosivo dell'acqua salata che pu\u00f2 danneggiare irreparabilmente gli impianti. Il direttore della centrale, Masao Yoshida, rimasto nell'impianto insieme a una cinquantina di tecnici, decise di disobbedire e continuare a pompare acqua salata, scegliendo di sacrificare la centrale per evitare la catastrofe che si prospettava se non si fosse riusciti a raffreddare il reattore. La TEPCO, a seguito dell'utilizzo di acqua salata di mare per il raffreddamento, far\u00e0 comunque sapere che la centrale non rientrer\u00e0 pi\u00f9 in funzione. \nConseguenze.\nL'evento \u00e8 stato classificato di livello 7della scala INES, il massimo valore ammesso dalla scala, la quale si basa, come riferimento, sulla \"dose equivalente\" di iodio-131. Nel 2014 \u00e8 stata elaborata una matrice di posizionamento dei 33 pi\u00f9 gravi guasti ed incidenti nucleari (INES 3-7) al mondo nel periodo 1950-2011, mettendo in correlazione la magnitudo (in scala INES e SNAL) con il logaritmo della frequenza cumulata di eventi di analoga o maggiore intensit\u00e0.\nConseguenze sanitarie.\nNel settembre 2018, il caso di un decesso per cancro di un ex operatore della centrale \u00e8 stato oggetto di accordo di risarcimento in sede civile, in correlazione all'incidente.\nLo United Nations Scientific Committee on the Effects of Atomic Radiation e la World Health Organization riferirono che non ci sono stati aumenti di aborti, nati morti o disturbi fisici e mentali nei bambini nati dopo l'incidente. Le stime di possibile di mortalit\u00e0 e morbilit\u00e0 per neoplasie correlate al disastro sono controverse, comprese tra valori rispettivi di 1.500 e 1.800 unit\u00e0, e stime di alcune centinaia.\nUna indagine del giornale \"Mainichi Shimbun\" stima che vi siano stati 1.600 decessi per effetto diretto dallo stress correlato all'evacuazione, principalmente negli anziani che avevano precedentemente vissuto in case di cura. Inoltre, i tassi di disagio psicologico tra le persone evacuate sarebbero aumentati di cinque volte rispetto alla media giapponese a causa dell'esperienza del disastro e dell'evacuazione. \nNel 2013, l'Organizzazione Mondiale della Sanit\u00e0 (OMS) ha stimato che i residenti dell'area che erano stati evacuati siano stati esposti a quantit\u00e0 di radiazioni relativamente basse, e che gli impatti sulla indotti direttamente sulla salute umane dalle radiazioni siano \"probabilmente bassi\". Secondo il rapporto, il rischio di sviluppare cancro alla tiroide per le bambine evacuate sarebbe aumentato indicandolo in un valore di 0,75%, in alcuni gruppi fino all' 1,25%, con un aumento leggermente inferiore per i maschi. Si prevede inoltre che i rischi derivanti da una serie di ulteriori tumori indotti da radiazioni siano elevati a causa dell'esposizione causata dagli altri prodotti di fissione con basso punto di ebollizione che sono stati rilasciati dai guasti di sicurezza. Il singolo aumento maggiore \u00e8 per il cancro della tiroide, ma in totale, un rischio complessivo superiore all'1% di sviluppare cancri di tutti i tipi, \u00e8 previsto per le femmine infantili, con il rischio leggermente inferiore per gli uomini, rendendo entrambi i gruppi pi\u00f9 sensibili alle radiazioni.\nUn programma di screening, un anno dopo, nel 2012, ha rilevato che pi\u00f9 di un terzo (36%) dei bambini nella prefettura di Fukushima ha una crescita anormale nelle ghiandole tiroidee. Ad agosto 2013, ci sono stati pi\u00f9 di 40 bambini di nuova diagnosi con cancro alla tiroide e altri tumori nella prefettura di Fukushima nel suo complesso. Nel 2015, il numero di cancri della tiroide o di tumori tiroidei in via di sviluppo \u00e8 stato 137. Tuttavia, se queste incidenze di cancro sono elevate al di sopra del tasso nelle aree non contaminate e quindi dovute all'esposizione alle radiazioni nucleari non \u00e8 noto in questa fase. [Senza fonte] I dati dell'incidente di Chernobyl hanno mostrato che un aumento inconfondibile dei tassi di cancro alla tiroide dopo il disastro del 1986, inizi\u00f2 solo dopo un periodo di incubazione del cancro di 3-5 anni; tuttavia, se questi dati possano essere direttamente confrontati con il disastro nucleare di Fukushima deve ancora essere determinato.\nConseguenze ambientali.\nSecondo le autorit\u00e0 di sorveglianza francesi, IRSN (\"Institut de radioprotection et de s\u00fbret\u00e9 nucl\u00e9aire\" - Istituto di radioprotezione e sicurezza nucleare) e ASN (\"Autorit\u00e9 de s\u00fbret\u00e9 nucl\u00e9aire\" - Autorit\u00e0 di sicurezza nucleare), la nube radioattiva sprigionata a pi\u00f9 riprese dalla centrale di Fukushima Dai-ichi doveva arrivare sulla Francia attorno al 26 marzo. Secondo un loro modello di dispersione atmosferica delle emissioni, si attendono concentrazioni che potrebbe essere dell'ordine di 0,001 Bq/m3 in Francia e nei dipartimenti d'oltremare nell'emisfero settentrionale. Per un confronto, i valori misurati nei giorni seguenti l'incidente di Chernobyl furono superiori a 100\u00a0000 Bq/m3 entro pochi chilometri dall'impianto; erano dell'ordine da 100 a 1000 Bq/m3 nei paesi pi\u00f9 colpiti dalla nube radioattiva (Ucraina, Bielorussia); in Francia, i valori misurati nella parte orientale furono dell'ordine da 1 a 10 Bq/m3 (1 maggio 1986). Oggi residua una bassa attivit\u00e0 di cesio-137 nella aria, dell'ordine di 0,000001 Bq / m3.\nUn articolo di revisione del 2014 ha affermato che la quantit\u00e0 di ioni iodio emesse da Fukushima sono state pari a circa 120 peta-becquerel, ovvero un decimo quelle di Chernobyl. Lo studio si era focalizzato esclusivamente sui potenziali effetti delle emissioni sulla tiroide, in particolar modo quelli cancerogeni, e su una popolazione di minorenni residente nei pressi del luogo, che si ipotizzavano esposti a 100 MilliSievert entro i primi giorni dal disastro, prima dei soccorsi. Restavano non valutate altre particelle emesse che possono dare luogo a interazioni con altri organi in misura maggiore del ruolo svolto dallo iodio per la tiroide.\nIl 21 marzo, una agenzia giornalistica riportava che l'Organizzazione Mondiale della Sanit\u00e0 avrebbe dichiarato che \"\"le radiazioni provocate dal disastrato impianto nucleare di Fukushima ed entrate nella catena alimentare sono pi\u00f9 gravi di quanto finora si fosse pensato\" e che l'effetto dell'incidente \"\u00e8 molto pi\u00f9 grave di quanto chiunque avesse immaginato all'inizio, quando si pensava che si trattasse di un problema limitato a 20-30 chilometri\"\".\nRadionuclidi eccedenti i limiti fissati dalla normativa nazionale sono stati rilevati nel latte prodotto nella prefettura di Fukushima e negli spinaci prodotti nelle prefetture di Fukushima, Ibaraki, Tochigi e Gunma. Ma in un rapporto pubblicato nel 2014 (UNSCEAR 2013 Report), il comitato scientifico delle Nazioni Unite sugli effetti delle radiazioni atomiche, riporta che le dosi verso il pubblico generale, sia nel primo anno, che durante la loro vita, sono reputate generalmente da basse a molto basse.\nIl 22 marzo, la TEPCO ha comunicato la presenza di iodio, cesio e cobalto nell'acqua di mare nei pressi del canale di scarico dei reattori 1, 2, 3 e 4.\nIn particolare, si sono rilevati livelli di iodio-131 ben 126,7 volte pi\u00f9 alti del limite consentito, livelli di cesio-134 di 24,8 volte superiori, quelli del cesio-137 di 16,5 volte e quantitativi non trascurabili di cobalto-58.\nNei giorni successivi i livelli di radioattivit\u00e0 in mare hanno superato di oltre 4400 volte i limiti ammessi. Tuttavia, per farsi un'idea dell'entit\u00e0 della contaminazione ambientale, la quantit\u00e0 totale di radioattivit\u00e0 diffusa nell'atmosfera, \u00e8 stata all'incirca di un decimo di quella rilasciata durante il disastro di Chernobyl. Esemplificativo di questo dato quantitativo \u00e8 il fatto che gi\u00e0 il 25 giugno 2012 \u00e8 ripresa la vendita di prodotti ittici (in particolare molluschi, specie nelle quali, a tale data, non sono state pi\u00f9 riscontrate tracce di cesio e iodio radioattivi) catturati al largo delle regioni intorno alla centrale. Appena scese a loro volta al di sotto dei limiti di radioattivit\u00e0 stabiliti dal governo anche le altre specie di pesce e di frutti di mare verranno messe via via in commercio.\nLa natura e pericolosit\u00e0 della contaminazione di Fukushima, tuttavia, non pu\u00f2 propriamente essere comparata a quella del disastro di Chernobyl per due ragioni:\nL'intenso programma di opere in corso per dismettere l'impianto di Fukushima, secondo le stime del gestore dell'impianto durer\u00e0 fra 30 e 40 anni. Una barriera di terra ghiacciata \u00e8 stata costruita nel tentativo di prevenire un'ulteriore contaminazione delle falde acquifere sotterranee, diminuendo la quantit\u00e0 di acqua contaminata che viene raccolta. La TEPCO stima che la barriera stia riducendo i flussi d'acqua di circa 95 tonnellate al giorno rispetto al 2016. . Nel luglio 2016 la TEPCO ha rivelato che il muro di ghiaccio non era riuscito a impedire alle acque sotterranee di fluire e mescolarsi con acqua altamente radioattiva all'interno degli edifici del reattore distrutto, aggiungendo che sono \"tecnicamente incapaci di bloccare le acque sotterranee con il muro ghiacciato\". \nNel febbraio 2017, TEPCO ha rilasciato le immagini scattate all'interno del reattore 2 da una telecamera telecomandata che mostra che c'\u00e8 un buco largo 2 metri. nel reticolo metallico sotto il recipiente a pressione nel recipiente di contenimento primario del reattore, che potrebbe essere stato causato dal materiale fissile che fuoriusc\u00ec dal recipiente a pressione, indicando che si era verificato un tracollo/fusione attraverso questo strato di contenimento. Livelli di radiazioni di circa 210 Sv all'ora sono stati successivamente rilevati all'interno del recipiente di contenimento dell'unit\u00e0 2. Questi valori sono nel contesto del combustibile esaurito non danneggiato che ha valori tipici di 270 Sv/h, dopo 10 anni di arresto a freddo, senza schermatura.\nEvacuazione della popolazione.\nL'11 marzo, a seguito della mancata alimentazione dei sistemi di refrigerazione dell'impianto di Fukushima Dai-ichi, la TEPCO ha dichiarato lo stato di emergenza portando le autorit\u00e0 ad evacuare la popolazione residente entro i 3 km dall'impianto, cio\u00e8 1000 persone circa.\nAl 13 marzo, la TEPCO ha dichiarato di aver evacuato, in coordinamento con le autorit\u00e0 di governo, la popolazione residente entro un raggio di 20\u00a0km dalla Centrale Fukushima Dai-ichi e di 10\u00a0km dalla centrale di Fukushima Dai-ni.\nIl 15 marzo il premier giapponese Naoto Kan ha dichiarato che la zona di evacuazione attorno alla centrale di Fukushima \u00e8 stata ampliata a un raggio di 30\u00a0km; tra i 20 e i 30\u00a0km l'abbandono delle case non \u00e8 obbligatorio ma viene prescritto di non uscire di casa.\nIn seguito il governo giapponese, dopo aver vietato l'accesso nel raggio di 20\u00a0km attorno alla centrale, ha ordinato l'evacuazione di altre cinque citt\u00e0, site fuori da tale area. Nella cittadina di Tomioka \u00e8 rimasto il contadino Naoto Matsumura, nel tentativo di alimentare gli animali domestici che sono stati abbandonati nel territorio. Dopo gli esami clinici dell'ottobre 2011 per misurare i livelli di contaminazione, il suo organismo \u00e8 risultato contaminato per 2.5 millisieverts.\nGli Stati Uniti hanno consigliato ai loro cittadini presenti in Giappone di evacuare un'area di 80\u00a0km dalla centrale.\nDal mese di aprile 2012, in seguito alla verifica della riduzione dei livelli di radioattivit\u00e0 al di sotto della soglia di sicurezza di 20 Millisievert all'anno in tre localit\u00e0 (Kawauchi, Tamura e Haranomachi) site nelle aree evacuate, le autorit\u00e0 hanno deciso di dare il permesso alla popolazione locale di rientrare in dette citt\u00e0, di tornare liberamente alle loro case e ai loro luoghi di lavoro e di esercitare qualunque attivit\u00e0 (compreso il bere l'acqua del rubinetto) con l'unica momentanea restrizione di non poter pernottare. Si prevede che entro il 2016 il livello di radioattivit\u00e0 in tutte le zone evacuate scender\u00e0 al di sotto della soglia di sicurezza permettendo cos\u00ec anche per esse un analogo piano di rientro.\nCon queste conseguenze, \"estranei\" del disastro di Fukushima Daiichi sono stati a sud da Iwaki (pop: 330.000) e nord da S\u014dma (pop: 37.500). Inoltre, Iwaki e S\u014dma sono entrambi posizionati a 45\u00a0km da Fukushima Dai-ichi.\nRischi per la popolazione potrebbero essere implementati dai tifoni che spesso colpiscono la regione. Il 28 novembre 2013 il Laboratorio delle Scienze Climatiche e dell'Ambiente (LSCE) francese ha dichiarato che i tifoni potrebbero contribuire a distribuire ed allargare la zona di contaminazione delle sostanze radioattive di Fukushima.\nContaminazione della popolazione.\nLe autorit\u00e0 giapponesi stanno studiando una eventuale contaminazione radioattiva sui 170.000 residenti evacuati dalle zone entro i 20 km dagli impianti di Fukushima Dai-ichi e Fukushima Dai-ni, al 16 marzo nove persone sono risultate contaminate dalle prime analisi. L'agenzia per la sicurezza nucleare ed industriale giapponese, parte del ministero dell'economia, commercio ed industria, ha affermato che delle circa 100 persone evacuate da Futaba, nove risultano esposte a contaminazione, le cui cause sono al momento in ricerca. Delle persone contaminate, una risulta esposta a 18.000 conteggi per minuto (cpm), una seconda fra 30.000 e 36.000 cpm, una terza circa 40.000 cpm. Su una quarta persona sono state inizialmente misurati oltre 100.000 cpm, ma dopo una seconda misurazione (avvenuta a seguito dell'essersi tolto le scarpe) ha riportato le misure poco oltre 40.000 cpm. Sulle altre cinque persone sono state riscontrati livelli di contaminazione molto bassi. Un secondo gruppo di 60 persone, che \u00e8 stato evacuato dall'ospedale pubblico di Futaba tramite elicotteri, \u00e8 stato testato per contaminazione; per questi non sono ancora disponibili (alle 16:30 ora locale) i risultati delle analisi ma si presuppone che siano stati contaminati durante l'attesa per essere trasportati via. Altri gruppi di persone evacuate sono state riscontrate negative ai test di contaminazione.\nPer prevenire possibili deleteri effetti dagli isotopi di iodio radioattivo, le autorit\u00e0 hanno predisposto la distribuzione di pillole allo ioduro di potassio per saturare la tiroide e prevenire gli effetti di quello radioattivo. Questo permette al corpo di non assimilare lo iodio-131 se si \u00e8 venuti a contatto con esso.\nA due anni dal disastro, il 27 febbraio 2013 l'Organizzazione mondiale della Sanit\u00e0 ha pubblicato un rapporto sui rischi per la salute della popolazione rappresentati dalle conseguenze dell'incidente, che ridimensiona di molto le prospettive sin qui tracciate.\nIn un successivo rapporto pubblicato nel 2014 (UNSCEAR 2013 Report), il comitato scientifico delle Nazioni Unite sugli effetti delle radiazioni atomiche, a pagina 10, riporta che, non solo non \u00e8 stata conclusivamente osservato alcuna morte o sindrome acuta da radiazione a causa dell'incidente, ma che le dosi verso il pubblico generale, sia nel primo anno, che durante la loro vita, sono generalmente da basse a molto basse. Non ci si aspetta alcun effetto rilevabile sulla salute per incidenza da questa radiazione, n\u00e9 tra i viventi, n\u00e9 tra i loro discendenti. Sono invece stati segnalati effetti psicologici, come depressione e tensioni a seguito del trauma per lo spavento di fronte alla gravit\u00e0 delle notizie. Per gli adulti nella Prefettura di Fukushima, il comitato stima una dose effettiva media nella vita restante pari o meno di 10 mSv. Per 12 lavoratori esaminati il livello di dose assorbita risultante fa indurre in un aumentato rischio di sviluppare cancro o altri disturbi alla tiroide. Degli altri 160 lavoratori, con dosi stimate entro i 100 mSv, ci si pu\u00f2 attendere un aumento del rischio di cancro, ma si ritiene che tale aumento sia talmente modesto da non essere discernibile su base statistica. Dal giugno 2011 \u00e8 in corso una campagna di rilevazioni sulla salute della popolazione locale di Fukushima, che continuer\u00e0 per 30 anni. Questa campagna include l'esame di 360'000 bambini con strumentazione ad ultrasuoni ad alta efficienza, in grado di rilevare anche le pi\u00f9 piccole anomalie. Grazie a questa maggiore sensibilit\u00e0 strumentale, si \u00e8 osservata una crescita nella rilevazione di noduli, cisti e casi di cancro, che altrimenti non sarebbero stati registrati. Rilevamenti fatti con un simile protocollo in altre aree non toccate dall'incidente, hanno confermato che l'aumento di casi rilevato a Fukushima non \u00e8 legato all'incidente.\nContaminazione e vittime fra i lavoratori.\nIl 3 aprile \u00e8 stato confermato il ritrovamento dei corpi di due lavoratori che il giorno del terremoto stavano operando presso l'Unit\u00e0 4 la cui morte non \u00e8 dovuta agli effetti delle radiazioni ionizzanti.\nLa IAEA riporta la notizia che il 1\u00ba aprile un lavoratore che riparava un malfunzionamento al manicotto dell'acqua su una nave dell'esercito americano, \u00e8 caduto in acqua; il lavoratore \u00e8 stato immediatamente soccorso e non ha riportato n\u00e9 ferite n\u00e9 contaminazione esterna dalle prime rilevazioni effettuate; al fine di valutare l'eventuale contaminazione interna lo stesso \u00e8 stato sottoposto a WBC il cui risultato ha escluso qualsiasi presenza di contaminazione interna.\nConseguenze legali e politiche.\nIl 5 luglio 2012, la commissione nazionale indipendente di inchiesta nucleare di Fukushima (NAIIC), nominata dalla dieta nazionale giapponese, ha presentato la sua relazione d'inchiesta alla Dieta giapponese. La Commissione ha scoperto che il disastro nucleare era \"artificiale\", che le cause dirette dell'incidente erano tutte prevedibili prima dell'11 marzo 2011. Il rapporto ha inoltre rilevato che la centrale nucleare di Fukushima Daiichi non era in grado di resistere al terremoto e allo tsunami. La TEPCO, gli organismi di regolamentazione (NISA e NSC) e l'ente governativo che promuove l'industria dell'energia nucleare (METI), non sono riusciti a sviluppare correttamente i requisiti di sicurezza pi\u00f9 basilari - come valutare la probabilit\u00e0 di danni, prepararsi a contenere i danni collaterali da tale disastro, e lo sviluppo di piani di evacuazione per il pubblico in caso di una grave emissione di radiazioni. Nel frattempo, il comitato di inchiesta nominato dal governo per l'incidente presso le centrali nucleari di Fukushima della Tokyo Electric Power Company ha presentato il suo rapporto finale al governo giapponese il 23 luglio 2012. Uno studio separato dei ricercatori di Stanford ha scoperto che gli impianti giapponesi gestiti dalle pi\u00f9 grandi societ\u00e0 di servizi di pubblica utilit\u00e0 erano particolarmente non protetti contro il potenziale tsunami.\nLa TEPCO ha ammesso per la prima volta il 12 ottobre 2012 di non aver adottato misure pi\u00f9 forti per prevenire i disastri per timore di invitare cause legali o proteste contro le sue centrali nucleari. Non ci sono piani chiari per la disattivazione dell'impianto, ma la stima della gestione dell'impianto \u00e8 di trenta o quaranta anni.\nNel 2018 sono iniziati i tour per visitare l'area del disastro di Fukushima.\nValutazione del danno economico.\nPer la sola \"bonifica\" di Fukushima e ripristino dello status di \"green field\" il produttore di energia nucleare TEPCO stima che saranno necessari ulteriori 30 a 40 anni (partendo dal 2017). Il governo giapponese stima una spesa minima di 75,7 miliardi di dollari per la sola bonifica dell'impianto di Fukushima Dai-Ichi.\nLa valutazione dei costi complessivi (bonifica + costi indiretti) varia enormemente, da 202,5 fino a 626 miliardi di dollari calcolati dal JCER .\nConseguenze internazionali.\nL'incidente nella centrale di Fukushima ha sollevato discussioni in vari Stati del mondo inerenti al prosieguo o meno dell'utilizzo dell'energia nucleare (o della continuazione dei suoi programmi di sviluppo).\nA tre mesi dall'evento, quattro Stati, al fine di verificare e/o rivedere le misure di sicurezza, avevano avviato brevi moratorie sui loro programmi nucleari, altri trenta li avevano invece mantenuti invariati mentre due paesi (la Germania e la Svizzera) avevano manifestato l'intenzione di cancellarli nel lungo periodo (rispettivamente nel 2022 e nel 2034).\nGiappone.\nA met\u00e0 maggio 2011, il primo ministro giapponese, viste anche le continue notizie negative sul fronte della soluzione del disastro, ha deciso di abbandonare i piani per la costruzione di 14 nuovi reattori a fissione.\nIl 14 giugno 2011, il ministro dell'industria giapponese, Banri Kaieda, commentando il risultato del referendum italiano del giorno precedente, ha ricordato che l'energia nucleare \"continuer\u00e0 a essere uno dei quattro importanti pilastri della politica energetica del Giappone, come ha detto di recente anche il \"premier\" Naoto Kan nell'ambito del G8\".\nAl 5 maggio 2012, tutti i 54 reattori presenti nel Paese erano fermi, ma dopo nove giorni ne sono stati riattivati due.\nAl 2014 sono attivi in Giappone 48 reattori nucleari e due nuovi reattori sono in costruzione. \u00c8 inoltre in programma la costruzione di 9 ulteriori reattori.\nCina.\nNei giorni immediatamente seguenti all'incidente di Fukushima, ha sospeso l'autorizzazione alla realizzazione di 26 nuovi impianti nucleari, per verificare i criteri di sicurezza previsti e ha deciso di effettuare una revisione straordinaria della sicurezza dei siti gi\u00e0 esistenti e funzionanti.\nComunque, nelle settimane successive, fonti ufficiali hanno comunicato che le verifiche hanno dato esito positivo e che la Cina continuer\u00e0 nella costruzione di centrali nucleari come fonte di energia elettrica a basse emissioni di CO2 e che il programma nucleare non sar\u00e0 abbandonato per la paura dei rischi connessi.\n\u00c8 previsto che la Cina appronter\u00e0 altri 50 reattori nucleari oltre ai 27 gi\u00e0 tutt'oggi in costruzione.\nFrancia.\nIl presidente Nicolas Sarkozy ha dichiarato a marzo di non avere timori perch\u00e9 \u00able centrali francesi sono le pi\u00f9 sicure al mondo\u00bb.\nGermania.\nNell'immediato, il Governo di Angela Merkel ha deciso di sospendere la decisione, presa l'anno precedente, di prolungare la vita di alcune centrali. Inoltre, i sette reattori pi\u00f9 vecchi, costruiti prima degli anni ottanta, sono stati fermati e sottoposti a una moratoria di tre mesi.\nIl 30 maggio 2011 l'esecutivo tedesco ha poi stabilito di uscire dall'elettro-generazione da fonte nucleare nel 2022 (decisione ratificata in seguito da una legge approvata dai due rami del Parlamento di Berlino), cominciando col fermare gli otto reattori pi\u00f9 vecchi il 6 agosto 2011 e prevedendo di chiuderne altri sei entro la fine del 2011 (cosa poi non avvenuta) e i restanti tre entro il 2022.\nL'obiettivo era di coprire questa quota di produzione sia tramite una ottimizzazione e riduzione dei consumi del 10% entro il 2020, sia aumentando la produzione da rinnovabili. A met\u00e0 giugno 2011 per\u00f2, la cancelliera Angela Merkel, durante l'audizione al Bundestag per la presentazione del pacchetto energia, ha dichiarato che, per garantire la sicurezza energetica nel prossimo decennio, la Germania avr\u00e0 bisogno di almeno 10\u00a0GW, e preferibilmente fino a 20\u00a0GW, di capacit\u00e0 incrementale (addizionale ai 10\u00a0GW gi\u00e0 in costruzione o progettati e previsti di entrare in esercizio nel 2013) da impianti a combustibili fossili (a carbone e a gas naturale).\nDal punto di vista industriale, la Siemens sta valutando l'uscita dal settore nucleare, avendo gi\u00e0 sciolto la \"partnership\" con la francese AREVA (consorzio CARSIB) per la costruzione dei reattori EPR e rimettendo in discussione l'alleanza con la russa Rosatom siglata due anni fa.\nIndonesia.\nIl governo ha annunciato che, nonostante un elevatissimo rischio sismico, non avrebbe modificato il suo programma nucleare.\nItalia.\nInizialmente il ministro dell'ambiente, Stefania Prestigiacomo, aveva dichiarato che \u00abla linea del Governo sul nucleare non cambia\u00bb. Il 23 marzo per\u00f2 il Governo Berlusconi IV deliberava una moratoria di un anno sul programma nucleare italiano e il 31 marzo 2011 abrogava le disposizioni di legge approvate nel biennio 2008-2010 con le quali era stato deliberato di ritornare a edificare impianti atomici sul proprio territorio e sulle quali era pendente un referendum abrogativo tenutosi ugualmente il 12 e il 13 giugno 2011, che ha visto la popolazione esprimersi per la cancellazione delle norme che avrebbero consentito la produzione di energia elettrica nucleare sul territorio nazionale.\nStati Uniti d'America.\nNonostante le richieste di alcuni esponenti del suo stesso partito, il presidente Barack Obama ha negato che l'incidente giapponese rallenter\u00e0 la ripresa nucleare americana, aggiungendo che le centrali americane sono sicure.\nSvizzera.\nDopo l'incidente l'Ufficio federale dell'energia ha annunciato la sospensione del nuovo programma nucleare al fine di riesaminare e modificare gli standard di sicurezza.\nIl 22 marzo 2011, il Parlamento cantonale di Argovia ha bocciato la richiesta del Partito Socialista Svizzero e del Partito Ecologista Svizzero di sottoporre alle camere federali un'iniziativa per l'uscita dal nucleare in concomitanza con gli eventi giapponesi. Tuttavia, il 25 maggio 2011, il Consiglio federale svizzero ha proposto l'abbandono graduale della fonte nucleare attraverso il blocco della costruzione di nuovi reattori e la conferma del calendario di chiusura (tra il 2019 e il 2034) delle centrali attualmente attive. La decisione finale in merito \u00e8 stata presa il 6 dicembre 2011 dalla camera bassa del Parlamento svizzero. che, tramite tre mozioni, ha chiesto che non venga autorizzata la costruzione di nuove centrali pur non vietando in alcun modo l'uso nel Paese della tecnologia nucleare. In caso di futuro cambiamento d'indirizzo non sar\u00e0 dunque necessaria una modifica di legislazione ma solo un provvedimento amministrativo (sotto forma di una nuova mozione) per rimanere nel settore.\nUnione europea.\nG\u00fcnther Oettinger, commissario all'energia della Commissione europea, ha dichiarato il 15 marzo 2011: \u00abdobbiamo anche porci la domanda se, in Europa, in futuro, potremo soddisfare i nostri bisogni energetici senza il nucleare\u00bb.\nNel marzo 2016, un rapporto della Commissione europea descrive l'energia nucleare come inevitabile e raccomanda investimenti dell'ordine di miliardi di euro per assicurare in futuro una sicura fonte di energia. Si chiede alle aziende elettriche massicci investimenti per la costruzione di nuove centrali nucleari. Le somme richieste ammontano intorno dai \u20ac450 miliardi ai \u20ac500 miliardi. Questo rapporto \u00e8 la prima rassegna sulla economia del nucleare in Europa dopo il marzo 2011. Sempre secondo le stime della Commissione europea, almeno \u20ac45 miliardi a \u20ac50 miliardi sono necessari per ammodernare gli impianti esistenti, che altrimenti dovrebbero essere tutti sostituiti entro il 2050. Si suggerisce che molti operatori potranno allungare la vita operativa degli impianti ben oltre quanto progettato in origine. Il rapporto ha sollevato critiche da parte del Partito Verde tedesco: Rebecca Harms, co-direttore del Gruppo Verde nel Parlamento europeo sostiene, appoggiandosi ad uno studio contrastante, che: \"La Commissione europea sta sottovalutando i costi e dipingendo un futuro roseo della industria nucleare.\". Questo secondo rapporto, argomenta che la Commissione europea sta sistematicamente sottostimando i costi di estensione della vita degli impianti nucleari, dello smaltimento delle scorie nucleari e della demolizione di alcune centrali. Nello stesso momento, prosegue questo secondo studio, la Commissione europea assume una elevata domanda di energia elettrica e cos\u00ec facendo arriva alla conclusione della necessit\u00e0 a continuare a mantenere in servizio \"vecchi e pericolosi reattori\", oltre a costruire nuove centrali nucleari.\nAltri paesi.\nAltre nazioni hanno annunciato che le vicende giapponesi saranno tenute in considerazione ai fini della sicurezza, ma che il programma nucleare non sarebbe cambiato.\nIn molti paesi gi\u00e0 dotati di impianti nucleari \u00e8 stato deciso intanto di rivedere le misure di sicurezza: \u00e8 il caso dell'India e di Taiwan."}
{"id": "3396193", "revid": "1609279", "url": "https://it.wikipedia.org/wiki?curid=3396193", "title": "Specie relitta", "text": "Il termine specie relitta (o semplicemente relitto) indica una specie che era presente in un territorio pi\u00f9 ampio di quello attuale ed \u00e8 stata confinata in quest'ultimo a seguito di eventi che ne hanno causato l'estinzione altrove.\nMolto spesso le specie relitte sono endemiche di aree ristrette oppure hanno un areale fortemente frammentato. A volte il relitto \u00e8 costituito da una specie limitata a un areale ristretto, affine a un'altra geograficamente distante e distribuita su un areale pi\u00f9 ampio.\nEsempi di specie relitte sono il larice alpino, strettamente imparentato con i larici che formano estesissime foreste in Siberia e in Canada; la zelkova siciliana e la zelkova cretese, ultimi rappresentanti europei del genere \"Zelkova\"; la betulla dell'Etna, giunta in Sicilia dal Nord con le glaciazioni; la falsa sanicola \"Petagnaea gussonei\", l'albero di Giuda \"(Cercis siliquastrum)\" e anche il Ginkgo biloba.\nA volte, il termine \"relitto\" viene usato anche come sinonimo di \"fossile vivente\", per indicare specie, generi o famiglie che sono sopravvissuti all'estinzione della maggior parte degli organismi affini.\nClassificazione.\nRelitti tassonomici: Specie che erano molto diffuse un tempo e ora sono in regressione, ad esempio Ginkgo Biloba.\nRelitti terziari: Ultime specie rappresentanti della flora europea prima delle glaciazioni."}
{"id": "3396197", "revid": "71155", "url": "https://it.wikipedia.org/wiki?curid=3396197", "title": "Confine tra la Francia e il Regno dei Paesi Bassi", "text": "Il confine tra la Francia e il Regno dei Paesi Bassi \u00e8 la linea di demarcazione che divide l'isola di Saint-Martin nei Caraibi tra la collettivit\u00e0 di Saint-Martin (dipendente dalla Francia) e Sint Maarten (nazione costitutiva del Regno dei Paesi Bassi).\nCaratteristiche.\nIl confine terrestre \u00e8 lungo 10\u00a0km, uno dei pi\u00f9 corti nel mondo, e non vi sono controlli doganali. Il confine taglia in due la Simsonbaai, il Monts des Accords, il Marigot Hill (307 m) e raggiunge la massima elevazione con il Monte Flagstaff (390 m). Inoltre sul confine si trova anche un monumento messo dalle autorit\u00e0 olandesi e francesi nel 1948.\nLa parte sud dell'isola, Sint Maarten \u00e8 una nazione costitutiva del Regno dei Paesi Bassi dal 10 ottobre 2010, mentre la parte nord, Saint-Martin \u00e8 una Collettivit\u00e0 d'Oltremare della Francia dal 22 febbraio 2007.\nStoria.\nL'attuale confine terrestre franco-olandese, sull'isola di Saint-Martin, \u00e8 stato fissato dal Trattato di Concordia il 23 marzo 1648.\nAnche la Francia e i Paesi Bassi avevano un confine comune in Europa:"}
{"id": "3396212", "revid": "118506643", "url": "https://it.wikipedia.org/wiki?curid=3396212", "title": "Lorenzo Ramaciotti", "text": "Biografia.\nGli inizi alla Pininfarina.\nDopo essersi laureato in ingegneria meccanica al Politecnico di Torino, nel 1973 entra in Pininfarina, dove in breve tempo gli viene affidata la responsabilit\u00e0 della realizzazione di modelli e prototipi automobilistici. Nel 1982 diventa vicedirettore della \"Pininfarina Studi e Ricerche\" di Cambiano, e successivamente nel 1988 viene nominato direttore generale e responsabile del design dell'azienda, carica che ricopre per diciassette anni. \nIn questo periodo, sotto la sua supervisione nascono alcune delle Ferrari pi\u00f9 famose degli anni novanta e duemila, come la 456 (1992), la 550 Maranello (1996), la 360 Modena (1999), la Enzo (2002), la F430 e la 612 Scaglietti (entrambe del 2004); cura inoltre altri progetti elitari e/o sportiveggianti, come la Maserati Quattroporte V (2003) e la Peugeot 406 Coup\u00e9 (2005), contribuisce a sviluppare una ventina di concept car, tra cui la Ferrari Mythos (1989) e la Maserati Birdcage 75th (2005), e segue diversi progetti pi\u00f9 commerciali, come la Daewoo Tacuma e la Hyundai Matrix. Nel frattempo, nel 1994 entra nel consiglio di amministrazione di Pininfarina, assumendo poi nel 2002 anche la carica di amministratore delegato della divisione ricerca e sviluppo dell'azienda.\nApprodo al Gruppo Fiat.\nDopo trentadue anni in Pininfarina, nel 2005 si dimette con l'intenzione iniziale di ritirarsi a vita privata. Tuttavia nel 2007 accetta la proposta dell'amministratore delegato di Fiat Group, Sergio Marchionne, assumendo dal 1\u00ba giugno dello stesso anno il ruolo di responsabile generale del Centro Stile Fiat, quale supervisore di tutto lo stile dei marchi di Fiat Group Automobiles (FIAT, Alfa Romeo, Lancia, Fiat Professional, Abarth) nonch\u00e9 di Maserati; dopo l'acquisizione di Chrysler Group il designer italiano estende la sua azione anche ai marchi statunitensi Jeep, Dodge, Chrysler e SRT. Il suo ruolo diviene quello di supervisionare, a livello globale, l'immagine dei dieci marchi del gruppo, lasciando ai responsabili dei singoli marchi la competenza nella ricerca dello stile; \u00e8 tuttavia direttamente responsabile dello stile Alfa Romeo.\nSebbene, quindi, nel gruppo italo-americano continui il ruolo di supervisore ci sono alcune vetture che Ramaciotti ha disegnato personalmente, tra cui la Giulietta del 2010, la 4C Concept del 2011 e il relativo modello di serie del 2013; a Ramaciotti viene anche attribuita, insieme a Marco Tencone, la paternit\u00e0 del nuovo corso stilistico della Maserati concretizzato dalla concept Kubang e coi modelli Quattroporte VI e Ghibli III del 2013. Nel 2015 lascia a Ralph Gilles l'incarico di supervisore di Fiat Chrysler Automobiles; non esce completamente di scena, mantenendo la propria presenza a Torino e Detroit come consulente privato del CEO."}
{"id": "3396213", "revid": "287204", "url": "https://it.wikipedia.org/wiki?curid=3396213", "title": "Marma", "text": ""}
{"id": "3396215", "revid": "1149807", "url": "https://it.wikipedia.org/wiki?curid=3396215", "title": "Autoreverse", "text": "Autoreverse (\"Ni pour, ni contre (bien au contraire)\") \u00e8 un film del 2003, diretto da C\u00e9dric Klapisch.\nTrama.\nLa prima scena del film \u00e8 la fine. Dopo torniamo all'inizio: Caty, una giovane cameraman, riceve una proposta molto singolare: riprendere con la telecamera lo svolgimento di una rapina, attuata dall'ambiguo Jean e dalla sua banda. Dapprima ella si rifiuta, ma Jean, con astuzia e senza preavviso, la porta in una gioielleria del centro e, sotto i suoi occhi, vi compie con molta disinvoltura una rapina, al fine di mostrarle che, con il giusto sangue freddo ed una tecnica impeccabile, si pu\u00f2 rapinare senza l'uso della violenza (basta solo puntare una pistola e dettare una serie di ordini al povero commesso malcapitato). La ragazza, impressionata dalla freddezza di Jean ed attratta dalla ricca retribuzione, accetta l'incarico; il colpo va in scena e tutto fila per il verso giusto. Il lavoro di Caty si rivela eccellente e la banda la convince ad unirsi a loro. Grazie ai proventi del bottino, tutti insieme si danno alla bella vita, frequentando hotel di lusso e concedendosi svaghi costosi, ma Jean, il cervello e capo carismatico della banda, ha in mente il colpo della vita, difficile da compiere ma molto remunerativo e che sistemerebbe per sempre la loro situazione finanziaria: assaltare un deposito di denaro, molto ben fornito di banconote e molto sorvegliato.\nIn un primo tempo due dei compagni di Jean e la ragazza si ritirano dall'impresa perch\u00e9 hanno paura dell'eccessivo rischio che correrebbero e tornano alle loro vite: uno gestisce un misero ristorante ove vende kebab e fritti vari assieme alla moglie, mentre l'altro d\u00e0 lezioni di danza a delle spogliarelliste. Tuttavia, dopo che sono trascorse alcune settimane, coloro che si erano defilati, stanchi della mediocrit\u00e0 in cui si sentono costretti a vivere loro malgrado, decidono di rischiare il tutto per tutto e di unirsi a Jean per compiere la rapina \u201cdel secolo\u201d, quella che dar\u00e0 una svolta definitiva alle loro vite. L'idea alla base della rapina \u00e8 buona: la ragazza dovr\u00e0 sostituire la solita prostituta che il direttore del deposito si porta tutti i venerd\u00ec sera nel suo ufficio, la \"stanza dei bottoni\", da cui si possono disattivare tutti gli allarmi all'interno del deposito; una delle guardie \u00e8 un vecchio amico di Jean che far\u00e0 la sua parte dai monitor collegati alle telecamere di sicurezza, con la promessa di ricevere in cambio una parte del bottino; infine, alla guardia che dovr\u00e0 aprire il cancello principale per far entrare un furgone portavalori rubato, viene tenuta in ostaggio a casa la moglie ed il figlio da un loro complice esterno.\nPer\u00f2, qualcosa va storto: la ragazza, dopo aver disattivato gli allarmi, \u00e8 costretta ad uccidere il direttore e, dopo che i complici fanno saltare la porta blindata che li separa dal caveau, entra in funzione un allarme imprevisto. I ladri si attardano troppo nello riempire i borsoni di mazzette di banconote, perdendo poi altro tempo quando Freddy libera la ragazza che era rimasta chiusa nel bussolotto del deposito, distruggendo con un mitra le porte a vetri blindati rimaste bloccate dopo che era scattato l'allarme \"imprevisto\". Infine, la banda riesce comunque a saltare sul furgone blindato con i sacchi stracolmi di banconote, ma, appena imboccata la strada per fuggire, vengono bloccati dalle auto della polizia appena sopraggiunta e subito schierata con le armi in pugno. I 5 fuggitivi aprono il fuoco contro la polizia dopo aver abbandonato il furgone, fuggendo con le borse dei soldi a tracolla: il ragazzo pi\u00f9 giovane viene ferito a morte, Mouss \u00e8 colpito allo stomaco e sar\u00e0 abbandonato al pronto soccorso di un ospedale, Caty, Jean e Freddy riescono a fuggire ed a rifugiarsi nel loro covo. Jean, intanto, si allontana temporaneamente dal covo per sbarazzarsi della guardia infiltrata che minacciava di spifferare tutto se non gli fosse stata consegnata subito la sua parte. Caty, quasi dotata di un sesto senso di sopravvivenza, elimina Freddy sparandogli, dato che egli non la voleva lasciare andare via (con la sua parte) senza aspettare il ritorno di Jean, e fugge poi con tutto il bottino prima dell'arrivo della polizia. La scena iniziale del film si ripete nella sua giusta posizione: Jean torna al covo dove aveva lasciato Freddy e Caty, ma trova tutto immerso nel buio e la polizia l\u00ec ad aspettarlo: egli, dopo che viene catturato e costretto a terra con una scarpa sulla testa, scorge il corpo dell'amico freddato da due colpi di pistola e, vedendolo riverso per terra nella cucina, capisce chi \u00e8 stato l'esecutore del delitto. Caty, rivelatasi in fondo la pi\u00f9 dura, pi\u00f9 tenace e pi\u00f9 dotata di sangue freddo dell'intero gruppo, \u00e8 l'unica destinata a sopravvivere ed a godersi l'intero bottino nel paradiso di Miami."}
{"id": "3396219", "revid": "599013", "url": "https://it.wikipedia.org/wiki?curid=3396219", "title": "Ji\u0159\u00ed Kowal\u00edk", "text": ""}
{"id": "3396221", "revid": "219110", "url": "https://it.wikipedia.org/wiki?curid=3396221", "title": "Applausometro", "text": "L'applausometro \u00e8 uno strumento che viene utilizzato nelle trasmissioni televisive o radiofoniche per misurare l'intensit\u00e0 degli applausi da parte degli spettatori in sala, specie quando questi ultimi vengono chiamati in causa per giudicare l'esibizione di due o pi\u00f9 concorrenti impegnati in una competizione canora o simile e per determinare quindi il risultato della stessa.\nL'applausometro fu introdotto in Regno Unito nel 1956, nella trasmissione \"Opportunity Knocks\", condotta all'epoca da Hughie Green.\nIl termine italiano \"applausometro\" fu coniato dal conduttore televisivo Enzo Tortora nel 1956 durante la trasmissione televisiva \"Primo applauso\", che per prima speriment\u00f2 lo strumento in Italia."}
{"id": "3396222", "revid": "287204", "url": "https://it.wikipedia.org/wiki?curid=3396222", "title": "Jiri Kowalik", "text": ""}
{"id": "3396223", "revid": "71433", "url": "https://it.wikipedia.org/wiki?curid=3396223", "title": "Hors-la-loi", "text": ""}
{"id": "3396224", "revid": "830939", "url": "https://it.wikipedia.org/wiki?curid=3396224", "title": "Samuele Gabai", "text": "Biografia.\nNel 1969 si \u00e8 trasferito a Milano, dove ha frequentato l'Accademia di Belle Arti di Brera diplomandosi nel 1973 (gi\u00e0 nel 1972 aveva iniziato ad esporre alla Galleria delle Ore a Brera). Nella seconda met\u00e0 degli anni Settanta \u00e8 rientrato in Ticino, a Ligornetto, stabilendosi poi a Campora, in Valle di Muggio, mantenendo per\u00f2 stabili legami artistici sia con l'area lombarda sia con il resto della Svizzera (frequenti le esposizioni individuali e collettive in questi contesti).\nDal 1982 al 1984 ha vinto per tre volte la Borsa federale delle Belle Arti, grazie alla quale ha potuto soggiornare per due anni a Roma come membro dell'Istituto Svizzero.\nOggi vive a Campora e lavora a Vacallo.\nSue opere sono conservate presso Biblioteca Ambrosiana a Milano, Biblioteca Nazionale Svizzera a Berna, Biblioteca nazionale tedesca, Biblioteca cantonale di Lugano, Collezione d'arte della Confederazione svizzera, Graphische Sammlung del Politecnico federale di Zurigo, MASILugano, Pinacoteca comunale Casa Rusca a Locarno, Museo civico Villa dei Cedri a Bellinzona e Museo d'arte Mendrisio.\nAttivit\u00e0 pittorica.\nLa produzione pittorica di Gabai mostra alcuni riferimenti all'arte informale, evidenti soprattutto nel trattamento del colore che diventa esso stesso tratto semantico (\"\"Blau und Gelb und Gr\u00fcn und Rot sind nie nur Farben, sind immer auch Zeichen\" - \"Blu e giallo e verde e rosso non sono mai solo colori, sono sempre anche segni\", ha osservato il critico Hans-J. M\u00fcller) o che si smaterializza assumendo caratteristiche proprie di altre sostanze (\"Pensiamo a certi suoi quadri grondanti e come frananti, dove la superficie \u00e8 un getto liquido di colore, una macchia lichenica sulla tela\"\" ha notato Elena Pontiggia).\nIl superamento della componente puramente astratta (di derivazione informale) avviene per\u00f2 da subito in Gabai con l'emergere di una costante presenza figurale: il repertorio dell\u2019immagine occupa infatti in maniera preponderante lo spazio, generando assonanze e pulsioni densamente evocative, accostabili alle tendenze innovative di matrice neoespressionista. Le \"Rocce madri\" (iniziate nel 1977) ma soprattutto la serie delle \"Presenze\" (realizzata a partire dai primi anni Ottanta) costituiscono da questo punto di vista un \"topos\" poetico del pittore.\nLa ciclicit\u00e0 tematica nella pittura di Gabai \u00e8 letta da Domenico Montalto come \"imperniata su una dimensione tutta intima del tempo, sull\u2019atto morale del durare e del permanere\", un risultato ottenuto optando \"per la povert\u00e0 del mezzo pittorico, per la verecondia di un\u2019opera, di un\" opus \"fatto di tele, di pennellate, di carte segnate da inchiostri e pastelli. Prossima alla soglia della pi\u00f9 irrimediabile fragilit\u00e0 di rappresentazione, la pittura di Gabai afferma un pensiero forte, resistendo all\u2019azzeramento di significati che contrassegna la storia d\u2019oggi\".\nCalcografia e stampa d'arte.\nA partire da \"Stabat Mater\" ha realizzato svariate opere calcografiche, associando proprie incisioni, acqueforti o acquetinte a testi inediti di poeti, filosofi e scrittori, tra cui Giovanni Testori, Silvana Lattmann, Mario Luzi, Leopoldo Lonati, Gilberto Isella e Dieter Schlesak.\nLa produzione pi\u00f9 recente, in tal senso, \u00e8 quella dei \"Quaderni in ottavo\": serie di pubblicazioni bibliofile che in tre serie da tre volumi (2017, 2019 e 2020) ha visto riuniti attorno a Gabai Sergio Givone, Marco Ceriani, Fabio Pusterla, Antonella Anedda, Franca Grisoni, Alberto Nessi, Antonio Rossi, Anna Ruchat ed Enrico Testa."}
{"id": "3396239", "revid": "2048388", "url": "https://it.wikipedia.org/wiki?curid=3396239", "title": "Campionati europei di tuffi 2011 - Piattaforma 10 metri maschile", "text": "La gara si \u00e8 disputata il 13 marzo 2011 e vi hanno partecipato 15 atleti. I primi 12 delle qualifiche hanno avuto accesso alla finale."}
{"id": "3396246", "revid": "767487", "url": "https://it.wikipedia.org/wiki?curid=3396246", "title": "Idioblasto", "text": "In botanica il termine idioblasto si riferisce ad una cellula o insieme di cellule diverse per struttura e funzioni da quelle del tessuto in cui si trovano.\n\u00c8 dunque un termine generico, senza alcuna connotazione specifica dell'organo o della funzione.\nTuttavia in alcune piante permangono quelli che vengono denominati \"idioblasti secretori\", come veri e propri organi, per cui il termine idioblasto viene spesso collegato a questi.\nPossono avere funzioni diverse a seconda di dove e in quale vegetale si trovino:\n1) sostegno meccanico: nel parenchima aerifero di Ninfea sono presenti cellule con parete di ossalato di calcio (chiamate \"astrosclereidi\"), con funzione di sostengno meccanico della struttura. Queste astrosclereidi sono degli idioblasti.\n2) secretoria: i tessuti secretori di molti vegetali contengono organi secretori, come i nett\u00e0ri (organi di produzione del nettare) che sono degli idioblasti. I \"nett\u00e0ri\" sono collegati ai vasi cribrosi, da cui arrivano le sostanze frutto del metabolismo primario della pianta. Nei tessuti secretori queste sostanze vengono rielaborate: da qui si ha la formazione di metaboliti secondari. Tra questi si ricordano i terpenoidi, flavonoidi e alcaloidi, tutti componenti del nettare.\nAltri idioblasti secretori sono ad esempio le ghiandole del sale che secernono il sale in eccesso per piante che vivono in ambiente salino come le mangrovie, e gli \"idatodi\" che secernono l'acqua in eccesso per piante che vivono in ambiente umido.\nIl \"Papaver somniferum\" \u00e8 una pianta contenente idioblasti secretori interni da cui, per incisioni del frutto immaturo, si ricava l'oppio e derivati, tra cui la morfina (un'importante sostanza per i malati terminali).\nAltri idioblasti secretori si possono trovare nel rizoma di \"Acorus calamus\", e contengono olio essenziale.\n3) accumulo: la funzione di accumulo di sostanze nelle piante \u00e8 adibita a idioblasti che prendono il nome specifico di \"amiloplasti\". Questi accumulano la sostanza di riserva primaria degli organismi vegetali, ossia l'amido. L'amiloplasto \u00e8 un plastidio, della stessa \"famiglia\" dei cloroplasti e dei cromoplasti.\nLe cellule ossalifere o cristallifere sono idioblasti"}
{"id": "3396251", "revid": "1452073", "url": "https://it.wikipedia.org/wiki?curid=3396251", "title": "Synbranchiformes", "text": "L'ordine dei Synbranchiformes comprende numerose specie di pesci d'acqua dolce e salmastra.\nEtimologia.\nIl nome scientifico deriva dalle parole \"syn\" (dal greco, \"tutto attaccato\") e \"branchia\" (dal latino) che con il suffisso \"-formes\" significa dalla forma con branche attaccate tra loro."}
{"id": "3396254", "revid": "486946", "url": "https://it.wikipedia.org/wiki?curid=3396254", "title": "Il tulipano nero (film)", "text": ""}
{"id": "3396255", "revid": "599013", "url": "https://it.wikipedia.org/wiki?curid=3396255", "title": "Milan Ivana", "text": ""}
{"id": "3396275", "revid": "1573940", "url": "https://it.wikipedia.org/wiki?curid=3396275", "title": "Nannenus", "text": "Nannenus \u00e8 un genere di ragni appartenente alla famiglia Salticidae.\nCaratteristiche.\nAlcuni esemplari probabilmente attribuibili a questo genere sono stati raccolti ma non ancora studiati.\nEntrambi i sessi hanno pressappoco le stesse dimensioni, intorno ai 4 millimetri. La \"pars cephalica\" del cefalotorace \u00e8 rivolta verso l'alto, la regione degli occhi anteriori \u00e8 di colore nerastro, quella degli occhi posteriori \u00e8 pi\u00f9 chiara. Il cefalotorace ha anche una fascia laterale biancastra per ogni lato. L'opistosoma, di piccole dimensioni, \u00e8 di color giallo chiaro.\nDistribuzione.\nLe tre specie oggi note di questo genere sono state reperite a Singapore e nelle Filippine.\nTassonomia.\nA dicembre 2010, si compone di tre specie:"}
{"id": "3396276", "revid": "446353", "url": "https://it.wikipedia.org/wiki?curid=3396276", "title": "Landing Craft Support", "text": "Le Landing Craft Support (Large) riclassificate successivamente Landing Ship Support, Large sono state navi da assalto anfibio utilizzati dalla US Navy nella seconda guerra mondiale nel Pacifico, principalmente per il supporto alle forze di sbarco su spiagge. Vennero anche utilizzate con compiti di picchetto radar e nella lotta antincendio.\nLa designazione originale era LCS(L)(3), che stava per \"Landing Craft Support (Large) Mark 3\" e nel 1949 riclassificate LSSL che stava per \"Landing Ship Support, Large\".\nLe unit\u00e0 realizzate furono in totale 130 in tre diversi stabilimenti: Lawley &amp; Sons, George (Neponset, MA); Commercial Iron Works (Portland, OR); Albina Engine Works (Portland, OR) e potevano essere costruite in soli 10 giorni e ultimare poi l'allestimento in un paio di settimane.\nCaratteristiche.\nLe unit\u00e0 vennero realizzate sullo stesso scafo delle Landing Craft Infantry, con una lunghezza di 48.3 metri un dislocamento di 250 tonnellate e un'immersione di 1,7 metri a pieno carico. L'ancora era a poppa.\nL'apparato motore era costituito da otto motori diesel in due banche da quattro con due assi portaelica a cui era collegato un banco di motori, con una potenza totale di 1600 hp che consentivano una velocit\u00e0 massima di 16,5 nodi con una velocit\u00e0 di crociera di 12 nodi che consentivano un'autonomia di 5500 miglia.\nL'armamento principale era costituito da dieci lanciarazzi, posizionati verso la zona prodiera, e tre cannoni. A prua vi era un cannone da 76/50mm utile sia in funzione antiaerea che per il tiro contro bersagli costieri e un impianto antiaereo da 40mm singolo o binato, con un altro impianto antiaereo binato da 40mm nella zona poppiera. Completavano l'armamento quattro mitragliere da 20mm e quattro mitragliatrici da 12,7mm e nella zona prodiera erano collocati degli idranti antincendio.\nLe navi erano dotate di un generatore di fumo che veniva utilizzato per oscurare i mezzi da sbarco che si avvicinavano alla spiaggia.\nSeconda guerra mondiale.\nLa realizzazione di queste unit\u00e0 venne decisa in seguito alla battaglia di Tarawa che aveva mostrato come l'intervallo di tempo tra la fine del bombardamento costiero da parte delle navi di grandi dimensioni e l'arrivo dei mezzi da sbarco sulla spiaggia, permetteva ai difensori di riorganizzarsi e questo tipo di unit\u00e0 di supporto venne progettato per colmare questo vuoto.\nIl primo impiego di queste navi nel teatro del Pacifico \u00e8 stato nella battaglia di Iwo Jima. Dopo aver preso parte allo sbarco di Okinawa molte di queste navi vennero utilizzate con funzioni picchetto radar.\nNella campagna del Borneo queste unit\u00e0 hanno preso parte agli sbarchi a Tarakan e Balikpapan.\nDopoguerra.\nAl termine del conflitto le navi superstiti tornarono negli Stati Uniti. Alcuni vennero riallestite per la guerra di Corea, molte vennero trasferite a nazioni amiche come Giappone, Francia, Corea del sud, Grecia e altre nazioni, tra cui l'Italia dove queste unit\u00e0 vennero utilizzate come unit\u00e0 da pattugliamento costiero costituendo la Classe Alano.\nSolo due di queste unit\u00e0 sono ancora esistenti: una modificata come barca da pesca, un'altra in Thailandia \u00e8 stata preservata nella sua configurazione molto simile all'originale e su richiesta di un'Associazione Nazionale di Veterani di guerra di queste unit\u00e0 il 10 novembre 2007 \u00e8 stata autorizzata al rientro negli Stati Uniti dove \u00e8 in corso il suo restauro per l'eventuale impiego come nave museale a Vallejo in California, presso il Mare Island Historic Park."}
{"id": "3396277", "revid": "267046", "url": "https://it.wikipedia.org/wiki?curid=3396277", "title": "Stella (simbolo)", "text": "La stella \u00e8 un ideogramma che spesso rappresenta la stella astronomica, da cui il nome, ma a cui sono associati anche altri significati in vari contesti.\nStella a tre punte.\nSimbolo presente nel marchio della Mercedes, nell'emblema di alcune Panzer-Division e nella bandiera delle Brigate internazionali.\nStella a quattro punte.\nIn araldica chiamata croce stellata o croce a stella.\nStella a cinque punte.\nSe disegnata con segmenti di uguale lunghezza e angoli di 36\u00b0 nelle punte \u00e8 detta \"stella equilatera a 5 punte\". Se i vertici interni adiacenti vengono uniti con dei segmenti si ottiene un pentagramma che \u00e8 il pi\u00f9 semplice poligono stellato unicursale.\nSi tratta di un ideogramma molto comune, utilizzato ad esempio nella bandiera di 35 stati nel mondo e presente nell'emblema della Repubblica Italiana.\nStella a sei punte.\nSe i bordi colineare di una stella regolare a sei punte sono connessi si ottiene il cosiddetto esagramma o stella di David. Simbolo associato comunemente, ma non esclusivamente, con il Giudaismo. In questo caso le sei punte rappresentano i dodici patriarchi o le dodici trib\u00f9.\nLa stella a sei punte simmetrica senza linee interne \u00e8 utilizzata per indicare le stelle fisse e a parte l'uso nei distintivi di alcune forze di polizia ricorre poco nella cultura occidentale.\nLa stella a sei punte allungata orizzontalmente \u00e8 stata utilizzata come simbolo alchemico o per indicare la data di nascita (in contrapposizione al simbolo della croce per indicare la morte).\nIl fiore della vita, pur non essendo propriamente una stella, \u00e8 un simbolo a sei punte molto utilizzato.\nStella a sette punte.\n\u00c8 collegata al simbolismo del numero sette.\nInoltre, \u00e8 presente negli stemmi e nella bandiera dell'Australia. In questo contesto le sette punte rappresentano i sei stati dell'Australia pi\u00f9 uno per i territori attuali e quelli futuri.\n\u00c8 presente anche nella bandiera della Giordania, nella bandiera dell'Iraq del periodo 1921-1959 e nel sigillo della Nazione Cherokee.\nUn eptagramma \u00e8 una stella a sette punte disegnata con sette tratti rettilinei. Esistono due tipi di eptagrammi: \nStella a otto punte.\nPresente nella bandiera dell'Azerbaigian, nella bandiera dell'Iraq del periodo 1959\u20131963 e nella stella di Lakshmi.\nStella a nove punte.\nLa stella a nove punte ha un'alta valenza simbolica nella religione bahai.\nL'enneagramma \u00e8 un simbolo geometrico a nove punte utilizzato in ambito psicologico ed esoterico.\nDescrive la pianta della citt\u00e0 friulana di Palmanova.\nStella a dodici punte.\nContenuto nella bandiera di Nauru dove rappresenta le dodici trib\u00f9 sull'isola."}
{"id": "3396283", "revid": "39157968", "url": "https://it.wikipedia.org/wiki?curid=3396283", "title": "Landing Ship Support", "text": ""}
{"id": "3396284", "revid": "2131569", "url": "https://it.wikipedia.org/wiki?curid=3396284", "title": "Sintesi di Fischer dell'indolo", "text": "La sintesi dell'indolo di Fischer \u00e8 una reazione chimica che produce l'eterociclo aromatico indolo. Utilizza come reagenti una fenilidrazina (se necessario sostituita) ed un'aldeide o un chetone ed \u00e8 condotta in ambiente acido.\nTale reazione fu scoperta nel 1883 da Fischer. Oggi questa reazione \u00e8 impiegata nella sintesi di alcuni composti anti-emicrania della classe dei triptani.\nL'impiego di un catalizzatore acido \u00e8 d'importanza cruciale. Acidi di Bronsted quali HCl, H2SO4 e l'acido p-toluensolfonico sono stati usati con successo. Anche acidi di Lewis quali il trifluoruro di boro, il cloruro di zinco, il cloruro di ferro ed il cloruro d'alluminio sono utili catalizzatori.\nNegli anni sull'argomento sono state pubblicate diverse review.\nMeccanismo di reazione.\nNella prima fase si ha la formazione del fenilidrazone (un'immina) a partire dalla reazione della fenilidrazina con un chetone, in ambiente acido, che pu\u00f2 essere isolato come composto stabile:\nIl fenilidrazone segue un processo di tautomeria per diventare un'enammina (ammina \u03b1,\u03b2-insatura), che a sua volta si ri-arrangia, tramite trasposizione sigmatropica [3,3], formando un forte legame carbonio-carbonio e scindendo il debole legame azoto-azoto grazie al movimento degli elettroni nell'anello a sei membri.\nSegue poi la \u201cri-aromatizzazione\u201d dell'anello benzenico, grazie al movimento del protone idrogeno dal carbonio all'azoto. Questo processo porta alla formazione di un'ammina aromatica che attacca immediatamente le altre immine. Da qui si ricava un'amminale (o amminoacetale).\nInfine, la decomposizione acido-catalizzata dell'amminale, in forma acetalica, con formazione di ammoniaca (NH3), permette la perdita di un protone idrogeno e la formazione di un indolo aromatico.\nLa sintesi indolica di Fischer \u00e8 il metodo principale per produrre composti indolici, ma non \u00e8 applicabile a tutti gli indoli.\nSe l'anello benzenico ha una sola posizione orto disponibile, la ciclizzazione deve avvenire in questa posizione. Gli altri sostituenti sono irrilevanti.\nSe il carbonile pu\u00f2 enolizzare solo su un lato, come nel caso di un'aldeide, il prodotto formato \u00e8 ovvio.\nUn altro metodo per ottenere un singolo indolo dalla sintesi di Fischer \u00e8 utilizzare reagenti simmetrici come ad esempio:\nIl primo modello di sostituzione \u00e8 particolarmente importante in quanto molti importanti farmaci seguono questo modello. Inoltre anche la serotonina, che \u00e8 un neurotrasmettitore, \u00e8 un indolo con un gruppo ossidrilico (-OH) in posizione 5 e segue questo modello.\n\u00c8 facilmente intuibile che, riportandoci alla prima immagine, a reagire con la fenilidrazina, avente un gruppo OH in posizione \"para\", con \u00e8 un'aldeide ottenuta sostituendo R1 con (-CH2CH2NH2 ) e R2 semplicemente con (-H).\nStudi con isotopi marcati hanno dimostrato che l'azoto arilico della fenilidrazina di partenza \u00e8 quello incorporato nell'indolo."}
{"id": "3396299", "revid": "729019", "url": "https://it.wikipedia.org/wiki?curid=3396299", "title": "Nino Di Paolo", "text": "Biografia.\nNel 1965 frequenta l'Accademia della Guardia di Finanza. Percorre tutti i gradi fino alla nomina nel 1997 a generale di brigata. Generale di Corpo d'armata nel 2005, il 15 settembre 2008 \u00e8 nominato Comandante in seconda della Guardia di Finanza.\nIl 10 giugno 2010 \u00e8 nominato dal consiglio dei Ministri comandante generale, primo proveniente dal Corpo e si \u00e8 insediato il 23 giugno. Ha ricoperto l'incarico fino al 22 giugno 2012 sostituito dal generale Saverio Capolupo.\nIl generale Di Paolo ha 5 lauree: in giurisprudenza, scienze politiche, scienze della sicurezza economico finanziaria alla Sapienza, economia e commercio a Bergamo e scienze internazionali e diplomatiche a Trieste."}
{"id": "3396304", "revid": "1310927", "url": "https://it.wikipedia.org/wiki?curid=3396304", "title": "Lubo\u0161 Kozel", "text": ""}
{"id": "3396309", "revid": "3732", "url": "https://it.wikipedia.org/wiki?curid=3396309", "title": "Gregorio Ricci-Curbastro", "text": ""}
{"id": "3396325", "revid": "594829", "url": "https://it.wikipedia.org/wiki?curid=3396325", "title": "ISO 7810", "text": ""}
{"id": "3396328", "revid": "107831", "url": "https://it.wikipedia.org/wiki?curid=3396328", "title": "Albo d'oro juniores del torneo di Wimbledon", "text": ""}
{"id": "3396330", "revid": "363629", "url": "https://it.wikipedia.org/wiki?curid=3396330", "title": "Rianimazione cardio-polmonare", "text": ""}
{"id": "3396343", "revid": "74801", "url": "https://it.wikipedia.org/wiki?curid=3396343", "title": "Checkpoint Bravo", "text": "Checkpoint Bravo era il nome di un punto di controllo posto all'ingresso del settore americano di Berlino, lungo l'autostrada per Potsdam.\nGeografia.\nSi trovava lungo l'attuale autostrada A 115, nel quartiere berlinese di Nikolassee a breve distanza dal confine cittadino.\nStoria.\nIl \"checkpoint\" era posto lungo il percorso pi\u00f9 breve fra la Germania Ovest e Berlino Ovest; il secondo \"checkpoint\" che si incontrava lungo il tracciato, nel punto d'attraversamento del confine intertedesco, era denominato \"Alpha\" ed era posto nei pressi di Helmstedt.\nDalla riunificazione tedesca.\nIl sito originale pre-1969 (zona di sosta, parcheggio adiacente e l'autostrada abbandonata) \u00e8 stato utilizzato per le riprese della serie TV tedesca \"Squadra Speciale Cobra 11\". Il sito stesso, che comprende un ponte abbandonato e un caff\u00e8 coperto di graffiti, \u00e8 stato venduto all'asta nel mese di settembre 2010 per euro."}
{"id": "3396364", "revid": "599013", "url": "https://it.wikipedia.org/wiki?curid=3396364", "title": "Roman Lengyel", "text": ""}
{"id": "3396370", "revid": "123315292", "url": "https://it.wikipedia.org/wiki?curid=3396370", "title": "Federazione interamericana di filatelia", "text": "La Federazione interamericana di filatelia fu fondata in Citt\u00e0 del Messico, l'8 novembre del 1968, dai rappresentanti della Federazione argentina delle entit\u00e0 filateliche, dalla Reale societ\u00e0 filatelica del Canada, dalla Societ\u00e0 filatelica del Cile, dalla Federazione filatelica colombiana, dalla Societ\u00e0 filatelica americana, dall'Associazione filatelica del Guatemala, dalla Federazione messicana di filatelia, dall'Associazione filatelica Peruviana, dalla Federazione uruguayana di filatelia e dal Club filatelico di Caracas.\nL'idea di fondare questa federazione venne a dei collezionisti che si erano riuniti in occasione della Sipex, in Washington, nel 1966. In quest'occasione si progett\u00f2 uno Statuto. Cos\u00ec nel 1968, in occasione dell'Efimex-68, si riun\u00ec per la prima volta l'Assemblea Costitutiva, svolgendo tre riunioni durante i giorni 6, 7 e 8 del novembre 1968, approvando lo Statuto e la Dichiarazione di Washington e ponendo come sede permanente la citt\u00e0 di Bogot\u00e0.\nL'assemblea costituiva design\u00f2 per la poresidenza il messicano Emilio Obreg\u00f2n e per la vicepresidenza l'americano Eduard L. Williard per il periodo del 1969. Al consiglio direttivo si aggiunsero Alvaro Bonilla Lara e Hugo Fraccaroli, riconoscendone in questo modo i loro meriti filatelici e il lavoro di tanti anni per la filatelia. Tesoriere fu nominato il colombiano Jairo Londo\u00f1o T.\nSecondo quanto previsto dallo Statuto e in occasione dell'Exilfbo-69, si riun\u00ec a Bogot\u00e0, il 9 dicembre, l'assemblea annuale ordinaria. Le due sessioni ebbero luogo nell'Hotel Bacat\u00e0, il 1\u00b0 e il 6 dicembre. La prima sessione dur\u00f2 praticamente tutto il giorno, dalle 10 del mattino alle 7 della sera, interrompendosi solo per pranzare. In quest'occasione altri rappresentanti di altre associazioni nazionali sollecitarono e ottennero l'ammissione come membri: il Club filatelico di Cochabamba (Bolivia), il Club filatelico del Brasile e l'Associazione filatelica della Costa Rica.\nNel 1970 si svolsero le elezioni per le principali cariche: presidente fu nominato il peruviano Herbert H. Moll, mentre come vicepresidente e segretario furono riconfermati Edward L. William e Jairo Londo\u00f1o T."}
{"id": "3396375", "revid": "120940274", "url": "https://it.wikipedia.org/wiki?curid=3396375", "title": "Sintesi di Madelung dell'indolo", "text": "La sintesi di Madelung \u00e8 una reazione chimica che produce indoli sostituiti o non sostituiti mediante ciclizzazione intramolecolare di una \"N\"-fenilammide, ottenuta con basi forti (es. sodio ammide o n-butil litio) ad alte temperature (ca. 250 \u00b0C).\nLa \"N\"-fenilammide di partenza pu\u00f2 essere ottenuta acilando un'anilina (nel caso dell'indolo non sostituito la 2-metil-anilina) con un cloruro d'acile.\nA causa delle drastiche condizioni di reazione questo metodo \u00e8 essenzialmente limitato alla preparazione dei 2-alchilindoli, i quali non sono facilmente ottenibili a partire dall'indolo in quanto le sostituzione elettrofile aromatiche avvengono sul carbonio 3.\nAltri progetti.\n "}
{"id": "3396381", "revid": "1354930", "url": "https://it.wikipedia.org/wiki?curid=3396381", "title": "Parigi-Tours 2004", "text": "La Parigi-Tours 2004, novantottesima edizione della corsa e valevole come prova della Coppa del mondo 2004, si svolse il 10 ottobre 2004, per un percorso totale di 252,5\u00a0km. Fu vinta dall'olandese Erik Dekker, al traguardo con il tempo di 5h33'03\" alla media di 45.489 \u00a0km/h.\nAl traguardo di Tours 156 ciclisti portarono a termine la gara."}
{"id": "3396384", "revid": "319329", "url": "https://it.wikipedia.org/wiki?curid=3396384", "title": "Paris-Tours 2004", "text": ""}
{"id": "3396385", "revid": "729019", "url": "https://it.wikipedia.org/wiki?curid=3396385", "title": "Mario Francescatto", "text": "Mor\u00ec durante la campagna italiana di Grecia, negli scontri che avvennero fra le truppe italiane e quelle greche in territorio albanese nell'ambito della controffensiva greca iniziata nella seconda met\u00e0 di novembre del 1940.\nAl tenente Francescatto \u00e8 stata intitolata una caserma che fu sede dell'8\u00ba Reggimento Alpini a Cividale del Friuli, chiusa nell'ottobre del 2016 a seguito del trasferimento del reparto a Venzone."}
{"id": "3396394", "revid": "109787983", "url": "https://it.wikipedia.org/wiki?curid=3396394", "title": "Checkpoint Alpha", "text": "Il Checkpoint Alpha (Helmstedt\u2013Marienborn), (in tedesco: Grenz\u00fcbergangsstelle Marienborn) \u00e8 stato il pi\u00f9 grande e importante passaggio di frontiera tedesco durante la divisione della Germania.\nStoria.\nI primi checkpoints.\nUn posto di blocco fu istituito il 1\u00ba luglio 1945, che si trovava sulla linea di demarcazione tra la zona di occupazione inglese e quella sovietica.\nDal 1950 in poi, la Grenspolizei tedesca effettu\u00f2 il controllo di frontiera sul lato orientale del checkpoint, con l'eccezione dell'esercito sovietico, che ha gestito il traffico militare alleato da e verso Berlino Ovest. A causa delle crescenti tensioni tra gli alleati occidentali e l'Unione Sovietica durante la Guerra Fredda, i valichi di frontiera furono ampiamente estesi negli anni successivi.\nL'espansione del 1972.\nTra il 1972 e il 1974, la DDR eresse un nuovo punto di controllo su un campo situato su di una collina vicino a Marienborn.\nGli alleati occidentali mantennero il controllo sul loro posto di blocco sul lato occidentale, con piccole guarnigioni di soldati francesi, inglesi e americani di stanza a Helmstedt.\nI controlli restrittivi e la quantit\u00e0 sempre pi\u00f9 crescente di traffico ha portato a notevoli tempi di attesa e lunghe fasi di stallo sul lato tedesco-occidentale.\nI controlli alle frontiere sono stati sciolti dopo la Riunificazione della Germania alla fine del 1989. La traversata \u00e8 stata smantellata a mezzanotte del 30 giugno 1990, esattamente 45 anni dopo la sua prima apertura.\nCheckpoint Alpha.\nIl checkpoint Helmstedt-Marienborn era uno dei tre punti di controllo utilizzati dagli Alleati occidentali. Il suo lato occidentale (nella ex-zona britannica) venne etichettato \"Checkpoint Alpha\", dopo la prima lettera dell'alfabeto fonetico NATO. La nomenclatura di \"checkpoint\", in opposizione al tedesco orientale \"Grenz\u00fcbergangsstelle\" (che significa letteralmente \"di frontiera\") era il modo con cui gli Alleati occidentali non riconoscevano la legittimit\u00e0 della Germania Est come uno stato. Questo cambi\u00f2 nel 1973 quando la DDR entr\u00f2 nelle ONU, ma il termine rimase in uso.\nMemoriale.\nSulla base degli edifici del vecchio confine tedesco-orientale, la \"Deutsche Gedenkst\u00e4tte Teilung Marienborn\" venne aperta il 13 agosto 1996.\nGli edifici tedesco-occidentale vicino a Helmstedt o sono stati abbattuti o sono ora utilizzati per altri scopi."}
{"id": "3396395", "revid": "110157", "url": "https://it.wikipedia.org/wiki?curid=3396395", "title": "Kenworth", "text": "La Kenworth \u00e8 una societ\u00e0 statunitense costruttrice di autocarri, con base a Kirkland, Stato di Washington, nel circondario di Seattle.\nStoria.\nL'azienda fu fondata con questo nome nel 1923 da Harry W. Kent e Edgar K. Worthington, dai cui cognomi deriva la denominazione societaria. Inizialmente costruttore di autocarri alcuni anni dopo inizi\u00f2 anche la fabbricazione di autobus, prodotti fino al termine degli anni cinquanta.\nLa Kenworth, del gruppo Paccar dal 1945, ha fabbriche a Renton, nello Stato di Washington, a Chillicothe, nell'Ohio, a Sainte-Th\u00e9r\u00e8se, nel Qu\u00e9bec, Victoria (Australia), in Australia e a Mexicali nel Messico con il nome di Kenmex."}
{"id": "3396397", "revid": "121821721", "url": "https://it.wikipedia.org/wiki?curid=3396397", "title": "Unione Sportiva Foggia &amp; Incedit 1967-1968", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1967-1968.\nStagione.\nIl Foggia nel 1967-1968 ha partecipato al campionato di Serie B, classificandosi al quarto posto a pari punti con il .\nIn Coppa Italia la squadra si ferma al primo turno ad opera del Palermo.\nOrganigramma societario.\nArea direttiva\nArea tecnica"}
{"id": "3396398", "revid": "1654832", "url": "https://it.wikipedia.org/wiki?curid=3396398", "title": "Daria Pascal Attolini", "text": "Biografia.\nNasce a Firenze da padre italiano e madre tedesca. Bilingue, si diploma attrice alla Civica Scuola di Teatro Paolo Grassi di Milano nel 2007.\nTra i suoi lavori teatrali si annoverano \"Cane blu\" per la regia di F. Montecchi, \"Brevi storie naturali\", dalle novelle per un anno di Pirandello, per la regia di Alessio Bergamo (Postop), \"Don Giovanni ritorna dalla guerra\" di von Horvath per la regia di Carlo Cerciello (in scena al Teatro Mercadante di Napoli) e \"Joseph K - il processo continua\" di F. Hoch per la regia di A. Ballerio, in scena al teatro Nuovo Studio la Foce di Lugano.\nNel 2009, con le altre 8 attrici, vince il Premio Girul\u00e0 XV edizione nella categoria migliore attrice non protagonista per lo spettacolo \"Don Giovanni ritorna dalla guerra\", messo in scena al Teatro Mercadante, Napoli, regia di Carlo Cerciello (2008). Nel 2009 \u00e8 protagonista del film \"Le dolci colline - Sweet Hills\" di Fabio Palmieri. Nella terza, quarta e quinta stagione della serie televisiva \"Affari di famiglia\", trasmessa dalla RSI, interpreta Jennifer.\nNel 2011 con le attrici e registe Rita Felicetti e Chiara Verzola vince il premio \"Bianco&amp;Nero\" nella quarta edizione del Premio Nazionale giovani realt\u00e0 del teatro con lo spettacolo \"Come voi nessuno mai\" del quale \u00e8 anche regista. Nel 2013 \u00e8 in scena al teatro Stabile di Torino (Astra) con \"Il divorzio\" di Vittorio Alfieri, per la regia \u00e8 di Beppe Navello, direttore della Fondazione TPE. Inoltre interpreta il ruolo di Eugenia, co-protagonista nel film \"La luna su Torino\" di Davide Ferrario, presentato in anteprima mondiale al Festival internazionale del film di Roma e in uscita a Marzo 2014 nelle sale, distribuito da AcademyTwo."}
{"id": "3396401", "revid": "599013", "url": "https://it.wikipedia.org/wiki?curid=3396401", "title": "Martin Hor\u00e1k", "text": ""}
{"id": "3396404", "revid": "599013", "url": "https://it.wikipedia.org/wiki?curid=3396404", "title": "Nothing Lasts Forever", "text": ""}
{"id": "3396406", "revid": "119756854", "url": "https://it.wikipedia.org/wiki?curid=3396406", "title": "Life Is Killing Me", "text": "Life Is Killing Me \u00e8 il sesto album in studio del gruppo musicale statunitense Type O Negative, pubblicato il 17 giugno 2003 dalla Roadrunner Records.\nIl titolo originale avrebbe dovuto essere \"The Dream Is Dead\", ma fu poi scartato in quanto ritenuto passibile di fraintendimenti, dal momento che poteva apparire come un annuncio dello scioglimento del gruppo, e fu usato come titolo della quindicesima e ultima traccia.\nTracce.\nTesti e musiche di Peter Steele, eccetto dove indicato.\nEdizione europea.\nIn Europa, l'album \u00e8 stato pubblicato con un secondo CD. Questo disco bonus \u00e8 un omaggio alla loro compilation \"The Least Worst Of\"."}
{"id": "3396408", "revid": "287204", "url": "https://it.wikipedia.org/wiki?curid=3396408", "title": "Unione Sportiva Foggia &amp; Incedit 1968-1969", "text": "Questa pagina raccoglie i dati riguardanti l'Unione Sportiva Foggia &amp; Incedit nelle competizioni ufficiali della stagione 1968-1969.\nStagione.\nNel campionato di Serie B 1968-1969 la squadra giunge all'ottavo posto a pari punti con il .\nIn Coppa Italia viene eliminata nel girone finale composto da Cagliari, e .\nOrganigramma societario.\nArea direttiva\nStaff tecnico"}
{"id": "3396410", "revid": "182412", "url": "https://it.wikipedia.org/wiki?curid=3396410", "title": "Unione Sportiva Foggia 1968-1969", "text": ""}
{"id": "3396424", "revid": "599013", "url": "https://it.wikipedia.org/wiki?curid=3396424", "title": "Fio Maravilha", "text": "Carriera.\nFratello di Germano, in Brasile ha giocato per Flamengo, Paysandu Sport Club, CEUB, Desportiva Capixaba e S\u00e3o Crist\u00f3v\u00e3o de Futebol e Regatas.\nPi\u00f9 tardi si \u00e8 trasferito negli Stati Uniti, dove ha giocato per Eagles di New York, Belo Monte Panthers e San Francisco Mercury. Il singolo \"Fio Maravilha\" \u00e8 stato scritto su di lui nel 1972 da Jorge Ben (pi\u00f9 tardi conosciuto come Jorge Ben Jor). Il musicista ha partecipato a una partita amichevole tra Flamengo e Benfica nello stadio Stadio M\u00e1rio Filho. Fio Maravilha \u00e8 stato lasciato fuori dalla formazione titolare del Flamengo dal tecnico M\u00e1rio Zagallo, ma un coro di tifosi ne chiese l'ingresso in campo, cosa che avvenne nel secondo tempo. Dopo 33 minuti ha segnato il gol che \u00e8 stato poi citato nella canzone.\nCome il risultato di una controversia legale tra Jorge Ben e Fio Maravilha il titolo della canzone \u00e8 stata poi cambiata in Filho Maravilha. Nel 2007, Fio diede il permesso al musicista di utilizzare \"Fio Maravilha\" come nome nel titolo.\nFio Maravilha attualmente vive a San Francisco, dove ha lavorato nelle consegne della pizza. \u00c8 in seguito divenuto allenatore di calcio giovanile."}
{"id": "3396432", "revid": "729019", "url": "https://it.wikipedia.org/wiki?curid=3396432", "title": "Battaglia di Salamanca", "text": "La battaglia di Salamanca (denominata nella storiografia francese \"battaglia delle Arapiles\") fu uno scontro della guerra d'indipendenza spagnola, che si svolse il 22 luglio 1812 e vide contrapposti Regno Unito, Spagna e Portogallo contro la Francia. La battaglia, che ebbe luogo ad Arapiles, nei pressi di Salamanca, termin\u00f2 con una vittoria anglo-portoghese.\nAntefatto.\nDopo aver raccolto sufficienti forze per contrastare Wellington, nel giugno del 1812 il maresciallo francese Auguste Marmont, subentrato al comando dell'Armata di Portogallo a Massena, decise di passare all'attacco, mentre l'esercito inglese era impegnato nel difficile assedio della citt\u00e0 spagnola di Salamanca. Tuttavia, giunto in prossimit\u00e0 della citt\u00e0, Marmont arrest\u00f2 l'avanzata poich\u00e9 Wellington aveva preparato il terreno per la battaglia in modo da difendere una ripida collina, situazione che il maresciallo francese non os\u00f2 affrontare per la reputazione di Wellington come abilissimo \"difensore di colline\". Dopo qualche giorno di perfetta stasi, Marmont decise di ritirarsi, e Wellington, conquistati i tre fortini a Salamanca, si gett\u00f2 all'inseguimento dell'Armata francese. Per giorni le due armate si fronteggiarono da distanza, con marce e contro-marce, fin quando Wellington, decise di ritirarsi fino alla frontiera col Portogallo. Tuttavia, giunto a Salamanca, il generale britannico us\u00f2 un abile inganno per cogliere Marmont di sorpresa: fece finta di lasciare solo una piccola retroguardia nel villaggio di Arapiles per proteggere la ritirata del grosso dell'esercito, nascondendo, in realt\u00e0, l'intera armata alleata alle spalle delle colline dietro il paese. Marmont continu\u00f2 la sua avanzata verso le truppe inglesi, che raggiunse il 21 di luglio, pochi chilometri a sud della citt\u00e0 spagnola.\nLa battaglia.\nLa posizione di Wellington si appoggiava sulla sinistra a due colline, l'Arapil maggiore e minore; al centro al villaggio di Los Arapiles con la cavalleria di Le Marchant poco dietro, a Las Torres. I francesi si avvicinarono da sud alle posizioni inglesi, riuscendo ad occupare l'Arapil maggiore.\nAlle 14:00 Marmont ordin\u00f2 alle divisioni di Thomi\u00e8res, Maucune e Clausel di aggirare gli inglesi per stringerli in una morsa. Ma Thomi\u00e8res erroneamente, avanzando troppo ad ovest, si isol\u00f2 dal resto dell'armata, e venne investito dalla 3^a divisione inglese e dalla cavalleria, andando in rotta. A questo punto Wellington decise di sferrare un attacco al centro, peraltro gi\u00e0 minacciato dalle divisioni inglesi che avevano sconfitto Thomi\u00e8res. Ci\u00f2 port\u00f2 all'arretramento dell'armata francese, ma non alla disfatta. Quando gli attacchi inglesi cominciarono ad affievolirsi, la cavalleria pesante di Marchant caric\u00f2 le truppe francesi mandandole in rotta.\nA questo punto Clausel, subentrato a Marmont e Bonnet, come mossa disperata ordin\u00f2 un contrattacco con tutte le forze francesi ancora integre. I francesi attaccarono il villaggio di Los Arapiles e l'Arapil maggiore, ma furono costretti a ritirarsi di fronte all'accanita resistenza inglese.\nA questo punto la disfatta era inevitabile, e di l\u00ec a poco le truppe francesi abbandonarono il campo di battaglia, con perdita di 14.000 uomini tra morti, feriti e prigionieri, lasciando di fatto aperte le porte di Madrid all'esercito britannico."}
{"id": "3396433", "revid": "287204", "url": "https://it.wikipedia.org/wiki?curid=3396433", "title": "Unione Sportiva Foggia 1969-1970", "text": "Questa pagina raccoglie i dati riguardanti l'Unione Sportiva Foggia nelle competizioni ufficiali della stagione 1969-1970.\nStagione.\nIl Foggia nel campionato di Serie B 1969-1970 si classifica al secondo posto a pari punti con il , venendo promossa in Serie A.\nIn Coppa Italia, dopo aver vinto il girone 7, non viene ammessa ai quarti di finale perch\u00e9 perse lo spareggio con la Juventus.\nOrganigramma societario.\nArea direttiva\nArea tecnica"}
{"id": "3396438", "revid": "254059", "url": "https://it.wikipedia.org/wiki?curid=3396438", "title": "\u00c1gora", "text": "L'\u00c1gora \u00e8 uno spazio polifunzionale coperto progettato da Santiago Calatrava che si trova nella Ciutat de les Arts i les Ci\u00e8ncies di Valencia. \nLa struttura dell'edificio \u00e8 in metallo ed \u00e8 rivestita da trencad\u00eds azzurro e cristallo. Ha una altezza di 75 metri ed occupa un'area ellittica di circa 5000 metri quadrati.\nL'Agor\u00e0 \u00e8 stata ufficialmente inaugurata nel novembre 2009 per ospitare il torneo Valencia Open 500, ma i lavori di costruzione non sono stati ancora completamente finiti."}
{"id": "3396441", "revid": "114187", "url": "https://it.wikipedia.org/wiki?curid=3396441", "title": "John Scatman", "text": ""}
{"id": "3396449", "revid": "287204", "url": "https://it.wikipedia.org/wiki?curid=3396449", "title": "Unione Sportiva Foggia 1970-1971", "text": "Questa voce raccoglie le informazioni riguardanti lUnione Sportiva Foggia nelle competizioni ufficiali della stagione 1970-1971.\nStagione.\nNel campionato di Serie A 1970-1971 la neopromossa squadra rossonera affidata al riconfermato allenatore Tommaso Maestrelli si piazza al 14\u00ba posto, totalizzando 25 punti, lo stesso numero di punti della Fiorentina e della Sampdoria, e retrocede per peggior differenza reti, con la Lazio ed il Catania. I satanelli sono partiti con il piede giusto, essendo stati per buona parte della stagione la squadra rivelazione, prima di cedere nel finale di torneo, fino alla disfatta di Varese nell'ultima di campionato. Lo scudetto \u00e8 stato vinto con 46 punti dall'Inter, davanti al Milan con 42 punti ed al Napoli con 39 punti. Con otto reti Nello Saltutti \u00e8 il miglior realizzatore di stagione, con sette reti anche Alberto Bigon si mette in evidenza.\nIn Coppa Italia il Foggia viene eliminato nel girone 7, subendo tre sconfitte e classificandosi ultimo dietro a Fiorentina, e Taranto.\nOrganigramma societario.\nArea direttiva\nArea tecnica"}
