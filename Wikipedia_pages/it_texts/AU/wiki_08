{"id": "3388172", "revid": "701660", "url": "https://it.wikipedia.org/wiki?curid=3388172", "title": "Sinassario", "text": "Sinassario (in greco antico \u03a3\u03c5\u03bd\u03b1\u03be\u03ac\u03c1\u03b9\u03bf\u03bd, \"synaxarion\", da \u03c3\u03c5\u03bd\u03ac\u03b3\u03c9, \"synagein\", \u00abriunire\u00bb) \u00e8 il nome dato dal cristianesimo orientale (Chiesa ortodossa, Chiese ortodosse orientali e Chiese cattoliche orientali) a una collezione di agiografie, assimilabile al menologio della stessa tradizione e al martirologio della Chiesa latina.\nEsistono due tipi di sinassari:\nDefinizioni.\nL'esatta accezione del nome \u00e8 cambiata nel corso del tempo. In principio era utilizzato per l'indice del lezionario e, in questo senso, corrisponde ai latini \"capitulare\" e \"comes\". In seguito il sinassario \u00e8 stato integrato dell'intero testo delle pericopi da leggere in chiesa. Per come era concepita la Divina liturgia, si riduceva ai libri del Nuovo Testamento. \u00abSinassario\u00bb rimase il titolo per l'indice di altri lezionari. Senza cambiare nome, fu arricchito dai testi completi di questi lezionari, il cui indice \u00e8 in genere chiamato \"menologion heortastikon\" - un libro ormai difficilmente utilizzato, in quanto superato dal \"Typikon\".\nAlcuni calendari medievali erano chiamati sinassari. Sono descritti, per esempio, quelli redatti da Cristoforo di Mitilene (XI secolo) e Teodoro Prodromo (XII secolo).\nEsempi.\nIl pi\u00f9 antico sinassario storico risale, apparentemente, al decimo secolo. Tra i manoscritti medievali ne esiste un gran numero, importante per lo studio della storia della Chiesa. \nLe brevi biografie che li componevano erano scritte o raccolte da vari autori, di cui Simeone Metafraste \u00e8 il pi\u00f9 importante e a cui l'imperatore Basilio II (976 - 1025) ordin\u00f2 una revisione del sinassario, che rappresenta una base importante dell'edizione ufficiale odierna del \"Sinassario costantinopolitano\". Adesso \u00e8 utilizzato a parte, incorporato nei \"Menaia\". La memoria dei santi o delle feste viene recitata al Mattutino, dopo la sesta ode del Canone o nella Divina liturgia. Nell'uso moderno per sinassario non si intende l'intera raccolta, ma ogni \"lezione\" a s\u00e9 stante nei Menaia e negli altri libri liturgici. \nLe varie tradizioni e chiese cristiane orientali hanno sinassari diversi (che di norma si sono modificati aggiungendo santi nuovi a misura che passavano i secoli), di cui molti sono stati pubblicati: p.e. il \"Sinassario alessandrino\" per i cristiani copti; il sinassario etiopico; il sinassario armeno; il sinassario georgiano."}
{"id": "3388173", "revid": "4252", "url": "https://it.wikipedia.org/wiki?curid=3388173", "title": "Sinassari", "text": ""}
{"id": "3388174", "revid": "81195", "url": "https://it.wikipedia.org/wiki?curid=3388174", "title": "Composto organometallico", "text": ""}
{"id": "3388184", "revid": "4252", "url": "https://it.wikipedia.org/wiki?curid=3388184", "title": "Sinassario Costantinopolitano", "text": ""}
{"id": "3388185", "revid": "4252", "url": "https://it.wikipedia.org/wiki?curid=3388185", "title": "Sinassario Alessandrino", "text": ""}
{"id": "3388198", "revid": "838137", "url": "https://it.wikipedia.org/wiki?curid=3388198", "title": "Pawn (linguaggio)", "text": "Il PAWN \u00e8 un linguaggio di programmazione open source sviluppato nel 1998 dall'azienda olandese CompuPhase.\nIl linguaggio era denominato Small fino alla release 3, pubblicata a \"marzo 2005\".\nPAWN \u00e8 distribuito sotto Licenza Apache.\nConcetti generali.\nIl PAWN \u00e8 un linguaggio con una sintassi simile al C e fortemente influenzato dallo Small-C\nIl codice sorgente, solitamente contenuto in un file .pwn, viene processato dal compilatore. Si otterr\u00e0 dunque un altro file eseguibile contenente il bytecode generato durante il processo di compilazione. Tale file ha estensione .amx e ha bisogno della virtual machine per essere eseguito.\nIl pacchetto disponibile sul sito ufficiale comprende l'IDE Quincy che permette la compilazione dei file sorgente (.p o .pwn) e dispone di un debugger.\nUtilizzi.\nIl linguaggio PAWN \u00e8 utilizzato da alcuni progetti online come principale mezzo di sviluppo. Ad esempio \u00e8 utilizzato insieme al C++ come principale linguaggio per lo sviluppo della mod non ufficiale per denominata \"San Andreas Multiplayer\". Mediante il PAWN, gli hoster dei server possono creare varie modalit\u00e0 di gioco (\"gamemodes\") che comunicando con il client dei singoli utenti permette interazioni non disponibili nella modalit\u00e0 singleplayer.\n\u00c8 anche utilizzata per i server della mod non ufficiale per denominata \"Vice City MultiPlayer\".\n\u00c8 inoltre utilizzata per la creazione di script per le mod di \"Half-Life\" AMX Mod X e SourceMod.\nEsempi.\nQuesto \u00e8 il classico esempio 'Hello World':\nmain() \n print(\"Hello World!\");\n return 0;\nQuesto codice scriver\u00e0 sulla console 4 numeri casuali:\nmain() \n new digit[4]; // Introduce un vettore (array) di 4 elementi (0, 1, 2 e 3)\n for(new i=0; i&lt;4; i++) // Inizier\u00e0 un loop di 4 giri\n digit[i] = random(500); // la variabile digit con indice i assumer\u00e0 un valore da 0 499\n printf(\"Digit %d's value is %d.\", i, digit[i]); // Mostra il risultato nella console\n return 0; "}
{"id": "3388201", "revid": "287204", "url": "https://it.wikipedia.org/wiki?curid=3388201", "title": "Erik Larsen", "text": "\u00c8 noto come cofondatore della casa editrice indipendente Image Comics (1992), di cui \u00e8 tuttora partner e della quale \u00e8 stato l'editore tra il 2004 e il 2008 mentre ora ne \u00e8 il direttore finanziario. Ha pubblicato i suoi lavori per la Image Comics con il proprio marchio Highbrow Entertainment, in cui compaiono anche i fumetti del suo personaggio pi\u00f9 celebre e longevo, \"Savage Dragon\", del quale sta realizzando ininterrottamente dal 1993 una serie regolare.\nHa debuttato come autore professionista negli anni ottanta sulla serie \"Megaton\" e, grazie a Jim Shooter, ha poi ottenuto il suo primo lavoro per una grande casa editrice, la Marvel Comics, dove si \u00e8 distinto per le sue storie dell'Uomo Ragno e con la quale torna saltuariamente a collaborare. Ha lavorato anche per la AC Comics e la DC Comics."}
{"id": "3388209", "revid": "276327", "url": "https://it.wikipedia.org/wiki?curid=3388209", "title": "Luigi di Gravina", "text": ""}
{"id": "3388210", "revid": "245802", "url": "https://it.wikipedia.org/wiki?curid=3388210", "title": "Alessandro Barbucci", "text": "Carriera.\nHa esordito nel 1993 su \"Paperino\", nel 1994 su \"Topolino\", per poi contribuire a serie come \"PKNA\" e alla creazione di \"W.I.T.C.H.\", fino al 2002.\nHa insegnato \"Tecniche miste\" all'Accademia Disney tra il 1996 e il 1998.\n\u00c8 stato sposato con la collega Barbara Canepa, con cui nel 2000 ha creato per \"Soleil\" la serie fantascientifica \"Sky Doll, \"che gode di una pubblicazione internazionale. In Italia Sky Doll \u00e8 stato pubblicato dalla casa editrice Vittorio Pavesio Productions e successivamente da Bao Publishing.\nNel 2003 \u00e8 tornato a collaborare con la Disney, per l'etichetta Buena Vista Comics, co-creando, sempre con Barbara Canepa, la serie \"Monster Allergy\", in seguito trasposta sul piccolo schermo.\nNel 2010 ha lavorato per Gl\u00e9nat su \"Lord of Burger\".\nPremi.\nHa ricevuto il premio \"Topolino d'Oro\" nel 1997, per Paperino Paperotto e PKNA, e nel 2002 per il primo episodio di \"W.I.T.C.H.\"."}
{"id": "3388211", "revid": "287204", "url": "https://it.wikipedia.org/wiki?curid=3388211", "title": "31 Crateris", "text": "31 Crateris \u00e8 una stella subgigante blu di magnitudine 5,2 posta alla distanza di 1753 anni luce dal sistema solare.\nSebbene il suo numero di Flamsteed la associ alla costellazione del Cratere, la stella \u00e8 visibile nell'adiacente costellazione del Corvo; venne inclusa in questa costellazione quando, nel 1930, l'Unione Astronomica Internazionale stabil\u00ec i confini delle costellazioni in modo rigoroso.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a 5,2 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra febbraio e giugno; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSi tratta di una variabile rotante ellissoidale, la cui magnitudine varia tra 5,190 e 5,230.\nLa stella 31 Crateris \u00e8 balzata all'attenzione degli astronomi quando ne furono rilevate le emissioni nell'ultravioletto estremo (\u03bb &lt; ) dagli strumenti a bordo del Mariner 10, nel marzo del 1974, in prossimit\u00e0 di Mercurio. Ritenendo che le radiazioni ultraviolette venissero attenuate dal mezzo interstellare, gli studiosi valutarono la possibilit\u00e0 di aver scoperto una luna del pianeta.\nDopo delle analisi frenetiche - la notizia dell'esistenza della luna, sebbene ancora ipotetica, aveva gi\u00e0 raggiunto i giornali - si comprese che l'oggetto osservato non era in orbita attorno al pianeta, bens\u00ec una stella molto calda, 31 Crateris per l'appunto. La scoperta si rivel\u00f2 ad ogni modo importante, perch\u00e9 apr\u00ec la strada all'astronomia nell'ultravioletto estremo."}
{"id": "3388215", "revid": "21583", "url": "https://it.wikipedia.org/wiki?curid=3388215", "title": "Metillitio", "text": "Il metillitio \u00e8 un composto organo-litio con formula empirica CH3Li. Essendo estremamente reattivo nei confronti di tracce di acqua, viene utilizzato in soluzione eterea. Sia allo stato solido che in quello in soluzione tende a formare cluster, in particolare un tetramero a forma di cubano distorto (favorito in soluzione di etere) e un esamero con struttura a prisma esagonale (favorito in soluzione di benzene). Viene utilizzato come reagente nella sintesi organica e in chimica metallorganica.\nSintesi.\nLa sintesi diretta viene realizzata facendo reagire il bromuro di metile con una sospensione di litio in etere dietilico.\nIl bromuro di litio (LiBr) forma un complesso con il metillitio; questo complesso rappresenta la forma commerciale maggiormente disponibile del metillitio. Utilizzando il cloruro di metile come reagente \u00e8 possibile preparare il metillitio puro, non complessato. Il cloruro di litio formatosi, non essendo in grado di complessare il metillitio, forma un precipitato che pu\u00f2 essere separato.\nReazioni.\nIl metillitio, caratterizzato dal possedere una carica parziale negativa localizzata sull'atomo di carbonio, \u00e8 sia una base molto forte che un ottimo nucleofilo.\n\u00c8 utilizzato principalmente come fonte di gruppi metile. Per esempio, i chetoni secondari possono dare alcoli terziari dopo addizione nucleofila e successiva idrolisi acida dell'addotto ottenuto:\nGli alogenuri non metallici vengono convertiti nei corrispettivi composti metilici:\nIn tali reazioni l'utilizzo del metillitio rappresenta una alternativa ai reattivi di Grignard. Il metillitio reagisce anche con l'anidride carbonica producendo acetato di litio:\nFacendo reagire l'alogenuro di un metallo di transizione con CH3Li \u00e8 possibile ottenere composti organometallici metilici, come nel caso del dilitio esametilzirconio:"}
{"id": "3388219", "revid": "81195", "url": "https://it.wikipedia.org/wiki?curid=3388219", "title": "Metil litio", "text": ""}
{"id": "3388220", "revid": "81195", "url": "https://it.wikipedia.org/wiki?curid=3388220", "title": "Litiometile", "text": ""}
{"id": "3388223", "revid": "767487", "url": "https://it.wikipedia.org/wiki?curid=3388223", "title": "Centinex", "text": "I Centinex sono una band death metal svedese formatasi a Hedemora nel 1990, scioltasi nel 2006 e poi riunitasi nel 2014."}
{"id": "3388224", "revid": "108921927", "url": "https://it.wikipedia.org/wiki?curid=3388224", "title": "Marco Pacetti", "text": "Biografia.\nNacque ad Ancona nel 1947 e ivi ottenne la maturit\u00e0 classica al liceo \"Carlo Rinaldini\". Si laure\u00f2 in ingegneria elettronica nel 1972 presso l'Universit\u00e0 degli Studi di Bologna e dall'anno seguente inizi\u00f2 ad operare presso l'universit\u00e0 di Ancona in qualit\u00e0 di ricercatore. Approfond\u00ec i problemi legati all'energetica con particolari studi nell'ambito delle fonti energetiche rinnovabili e del risparmio sui settori civile e industriale. Si occup\u00f2 anche dei fluidi frigoriferi non-CFC e di controllo termico di dispositivi elettronici. Inoltre condusse ricerche nell'ambito dell'agro-alimentare per il trasferimento di nuove tecnologie nella catena del freddo.\n\u00c8 stato eletto presidente di diversi consorzi, cooperazioni e aziende (CORIT, APRE, SVIM, MIT, CASE, CONICS, ADRIALAB), nominato prorettore dell'Universit\u00e0 degli Studi di Ancona nel 1991 e riconfermato nel 1995.\nNel 1997 \u00e8 stato eletto rettore dello stesso ateneo e riconfermato per cinque trienni, nel 2003, nel 2006 e nel 2009. Nel 2002 ha voluto il cambiamento della denominazione dell'ateneo in Universit\u00e0 Politecnica delle Marche. Nel 2013 gli succede Sauro Longhi.\n\u00c8 inoltre autore di numerose pubblicazioni ed \u00e8 ordinario di fisica tecnica industriale presso la Facolt\u00e0 di Ingegneria."}
{"id": "3388225", "revid": "261541", "url": "https://it.wikipedia.org/wiki?curid=3388225", "title": "Universit\u00e0 degli Studi di Ancona", "text": ""}
{"id": "3388230", "revid": "277134", "url": "https://it.wikipedia.org/wiki?curid=3388230", "title": "Takeda Pharmaceutical Company", "text": ""}
{"id": "3388239", "revid": "92723", "url": "https://it.wikipedia.org/wiki?curid=3388239", "title": "Limyra", "text": ""}
{"id": "3388241", "revid": "339392", "url": "https://it.wikipedia.org/wiki?curid=3388241", "title": "Ayavalismo", "text": ""}
{"id": "3388254", "revid": "330270", "url": "https://it.wikipedia.org/wiki?curid=3388254", "title": "Etelredo di Rievaulx", "text": ""}
{"id": "3388256", "revid": "1305772", "url": "https://it.wikipedia.org/wiki?curid=3388256", "title": "Fausto di Bisanzio", "text": "Fausto di Bisanzio (in armeno: \"\u0553\u0561\u057e\u057d\u057f\u0578\u057d \u0532\u0578\u0582\u0566\u0561\u0576\u0564\", P\u2019awstos Buzand; in latino: \"Pavstos Buzand\") \u00e8 stato uno storiografo armeno del V secolo, autore di una \"Storia dell'Armenia\" fondamentale per conoscere il periodo compreso fra il 330 a il 387. \nBiografia.\nNon si sa molto su Fausto di Bisanzio. L'unico riferimento antico risale a Lazzaro di Parp, uno storiografo del V secolo il quale nell'introduzione della sua \"Storia dell'Armenia\" cita, fra gli storiografi che lo hanno preceduto, Agatangelo e \u00abP'awstos Buzandac'i\u00bb, nome quest'ultimo interpretato di solito come Fausto di Bisanzio. Nella \"Storia degli Armeni\" di Fausto \u00e8 citato un vescovo collaboratore di San Narses di nome \u00abP\u2019awstos\u00bb (Fausto), col quale alcuni hanno identificato l'autore. Anahit Perikhanian ha attribuito tuttavia al termine \u00ab\"buzand\"\u00bb il significato di \u00abbardo\u00bb, anzich\u00e9 quello di \u00ab\"bizantino\"\u00bb; questa ipotesi ha spinto Nina Garso\u00efan ha intitolare la sua traduzione in lingua inglese della \"Storia\" di Fausto, \u00ab\"The epic histories\"\u00bb.\nLa \"Storia degli Armeni\".\nAnche il titolo \"Storia degli Armeni\" (traslitterazione dall'armeno: \"P'awstosi Buzandac'woy Patmut'iwn Hayoc'\") \u00e8 di Lazzaro di Parp. L'opera tratta la storia degli Armeni dal 330 (morte di Tiridate III di Armenia) al 387 (divisione dell'Armenia fra Bisanzio e i Persiani). L'opera \u00e8 divisa in quattro libri, numerati attualmente dal III (\"Inizio) al VI (\"Fine\"). Lazzaro di Parp cita come secondo libro quello che per noi \u00e8 il IV, il che fa ritenere che l'attuale numerazione dei libri sia riferita a una raccolta costituita dopo il V secolo e che comprendeva inizialmente due libri, probabilmente di altro autore. Garso\u00efan ha comunque dimostrato che la \"Storia\" di Fausto fu scritta direttamente in armeno, e non in greco e poi tradotta in armeno come si era supposto in precedenza. L'opera \u00e8 comunque importante nella letteratura armena per la limpidezza dello stile e per il contenuto; l'autore fornisce infatti anche informazioni preziose sui costumi e sulla vita religiosa nel Regno d'Armenia del IV secolo."}
{"id": "3388257", "revid": "55935", "url": "https://it.wikipedia.org/wiki?curid=3388257", "title": "Fausto Bizantino", "text": ""}
{"id": "3388265", "revid": "124545093", "url": "https://it.wikipedia.org/wiki?curid=3388265", "title": "John Mathieson", "text": "Molto attivo nel campo dei video pubblicitari e musicali, al cinema ha collaborato in particolare con Ridley Scott, per il quale ha curato la fotografia di cinque film: \"Il gladiatore\" (2000), \"Hannibal\" (2001), \"Il genio della truffa\" (2003), \"Le crociate - Kingdom of Heaven\" (2005) e \"Robin Hood\" (2010).\n\u00c8 stato candidato due volte all'Oscar alla migliore fotografia, nel 2001 per \"Il gladiatore\" e nel 2005 per \"Il fantasma dell'Opera\".\nBiografia.\nDopo gli studi all'High Sycombe College of Art, John Mathieson compie il proprio apprendistato professionale con il direttore della fotografia messicano Gabriel Berist\u00e1in. In seguito, nel giro di pochi anni lavora a innumerevoli video musicali, fra cui spicca quello della canzone \"Peek-a-Boo\" dei Siouxsie and the Banshees, e spot pubblicitari, in particolare per la compagnia RSA con i fratelli Tony e Ridley Scott e il figlio del secondo, Jake.\nEsordisce al cinema a met\u00e0 degli anni novanta con il m\u00e9lo \"Pigalle\" (1994), diretto dal francese Karim Dridi, con il quale lavora anche per il successivo \"Bye-Bye\" (1995), evidenziando in entrambi i film un gusto visivo dai forti contrasti, derivato dai video musicali. Ancor pi\u00f9 visionario \u00e8 il film biografico sul pittore Francis Bacon \"Love Is the Devil\" (1998), diretto dal regista di video musicali John Maybury.\nDopo le numerose e proficue collaborazioni in campo pubblicitario, Mathieson alla fine degli anni novanta viene coinvolto dagli Scott anche nelle loro produzioni cinematografiche: nel 1998 cura la fotografia degli effetti speciali di \"Nemico pubblico\" diretto da Tony, l'anno successivo affianca Jake nel suo esordio cinematografico, \"Plunkett &amp; Macleane\", e nel 2000 raggiunge la consacrazione professionale con lo spettacolare kolossal storico \"Il gladiatore\", diretto da Ridley, che gli vale la candidatura all'Oscar alla migliore fotografia e la vittoria del Premio BAFTA e di svariati altri riconoscimenti. \nNegli anni successivi lavora ancora insieme a Ridley Scott sia per film di ambientazione contemporanea (\"Hannibal\" e \"Il genio della truffa\") che storica (\"Le crociate - Kingdom of Heaven\" e \"Robin Hood\"), ma \u00e8 il musical \"Il fantasma dell'Opera\" (2004), diretto da Joel Schumacher, nel quale reinterpreta con raffinata maestria l'immaginario teatrale ricreando un'illuminazione ottocentesca, che gli permette di conquistare una seconda candidatura all'Oscar.\nNel 2009 cura le immagini del film \"Cracks\", esordio alla regia di un lungometraggio cinematografico di un altro membro della famiglia Scott, Jordan, figlia di Ridley."}
{"id": "3388266", "revid": "330270", "url": "https://it.wikipedia.org/wiki?curid=3388266", "title": "Pavel Evdokimov", "text": ""}
{"id": "3388269", "revid": "1573940", "url": "https://it.wikipedia.org/wiki?curid=3388269", "title": "Cerobothrium", "text": "Cerobothrium , \u00e8 un genere di insetti della famiglia degli Ephydridae (Diptera: Schizophora). Si tratta di un genere poco studiato, di cui si hanno poche informazioni derivate in gran parte dalla revisione di alcune specie che in passato erano classificate in altri gruppi di efidridi.\nSistematica.\nIl genere comprende quattro specie:\n\"Cerobothrium\" fu istituito da Frey (1958) per includervi la sola specie \"C. ptahi\". Per oltre un ventennio, il genere \u00e8 rimasto monotipico, ma a partire dagli anni novanta] sono state aggiunte altre tre specie, portando a quattro il numero complessivo:\n\"C. lituscolum\" era in origine classificato nel genere \"Pelignellus\", che comprendeva \"Pelignellus subnudus\" (specie tipo) e \"Pelignellus lituscolus\". Mathis &amp; Zatwarnicki (1990) riclassificarono la specie tipo spostandola nel genere \"Atissa\" e ridussero \"Pelignellus\" a sinonimo minore. La specie \"Pelignellus lituscolus\" rimase senza collocazione sistematica fino all'anno successivo: Zatwarnicki la spost\u00f2 in \"Cerobothrium\" attribuendole il nome \"C. lituscolum\". Il BioSystematic Database of World Diptera non registra questa classificazione, in quanto riporta ancora come validi il genere \"Pelignellus\" e le specie in esso classificate in passato. \n\"C. insulatum\" \u00e8 descritta come nuova specie da Mathis &amp; Zatwarnicki (2003) nell'ambito di un catalogo degli efidridi delle Seychelles.\n\"C. ligabuei\", infine, era in origine classificata nel genere \"Asmeringa\", ma Mathis &amp; Zatwarnicki (2003) l'hanno spostata in \"Cerobothrium\". Questa revisione tassonomica non \u00e8 registrata nel BDWD, che riporta ancora come nome valido \"Asmeringa ligabuei\".\nIn merito alla collocazione tassonomica di \"Cerobothrium\", i riferimenti bibliografici a questo genere sono alquanto rari, tuttavia la posizione nella trib\u00f9 Atissini \u00e8 riportata da Zatwarnicki (1991) in occasione della ridenominazione di \"Pelignellus lituscolus\"\nDistribuzione.\nIl genere ha un'ampia distribuzione geografica, che si estende dall'Africa all'Asia in tre distinte regioni zoogeografiche, tuttavia le quattro specie avrebbero areali piuttosto ristretti, almeno in base alle segnalazioni, limitati a regioni insulari dei due continenti. \"P. ptahi\" \u00e8 una specie afrotropicale, segnalata nelle isole del Capo Verde, \"C. lituscolum\" \u00e8 invece paleartica, presente nell'isola di Hokkaid\u014d (Giappone). \"C. insulatum\" e \"C. ligabuei\" si caratterizzano, come molti efidridi, per la disgiunzione in differenti regioni dell'Oceano Indiano: la prima \u00e8 segnalata nelle Seychelles (ecozona afrotropicale), la seconda nelle Maldive (ecozona orientale)."}
{"id": "3388274", "revid": "46291", "url": "https://it.wikipedia.org/wiki?curid=3388274", "title": "Euphorbia virosa", "text": "Euphorbia virosa \u00e8 una pianta della famiglia delle Euphorbiaceae originaria di Angola, Namibia e Sudafrica.\nDescrizione.\nHa il fusto principale corto, generalmente contorto, da cui emergono rami di 5\u201310\u00a0cm. Questi rami (senza foglie per limitare la traspirazione) hanno 5-8 bordi da cui crescono ad intervalli regolari le spine.\nLa pianta contiene all'interno dei rami un latice con propriet\u00e0 cancerogene. Questa sostanza \u00e8 molto tossica ed \u00e8 utilizzata dai Boscimani per immergere le punte delle frecce da caccia. \nQuesta sostanza provoca irritazione alla pelle per contatto e pu\u00f2 indurre cecit\u00e0 permanente se a contatto con gli occhi.\nDistribuzione e habitat.\n\"Euphorbia virosa\" \u00e8 endemica delle Province del Capo, in Sudafrica, dal fiume Orange fino all'Angola meridionale, e della Namibia."}
{"id": "3388288", "revid": "827882", "url": "https://it.wikipedia.org/wiki?curid=3388288", "title": "Channing", "text": ""}
{"id": "3388301", "revid": "3831", "url": "https://it.wikipedia.org/wiki?curid=3388301", "title": "Ponte Macinaia", "text": ""}
{"id": "3388303", "revid": "122711962", "url": "https://it.wikipedia.org/wiki?curid=3388303", "title": "Perilene", "text": "Il perilene \u00e8 un idrocarburo policiclico aromatico con formula C20H12. In condizioni normali \u00e8 un solido cristallino giallo. \u00c8 il capostipite dei coloranti detti \"rileni\".\nPropriet\u00e0 fisiche.\nIl perilene \u00e8 un solido cristallino giallo e fonde a 276-279 \u00b0C. Come tutti i composti policiclici aromatici, il perilene \u00e8 poco solubile in acqua (1,2 \u00d7 10-5 mmol/L), mentre \u00e8 solubile in solventi organici. Ha un massimo di assorbimento a 434 nm, con coefficiente di assorbimento molare di 38500 a questa lunghezza d'onda. Il perilene \u00e8 un semiconduttore organico. I derivati del perilene sono pi\u00f9 intensamente colorati e sono resistenti al calore e alle sostanze chimiche. \nLuminescenza.\nIl perilene possiede una fluorescenza blu. Il perilene e i suoi derivati sono usati come droganti per generare luminescenza blu in dispositivi OLED.\nStruttura molecolare e configurazione elettronica.\nLa molecola di perilene consiste di due unit\u00e0 naftalene collegate da legami carbonio-carbonio nelle posizioni 1 e 8 di entrambe le unit\u00e0 naftalene. Tutti gli atomi di carbonio sono ibridati \"sp\"2. Nel disegnare la struttura del perilene \u00e8 importante non rappresentare l'anello centrale come un quinto anello benzenico. Cos\u00ec facendo due atomi di carbonio risulterebbero ibridati \"sp\"3, e parte della molecola non sarebbe pi\u00f9 aromatica, in disaccordo con le sue propriet\u00e0 di fluorescenza. La struttura del perilene \u00e8 stata ampiamente studiata tramite cristallografia a raggi X. La molecola risulta planare con simmetria \"D\"2\"h\".\nSintesi.\nIl perilene fu isolato per la prima volta da Roland Scholl nel 1910. Si prepara per riscaldamento di naftalina con cloruro di alluminio o altri acidi di Lewis.\nTossicit\u00e0 / Indicazioni di sicurezza.\nA differenza di altri idrocarburi policiclici aromatici, che sono spesso cancerogeni, il perilene non \u00e8 considerato pericoloso secondo la Direttiva 67/548/CEE. Va comunque maneggiato con le normali precauzioni dovute con i composti chimici.\nReperibilit\u00e0 in natura.\nIl perilene sulla terra \u00e8 presente nel catrame e nel particolato dovuto all'inquinamento atmosferico. Si pu\u00f2 ritrovare anche in crinoidi fossili e in termitai tropicali, nonch\u00e9 nella torba, in rocce sedimentarie recenti in fondo a corpi idrici, e in petrolio greggio. Vi sono dibattiti sulla possibile origine del perilene dalla degradazione del legno ad opera di funghi."}
{"id": "3388312", "revid": "580197", "url": "https://it.wikipedia.org/wiki?curid=3388312", "title": "Gentofte Volley (pallavolo femminile)", "text": "Il Gentofte Volley \u00e8 una societ\u00e0 pallavolistica femminile danese con sede a Gentofte: milita nel campionato di VolleyLigaen.\nStoria della societ\u00e0.\nIl Gentofte Volley non \u00e8 mai stata una squadra di vertice danese e nella sua storia non ha mai vinto alcuna competizione: tra la fine degli anni novanta e l'inizio del nuovo millennio \u00e8 per\u00f2 riuscita ad ottenere alcuni buoni risultati come il secondo posto in Coppa di Danimarca nel 1997 e due terzi posti in campionato nel 2000 e 2001.\nNel 2007 conquista nuovamente il secondo posto nella coppa nazionale."}
{"id": "3388313", "revid": "1337338", "url": "https://it.wikipedia.org/wiki?curid=3388313", "title": "Giochi della chimica", "text": "I Giochi della chimica sono una manifestazione culturale che ha lo scopo di promuovere tra i giovani l'interesse per questa disciplina e di selezionare la squadra italiana per le Olimpiadi internazionali della chimica.\nI Giochi della chimica, annualmente organizzati dalla Societ\u00e0 Chimica italiana (SCI), sono nati nel 1984 in Veneto presso l'Universit\u00e0 degli Studi di Padova, e sono rimasti per tre anni una manifestazione a carattere regionale.Dal 1987 sono diventati una competizione nazionale e si svolgono in due fasi: una fase regionale ed una fase nazionale. Nella fase nazionale vengono selezionati i componenti che rappresenteranno l'Italia alle Olimpiadi internazionali della chimica (IChO - International Chemistry Olympiad).La manifestazione \u00e8 rivolta a tutti i ragazzi delle scuole d'Italia ed \u00e8 divisa, per diversi gradi di competenza, nelle tre categorie A, B e C:\nOgni anno vengono selezionati 8 studenti che faranno 2 settimane di allenamenti intensivi presso il Collegio Ghislieri di Pavia. \nCollegamenti esterni.\nSCI - Societ\u00e0 chimica italiana Sito ufficiale"}
{"id": "3388314", "revid": "1934238", "url": "https://it.wikipedia.org/wiki?curid=3388314", "title": "Apple A5", "text": "L'Apple A5 e A5X sono processori Package on Package (PoP) system-on-a-chip (SoC) progettati da Apple Inc, prodotti da Samsung e costruiti da TSMC come evoluzione dell'Apple A4. Il processore venne presentato durante la presentazione del tablet iPad 2 e viene utilizzato per il telefono iPhone 4S, iPad (terza generazione), iPad mini (prima generazione), iPod touch quinta generazione e per la Apple TV.\nIl numero di modello \u00e8: S5L8940X (A5) e S5L8945X (A5X).\nIl processore risale al 2011.\nProgetto.\nIl progetto dell'A5 \u00e8 basato su un processore dual core ARM Cortex-A9 MPCore con set di istruzioni ARMv7 con unit\u00e0 NEON SIMD e processore grafico dual core PowerVR SGX543MP2. Apple dichiar\u00f2 che il processore aveva una frequenza di funzionamento di 1\u00a0GHz, ma questa \u00e8 la frequenza massima di funzionamento dato che il sistema regola dinamicamente il clock per contenere i consumi del sistema. Apple ha incluso nel processore alcune customizzazioni; la prima \u00e8 un'unit\u00e0 di image processing (ISP), utilizzata per operazioni di processing delle immagini, come il riconoscimento dei volti, il bilanciamento del bianco nelle fotografie o la stabilizzazione automatica del filmati. Un'altra customizzazione \u00e8 l'unit\u00e0 \"earSmart\", utilizzata per cancellare il rumore ambientale durante le telefonate.\nApple, durante la presentazione, dichiar\u00f2 che il processore era due volte pi\u00f9 potente del precedente processore Apple A4 e che il comparto grafico era nove volte pi\u00f9 potente del predecessore. Il contenitore dell'A5 racchiude 512 MB di memoria a basso consumo DDR2 a 533\u00a0MHz. Alla presentazione si \u00e8 stimato che il nuovo processore costasse il 75% in pi\u00f9 del predecessore.\nAl dicembre 2011 il processore A5 \u00e8 prodotto nello stabilimento Samsung di Austin, in Texas. Samsung ha investito nello stabilimento 3.6 miliardi e sebbene lo stabilimento sia in grado di produrre chip di diverso tipo (processori, memorie, ecc.), la quasi totalit\u00e0 della capacit\u00e0 produttiva \u00e8 dedicata alla produzione dell'A5.\nApple A5 (S5L8940).\nApple utilizz\u00f2 il primo processore A5 per l'iPhone 4S e per l'iPad 2.\nApple A5 (S5L8942).\nApple utilizza la seconda versione del chip A5 per la terza generazione di Apple TV e per gli iPad 2 prodotti dal 7 marzo 2012 nonch\u00e9 per gli iPod Touch di 5\u00aa Generazione e per l'iPad mini. Queste versioni si differenziano dalla precedente per il diverso processo produttivo, il processore viene prodotto con un processo a 32\u00a0nm (la prima versione utilizzava un processo a 45\u00a0nm). Il nuovo processo ha permesso di ridurre la dimensione del chip del 40% e di incrementare l'autonomia del dispositivo sino a due ore. L'Apple TV utilizza un processore con un solo core attivo mentre nell'iPad 2 e nell'iPod Touch di 5\u00aa Generazione e nell'iPad mini viene montato un processore con entrambi i core funzionanti.\nApple A5X (S5L8945).\nApple ha presentato l'AppleA5X il 7 marzo 2012 con la presentazione dell'iPad di terza generazione. L'A5X \u00e8 dotato di un processore dual core a 1\u00a0GHz (lo stesso dell'Apple A5), ma il comparto grafico \u00e8 basato su un processore quad core PowerVR SGX543MP4. L'A5X, a differenza dell'originale A5, utilizza una memoria esterna e non inclusa nel package; il processo produttivo rimane a 45\u00a0nm. Il raddoppio del comparto grafico ha prodotto un aumento del die che \u00e8 passato dai 132,4\u00a0mm2 dell'originale A5 ai 165\u00a0mm2 dell'A5X, con un aumento del 25%."}
{"id": "3388315", "revid": "1543377", "url": "https://it.wikipedia.org/wiki?curid=3388315", "title": "BNP Paribas Open 2011 - Singolare femminile", "text": "Il singolare femminile del BNP Paribas Open 2011 \u00e8 stato un torneo di tennis facente parte del WTA Tour 2011.\nLa detentrice del titolo era Jelena Jankovi\u0107 ma \u00e8 stata sconfitta al quarto turno da Ana Ivanovi\u0107.\nCaroline Wozniacki ha battuto in finale Marion Bartoli per 6-1, 2-6, 6-3.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "3388323", "revid": "767487", "url": "https://it.wikipedia.org/wiki?curid=3388323", "title": "Henry Johansen", "text": "Carriera.\nGiocatore.\nClub.\nGioc\u00f2 per l'intera carriera con la maglia del V\u00e5lerenga. Si guadagn\u00f2 il soprannome \"Tippen\".\nNazionale.\nJohansen gioc\u00f2 48 incontri per la . Debutt\u00f2 il 10 ottobre 1926, nella sconfitta per quattro a tre contro la . Fece parte della squadra che vinse il bronzo olimpico a Berlino 1936 e partecip\u00f2 al .\nAllenatore.\nDivent\u00f2 tecnico del V\u00e5lerenga in due distinte occasioni, prima nel 1944 e poi nel 1949.\nAltri sport.\nJohansen fu attivo anche nel salto con gli sci, venendo premiato con lo Egebergs \u00c6respris nel 1938. Pratic\u00f2 anche bandy e hockey su ghiaccio."}
{"id": "3388329", "revid": "358169", "url": "https://it.wikipedia.org/wiki?curid=3388329", "title": "Campionati europei di atletica leggera indoor 2011 - Salto in alto femminile", "text": "La gara si \u00e8 svolta il 5 e il 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nQualificazioni.\nSi qualificano alla finale le atlete che superano la misura di 1,94 (Q) oppure le 8 migliori."}
{"id": "3388331", "revid": "1442080", "url": "https://it.wikipedia.org/wiki?curid=3388331", "title": "Marc Millecamps", "text": ""}
{"id": "3388336", "revid": "123699695", "url": "https://it.wikipedia.org/wiki?curid=3388336", "title": "L'Osservatore Triestino", "text": "L'Osservatore Triestino fu un quotidiano fondato il 3 luglio 1784 da Giuseppe de Coletti, gi\u00e0 fondatore a Gorizia dell'Accademia degli Arcadi Romano-Sonziaci e a Trieste dell'Accademia degli Arcadi Triestini. Fu pubblicato fino al 1933.\nSi rivolgeva alla parte della citt\u00e0 favorevole alla Casa d'Austria, tanto da divenire anche una specie di notiziario ufficiale del governo austriaco. Il giornale si dedicava principalmente, ma non solo, alla legislazione, al commercio ed alla letteratura. Verr\u00e0 stampato nella tipografia del Lloyd Austriaco che, dal 1842 al 1883, era situato nella galleria del Tergesteo. Per il giornale, tra gli altri, scrissero anche Pietro Kandler, sotto lo pseudonimo di Giusto Traibor, Giuseppe de Lignani (1830-1843) e Carlo Gregorutti."}
{"id": "3388339", "revid": "1442080", "url": "https://it.wikipedia.org/wiki?curid=3388339", "title": "Theo Custers", "text": ""}
{"id": "3388344", "revid": "767487", "url": "https://it.wikipedia.org/wiki?curid=3388344", "title": "Kristian Henriksen", "text": "Carriera.\nGiocatore.\nClub.\nHenriksen gioc\u00f2 per Sarpsborg, Lyn Oslo e Frigg a livello di club. Fu soprannominato \"Svarten\".\nNazionale.\nDisput\u00f2 28 incontri per la . Debutt\u00f2 in Nazionale il 2 settembre 1934, nella vittoria per quattro a due sulla . Fece parte della squadra che vinse il bronzo olimpico a Berlino 1936: fu per\u00f2 una riserva e non scese mai in campo nel torneo. Due anni dopo, partecip\u00f2 al .\nAllenatore.\nHenriksen fu allenatore del V\u00e5lerenga in due diverse circostanze: la prima volta dal 1947 al 1948 e la seconda dal 1957 al 1958. Nel 1950, fu l'allenatore del Drafn. Ricopr\u00ec anche l'incarico di commissario tecnico della Norvegia."}
{"id": "3388346", "revid": "1873", "url": "https://it.wikipedia.org/wiki?curid=3388346", "title": "Arroz con costra", "text": "L'arroz con costra (o \"arr\u00f2s amb crosta\" in valenzano), letteralmente \"riso con crosta\", \u00e8 un piatto della cucina spagnola, tipico della Comunit\u00e0 Valenzana, e in particolare delle comarche alicantine di Baix Vinalop\u00f3, Marina Alta e Vega Baja del Segura.\n\u00c8 costituito da riso e vari tipi di salsiccia (bianca, rossa, sanguinaccio) ricoperti con uova. Altri ingredienti aggiuntivi, che possono variare da zona a zona, possono essere pomodoro, aglio, zafferano, coniglio o ceci."}
{"id": "3388349", "revid": "599013", "url": "https://it.wikipedia.org/wiki?curid=3388349", "title": "Gerard Plessers", "text": ""}
{"id": "3388350", "revid": "298229", "url": "https://it.wikipedia.org/wiki?curid=3388350", "title": "Campionati europei di atletica leggera indoor 2011 - 800 metri piani maschili", "text": "La gara si \u00e8 svolta dal 4 al 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nPrimo turno.\nI primi 2 di ogni batteria e i 2 migliori tempi si qualificano per le semifinali.\nSemifinali.\nI primi 3 di ogni batteria si qualificano alla finale."}
{"id": "3388358", "revid": "729019", "url": "https://it.wikipedia.org/wiki?curid=3388358", "title": "Gyrojet", "text": "Con il termine Gyrojet si indica un tipo di arma da fuoco costruita negli anni '60.\nIl nome deriva dal metodo di stabilizzazione dei proiettili. Queste armi si distinguono per una caratteristica unica; esse sparano dei piccoli razzi dotati di un serbatoio pieno di propellente solido anzich\u00e9 pallottole normali. Queste armi sono silenziose, praticamente non hanno rinculo e possono essere costruite in modo tale da essere molto pi\u00f9 leggere delle normali armi da fuoco che devono resistere alla grande pressione generata dalla polvere da sparo.\nIl principale difetto di quest'arma \u00e8 la bassa velocit\u00e0 della pallottola appena uscita dalla canna, la velocit\u00e0 aumenta molto raggiungendo i 380\u00a0m/s dopo circa 9\u00a0m.\nStoria.\nDurante i primi anni '60 la MB Associates, fondata da Robert Maynard e Arthur Bill costru\u00ec una nuova arma chiamata Gyrojet, un lanciarazzi portatile. Essa era pubblicizzata come silenziosa e pratica per il tiro subacqueo, ma in effetti la gyrojet si dimostr\u00f2 inaffidabile e poco accurata; inoltre tali armi non sono utilizzabili nelle distanze corte perch\u00e9 acquistano piena potenza solo dopo circa 10\u00a0m.\nQualche pistola gyrojet venne utilizzata dagli ufficiali americani in Vietnam ma con scarsi risultati, e verso la fine degli anni '60 il progetto gyrojet venne abbandonato.\nDescrizione.\nIl progetto gyrojet fu uno dei rari tentativi di costruire un'arma con caratteristiche completamente nuove. L'obiettivo era costruire un'arma silenziosa priva di rinculo e molto efficiente anche sott'acqua. Quest'arma si allontana molto dalle armi da fuoco convenzionali, infatti anzich\u00e9 sparare pallottole inerti quest'arma lancia piccoli razzi di metallo pi\u00f9 grandi delle pallottole sparate dalle normali armi da fuoco portatili. Ogni proiettile contiene il suo motore a razzo e i mezzi di stabilizzazione, che possono essere di due tipi: il primo consiste in alcune alette retrattili, il secondo in quattro fori inclinati dai quali esce parte del propellente che imprime alla pallottola un moto rotatorio. Entrambe le tecniche sfruttano l'effetto giroscopico per stabilizzare il razzo. Il combustibile presente nel serbatoio brucia per circa 1/10 di secondo, raggiungendo la velocit\u00e0 massima di circa 380\u00a0m/s dopo circa 20 metri dalla canna. La velocit\u00e0 di uscita \u00e8 di circa 30\u00a0m/s e a causa di ci\u00f2 l'arma \u00e8 praticamente inutilizzabile per distanze inferiori ai 5\u201310\u00a0m.\nUn altro problema di quest'arma \u00e8 la sua scarsa affidabilit\u00e0, anche in condizioni ideali infatti circa un proiettile ogni 100 si rivela difettoso; in condizioni normali questa percentuale cresce sensibilmente. \nOltre a questo bisogna menzionare la sua scarsa precisione causata dall'insufficiente stabilizzazione del proiettile nei primi metri di traiettoria.\nGli unici pregi di questo tipo di arma sono la mancanza di rinculo e l'assenza del rumore prodotto dallo sparo; il pioiettile produce infatti solo un leggero sibilo.\nI lanciarazzi Gyrojet vennero costruiti in alluminio con una canna forata. Nell'impugnatura possono essere contenuti fino a sei razzi. Il caricatore non estraibile viene caricato dall'alto aprendo un apposito coperchio. Dopo aver caricato l'ultimo proiettile \u00e8 gi\u00e0 \"in canna\" posto davanti al percussore fisso situato sul fondo della canna. Premendo il grilletto il cane ruota verso la parte posteriore colpisce la punta del proiettile schiacciandolo contro il percussore. A questo punto il combustibile si accende e accelera il proiettile lungo la canna. Il passaggio del razzo riarma il cane e libera lo spazio per la carica successiva passa dal caricatore alla posizione di tiro. Naturalmente prima di sparare il primo colpo \u00e8 necessario armare il cane spostando in avanti l'apposita leva posta davanti al grilletto.\nVarianti.\nGyrojet MkI.\nMentre poche Gyrojet vennero testate in combattimento dall'esercito americano, la maggior parte venne venduta sul mercato civile a partire dalla seconda met\u00e0 degli anni '60. Erano il modello Mark I Gyrojets, sparano un razzo calibro a.51.\nGyrojet MkII.\nNel 1968, con lo statunitense Gun Control Act of 1968 venne introdotto un nuovo termine legale, la \"destructive device\". Sotto questa legge ogni arma che spari proiettili riempiti di esplosivo dal calibro superiore al mezzo pollice venne considerato un \"apparecchio distruttivo\", venne introdotta una tassa per ottenere la licenza di possesso di tali armi. Negli anni successivi questo tipo di distinzione cambi\u00f2 ma nel frattempo la MBA costru\u00ec la Gyrojet Mark II che utilizza razzi calibro.49.\nGyrojet Fucile d'assalto.\nLa variante fucile d'assalto con l'impugnatura e il calcio simili a quelli dell'M16. Questa variante \u00e8 completamente automatica con un caricatore estraibile. Per aumentarne la capacit\u00e0 \u00e8 stato costruito anche il modello calibro 6\u00a0mm.\nGyrojet Carabina.\nFunzionamento uguale a quello della pistola con in aggiunta il calcio e una canna pi\u00f9 lunga.\nGyrojet Derringer.\nImage\nUna pistola del tipo Derringer con la canna superiore adatta a sparare un razzo Gyrojet.\nGyrojet Segnalatore.\nImage\nIl principio di funzionamento venne anche preso in considerazione per la costruzione di razzi segnalatori d'emergenza e un'idea simile venne considerata anche per un lanciagranate. La versione da sopravvivenza venne utilizzata per diversi anni nei kit di sopravvivenza e per segnalazioni i razzi erano disponibili nei colori bianco, verde blu e rosso. Conosciuto come il segnalatore gyrojet era costituito di una cartucciera da sei colpi. I razzi raggiungono un'altezza effettiva di 500 metri.\nGyrojet Lancejet.\nUna variante subacquea, venne presa in considerazione per l'utilizzo militare ma subito scartata per la sua bassa accuratezza.\nGyrojet LMG.\nProposta per una variante come mitragliatrice leggera."}
{"id": "3388359", "revid": "1442080", "url": "https://it.wikipedia.org/wiki?curid=3388359", "title": "Ren\u00e9 Verheyen", "text": ""}
{"id": "3388364", "revid": "1442080", "url": "https://it.wikipedia.org/wiki?curid=3388364", "title": "Marc Baecke", "text": ""}
{"id": "3388366", "revid": "767487", "url": "https://it.wikipedia.org/wiki?curid=3388366", "title": "Arne Ileby", "text": "Carriera.\nClub.\nIleby gioc\u00f2 l'intera carriera con i club con la maglia del Fredrikstad. Vinse, con questa squadra, quattro coppe nazionali e due campionati.\nNazionale.\nIleby gioc\u00f2 una partita per la : fu infatti schierato titolare nella sconfitta per tre a due contro la , in data 17 settembre 1939. Fece per\u00f2 parte della squadra che vinse il bronzo olimpico a Berlino 1936 e che, due anni dopo, partecip\u00f2 al : non scese mai in campo in nessuna delle due manifestazioni."}
{"id": "3388367", "revid": "69794", "url": "https://it.wikipedia.org/wiki?curid=3388367", "title": "Parco Formentano", "text": ""}
{"id": "3388372", "revid": "1442080", "url": "https://it.wikipedia.org/wiki?curid=3388372", "title": "Maurits De Schrijver", "text": ""}
{"id": "3388376", "revid": "765341", "url": "https://it.wikipedia.org/wiki?curid=3388376", "title": "Scipione Giuseppe Castelbarco", "text": "Biografia.\nFiglio di Francesco Castelbarco e della nobile austriaca Claudia Dorotea von Lodron, il conte Scipione Giuseppe spos\u00f2 nel 1696 Costanza Visconti, figlia del conte Cesare III Visconti. Il matrimonio spost\u00f2 significativamente gli interessi della dinastia trentina dei Castelbarco verso la Lombardia.\nNel 1703, nel contesto delle operazioni militari della Guerra di Successione Spagnola, i possedimenti trentini dei Castelbarco, tra cui anche il palazzo dinastico di Loppio, vennero devastati dalle truppe francesi di passaggio. Il 20 maggio 1707, Scipione Giuseppe ottenne dalla divisione dei beni del padre la giurisdizione di Gresta, il lago di Sant'Andrea, Loppio ed i beni di Arco, Calavino e Cavedine. A partire dal 1715, s'impegn\u00f2 nella ristrutturazione del palazzo dinastico.\nBisognoso di alleanze in una Milano da poco passata sotto il dominio austriaco (v. Trattato di Utrecht), Scipione Castelbarco risolse di legarsi ai Simonetta, famiglia nobile oriunda della Calabria insediatasi da tre secoli nel territorio milanese con ottimi agganci politici. Teresa Castelbarco (...-1786), figlia di Scipione e Costanza Visconti, venne data in sposa ad Antonio Simonetta, ciambellano degli Asburgo in Milano.\nScipione Giuseppe serv\u00ec come ambasciatore di Carlo VI d'Asburgo presso il Ducato di Savoia nel 1717 e fu poi consigliere di stato per gli Asburgo nel 1726, ottenendone una retribuzione di duemila scudi."}
{"id": "3388385", "revid": "31886", "url": "https://it.wikipedia.org/wiki?curid=3388385", "title": "George Morrow", "text": "\u00c8 stato un membro dell'Homebrew Computer Club ed uno dei primi ad utilizzare e standardizzare il bus S-100 sul quale bas\u00f2 i microcomputer che produssero le diverse aziende da lui fondate, tra cui \"Morrow Designs\" e \"Thinker Toys\". I computer progettati da Morrow usavano il sistema operativo CP/M di Digital Research.\nBiografia.\nGeorge Morrow nacque a Detroit il 30 gennaio 1934. All'et\u00e0 di 28 anni si laure\u00f2 in fisica presso la Stanford University e poi consegu\u00ec il master universitario in matematica all'Universit\u00e0 dell'Oklahoma. Infine consegu\u00ec il dottorato in matematica all'Universit\u00e0 della California, Berkeley. Mentre frequentava quest'ultima universit\u00e0, inizi\u00f2 a lavorare come programmatore nel laboratorio di computer e poi, all'uscita dell'Altair 8800 inizi\u00f2 a frequentare l'Homebrew Computer Club.\nDurante gli anni settanta del ventesimo secolo decise di fondare la \"Microstuf\" per vendere schede di espansione ed accessori per i primi microcomputer dell'epoca. Successivamente cambi\u00f2 il nome della sua societ\u00e0 prima in \"Thinker Toys\" e poi in \"Morrow Designs\", continuando a produrre componenti per computer.\nGrazie al successo dell'Altair 8800, il bus di sistema S-100 si diffuse come standard e tutti i microcomputer lo adottarono. George Morrow lo adott\u00f2 come standard per le sue schede di espansione e, grazie alle vendite dei suoi prodotti, contribu\u00ec alla sua diffusione ed affermazione. I computer che vendeva assemblati erano basati su questo bus ed utilizzavano il sistema operativo CP/M, il pi\u00f9 diffuso all'epoca.\nQuando Adam Osborne present\u00f2 l'Osborne 1, Morrow produsse un computer dalle caratteristiche simili ma con una dotazione di software pi\u00f9 ricca.\nNel 1981 IBM introdusse il suo PC e molte societ\u00e0 che avevano basato i propri computer sul CP/M entrarono in crisi. Morrow dovette anch'egli adattarsi al nuovo standard, producendo dei compatibili come il Morrow Pivot II del 1985. Ma la proliferazione dei cloni del PC IBM prodotti da grosse industrie tolsero quote di mercato a quelle pi\u00f9 piccole e Morrow Designs chiuse per bancarotta nel 1986.\nRitirato dal mondo dei computer, si dedic\u00f2 alla collezione di dischi in vinile degli anni venti e trenta, prevalentemente jazz, arrivando a possederne 70.000. Egli si dedic\u00f2 ad un delicato lavoro di rimasterizzazione digitale pubblicando poi le raccolte dei brani recuperati con la sua etichetta \"The Old Masters\".\nMorrow mor\u00ec nel 2003 a causa di una grave forma di anemia aplastica, che lo aveva colpito negli ultimi anni della sua vita."}
{"id": "3388387", "revid": "1305772", "url": "https://it.wikipedia.org/wiki?curid=3388387", "title": "Tombstone Blues", "text": "Tombstone Blues (lett. \"il blues della pietra tombale\") \u00e8 un brano musicale scritto da Bob Dylan e contenuto nel suo album del 1965 intitolato \"Highway 61 Revisited\".\nMusicalmente si tratta di un brano di blues rock piuttosto canonico, ma con un testo pieno zeppo di immagini surreali tipiche del Dylan del periodo, con frasi come: \"\u00abthe sun's not yellow, it's chicken\u00bb\" (it: Il sole non \u00e8 giallo, \u00e8 un pollo).\nIl brano.\nComposizione.\nIl brano venne registrato il 29 luglio 1965 nello Studio A della Columbia, durante le sessioni in studio per l'album \"Highway 61 Revisited\". La canzone, un blues shuffle veloce nello stile di Chuck Berry, traeva le sue origini da un precedente pezzo scritto da Dylan e poi scartato, dal titolo \"Jet Pilot\". Si tratta della seconda composizione, dopo \"Subterranean Homesick Blues\", nella quale Dylan si diletti a parodiare la struttura di \"Taking It Easy\" di Woody Guthrie e Pete Seeger, aggiornando strofe come \"\u00abMom was in the kitchen / preparing to eat\u00bb\" con altre di sua invenzione. Scritta in strofe appaiate di quattro frasi con lo schema di rima a/a/a/b, c/c/c/b, la canzone permette a Dylan di sbizzarrirsi in rime non convenzionali.\nSul piano armonico, il brano si differenzia dai canonici giri \"Delta blues\" in dodici battute (utilizzati spesso anche da Dylan), mostrando una continua alternanza tra gli accordi di tonica e di sottodominante, con schema T/S T/S T/S T/S nelle due strofe e S/T S/T S/T nei ritornelli.\nSecondo Al Kooper, che partecip\u00f2 alla registrazione del brano, ne esisterebbe anche una versione inedita registrata con il coro dei Chambers Brothers che cantano nel ritornello, in un accompagnamento in stile quasi gospel.\nTesto.\nLe liriche del testo sono tipiche dello stile del Dylan dell'epoca, piene di immagini surreali e metafore, con sarcastiche frecciate alla societ\u00e0 e all'autorit\u00e0 in generale. Il brano contiene numerose allusioni dirette e indirette a personaggi biblici e vari riferimenti storici. Nel brano sfilano in accostamenti apparentemente senza senso l'eroe americano Paul Revere, Jack lo squartatore, Giovanni Battista, Galileo Galilei, il regista Cecil B. DeMille, e Ludwig Van Beethoven. Esistono inoltre delle diverse interpretazioni nella trascrizione di alcuni brani del cantato di Dylan nel ritornello. Per esempio \"\u00abHe's lookin' for the fuse\u00bb\" viene indicato anche come \"\u00abHe's lookin' for food\u00bb\", mentre \"\u00abI'm in the streets...\u00bb\" spesso \u00e8 trascritto \"\u00abI'm in the kitchen...\u00bb\", con sostanziali cambi di significato e di interpretazione del testo.\nI versione:\nII versione:"}
{"id": "3388391", "revid": "599013", "url": "https://it.wikipedia.org/wiki?curid=3388391", "title": "Guy Vandersmissen", "text": ""}
{"id": "3388399", "revid": "599013", "url": "https://it.wikipedia.org/wiki?curid=3388399", "title": "Tore Pedersen", "text": "Carriera.\nClub.\nPedersen inizi\u00f2 la carriera con la maglia del Selbak Turn. In seguito, vest\u00ec le casacche di molte altre squadre, quali Lillestr\u00f8m, Fredrikstad, G\u00f6teborg, Brann, Blackburn Rovers e Wimbledon. Chiuse la carriera con il Selbak Turn, nel 2005.\nNazionale.\nPedersen gioc\u00f2 45 incontri per la . Debutt\u00f2 il 12 settembre 1990, nella partita persa per due a zero contro l'."}
{"id": "3388402", "revid": "767487", "url": "https://it.wikipedia.org/wiki?curid=3388402", "title": "Gino Mescoli", "text": "Biografia.\nDiplomato in pianoforte al Conservatorio \"Arrigo Boito\" di Parma, ha poi studiato organo e composizione al Conservatorio di Bologna.\nNegli anni cinquanta inizia la carriera come compositore di musica leggera, e diventa direttore artistico dapprima per la Phonocolor (etichetta per cui scopre Lucia Altieri) e poi per la Style (scoprendo e lanciando, tra i tanti, John Foster e Franco IV e Franco I).\nDirige l'orchestra al Festival di Napoli 1962.\nNel 1964 debutta come compositore al Festival di Sanremo con \"Un bacio piccolissimo\", canzone che ottiene molto successo nell'interpretazione di Robertino e Bobby Rydell.\nNello stesso anno ottiene un altro successo con \"Amore scusami\", testo di Vito Pallavicini, lanciata da John Foster a Un disco per l'estate 1964 che conquista il primo posto nella \"Hit Parade\" dei dischi pi\u00f9 venduti.\nL'anno successivo torna al Festival di Sanremo con \"Cominciamo ad amarci\", interpretata da John Foster e Joe Damiano, dirigendo sempre anche l'orchestra; torna inoltre a Un disco per l'estate con \"\u00c8 solo un giorno\", ancora incisa da John Foster.\nPartecipa al Festival di Sanremo 1966 con \"Se questo ballo non finisse mai\", interpretata da John Foster e Paola Bertoni.\nNel 1967 partecipa all' Eurofestival nella Hofburg di Vienna con la canzone \" Non Andare Pi\u00f9 Lontano \" interpretata da Claudio Villa.\nNel 1968, con lo pseudonimo Sonago, in collaborazione con Franco IV e Franco I, \u00e8 al \"Disco per l'estate\" a Saint Vincent, con \"Ho scritto t'amo sulla sabbia\", che, in breve, scala la classifica dei dischi pi\u00f9 venduti.\nLascia poi la Style alla fine degli anni sessanta, e lavora per un certo periodo prima all'Ariston, lanciando Gilda Giuliani. Poi scopre Gianna Nannini e la affida all'etichetta discografica Numero Uno.\nNel 1973 partecipa al Festival di Sanremo con \"Serena\", cantata da Gilda Giuliani che sar\u00e0 la rivelazione di quella edizione.\nNello stesso anno vince il World Popular Song Festival in Tokyo, con \"Parigi a volte cosa fa\", scritta in collaborazione con Vito Pallavicini e Fred Ferrari, con Gilda Giuliani che sar\u00e0 premiata quale migliore interprete della rassegna.\nNel 1974 ritorna al Festival di Sanremo con la Giuliani con la canzone \"Senza titolo\", sempre in collaborazione con Pallavicini e Ferrari.\nNel 1976 rivince il Festival di Tokyo con \"Ammore mio\" portata al successo da Franco e Regina per l'etichetta Dischi Ricordi.\nNel 1978 ancora a Tokyo, con \"Due parole\" sempre con Gilda Giuliani, premiata ancora quale migliore interprete.\nNel 1988 vince il Festival Internazionale di Vi\u00f1a del Mar (Cile) con il brano \"Senza te\", interpretato da Marco Del Freo.\nHa registrato numerosi L.P. per pianoforte e orchestra d'archi ottenendo il \"Premio Della Critica Discografica Italiana\".\nHa diretto le Orchestre Ritmosinfoniche della RAI di Milano e di Roma in vari programmi e, durante una tourn\u00e9e negli Stati Uniti, una \"big band\" statunitense in prestigiosi teatri a Washington, Filadelfia, (alla Filarmonica), Boston, Chicago, Detroit, Cleveland, e nella mitica Carnegie Hall di New York.\nIn Giappone, per varie volte ha diretto grandi formazioni orchestrali in televisione e nei teatri principali di Tokyo, Osaka, Kobe, Kyoto, Iroshima, Sapporo, ecc.\nLe canzoni di Gino Mescoli, tra le quali, \"Amore scusami\", \"Cominciamo ad amarci\", \"Un bacio piccolissimo\", \"Magia\", \"Serena\", \"Due parole\", ecc.., sono state interpretate da molti cantanti internazionali, da Perry Como a Pat Boone, da Mireille Mathieu a Dalida, Am\u00e1lia Rodrigues, Jos\u00e9 Carreras, The Ray Charles Singers, Trini Lopez, Peggy Lee, Robert Goulet, Jerry Vale, Timy Yuro, Nancy Williams, Regine e tantissimi altri, persino da Omar Sharif.\nIn Italia da Mina, Al Bano, Claudio Villa, Jula de Palma, Iva Zanicchi, John Foster, Gilda Giuliani, Johnny Dorelli, Tony Dallara, Gino Latilla, Rita Pavone, Giuseppe Di Stefano, Nicola Arigliano, Robertino, Emilio Pericoli, Nico Fidenco, Rosanna Fratello, Anna Identici, Fausto Cigliano, Aurelio Fierro, Flo Sandon's, Lozza Gang Band, Marco Del Freo e molti altri.\nAnche celebri direttori d'orchestre internazionali, quali Franck Pourcel, Raymond Lefebre, Jackye Gleason, Ray Antony, 1O1 Strings, Golden Strings, Tony Mottola e famosi solisti come Carmen Cavallaro, Pino Calvi, Fausto Papetti, Nini Rosso, Johnny Sax, Vince Tempera, ecc.\nLe principali canzoni scritte da Gino Mescoli.\nNell'elenco \u00e8 indicato il primo interprete che ha inciso la canzone, e non i vari interpreti successivi."}
{"id": "3388404", "revid": "1573940", "url": "https://it.wikipedia.org/wiki?curid=3388404", "title": "Spilargis", "text": "Spilargis \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 endemica della Nuova Guinea; una sottospecie \u00e8 stata reperita nell'arcipelago delle Molucche.\nTassonomia.\nA dicembre 2010, si compone di una specie e una sottospecie:"}
{"id": "3388410", "revid": "1442080", "url": "https://it.wikipedia.org/wiki?curid=3388410", "title": "Walter De Greef", "text": "Caratteristiche tecniche.\nGiocava normalmente in posizione di difensore centrale, ma poteva ricoprire anche il ruolo di mediano.\nCarriera.\nClub.\nNon ancora diciottenne esordisce in massima divisione nella stagione 1975-1976 con la maglia del . Nel 1981 passa quindi all', in cui vince due titoli e la Coppa UEFA 1982-1983. Lasciati i bianco-malva, nel 1986 gioca per un anno in Austria con il , poi torna in Belgio per vestire i colori del e quindi del , ritirandosi infine nel 1989.\nNazionale.\nNel 1984 gioca 5 partite senza segnare gol con la maglia del . Fa subito parte del gruppo che partecipa al in Francia, venendo schierato in tutte le 3 gare disputate dai \"Diavoli Rossi\", le sconfitte contro la e la e la vittoria contro la ."}
{"id": "3388413", "revid": "1573940", "url": "https://it.wikipedia.org/wiki?curid=3388413", "title": "Thorelliola", "text": "Thorelliola \u00e8 un genere di ragni appartenente alla famiglia Salticidae.\nEtimologia.\nIl nome \u00e8 un omaggio all'aracnologo svedese Thorell (1830-1901)\nDistribuzione.\nLe 12 specie oggi note di questo genere sono diffuse prevalentemente in Indonesia; ben 5 sono endemiche della Nuova Guinea.\nTre specie sono state rinvenute in localit\u00e0 dell'Oceania: \"T. dumicola\" e \"T. monoceros\", endemiche rispettivamente delle isole Caroline e delle isole Marshall; \"T. ensifera\", la specie che ha l'areale pi\u00f9 ampio, \u00e8 stata reperita anche alle Hawaii.\nTassonomia.\nA dicembre 2010, si compone di 12 specie:"}
{"id": "3388414", "revid": "1442080", "url": "https://it.wikipedia.org/wiki?curid=3388414", "title": "Paul Lambrichts", "text": ""}
{"id": "3388416", "revid": "107026937", "url": "https://it.wikipedia.org/wiki?curid=3388416", "title": "Monte Oramara", "text": "Il monte Oramara (1522 metri) \u00e8 una montagna dell'Appennino Ligure.\nGeografia.\nLa montagna \u00e8 la pi\u00f9 alta dello spartiacque di sinistra della val d'Aveto (quello di destra \u00e8 il Maggiorasca). Sullo stesso versante di sinistra della val d'Aveto, nelle vicinanze della vetta si trovano il monte Montarlone (1500 metri) e il monte Dego (1427 metri). La vetta del monte Oramara dista in linea d'aria solamente 5150\u00a0m dalla vetta del monte Crociglia (1525\u00a0m) che per\u00f2 si trova sull'altro crinale, quello di destra. Fra le due vette si trova il punto pi\u00f9 stretto della Valle. Nelle immediate vicinanze si trovano i centri abitati di Vicosoprano, Vicomezzano e Alpepiana - nella citt\u00e0 metropolitana di Genova - ed Orezzoli e Bussego in provincia di Piacenza.\nDa questo monte nasce il torrente Gramizzola, che sfocer\u00e0 dopo un percorso di 9\u00a0km nella Trebbia.\nLa cima del monte Oramara \u00e8 un ottimo punto di osservazione su tutta la valle, sui monti del Pavese (Monte Penice 1460\u00a0m, monte Lesima 1724\u00a0m) e sui monti del Piacentino (monte Alfeo 1650\u00a0m). \nAmbiente.\nLa flora \u00e8 composta da un vasto bosco di faggi ed il sottobosco \u00e8 ricco di frutti silvestri quali mirtilli, lamponi, more e fragole di bosco. Ai piedi del monte, sulla val d'Aveto, si estende \"Pian Seiun\", un altopiano di notevoli dimensioni sul quale, nel periodo invernale, si formano delle pozze d'acqua impropriamente chiamate \"laghi\"."}
{"id": "3388421", "revid": "15756", "url": "https://it.wikipedia.org/wiki?curid=3388421", "title": "Chiesa di Santa Maria dell'Itria (Reggio Calabria)", "text": "La chiesa di Santa Maria dell'Itria, conosciuta volgarmente anche come \"chiesa delle catene\" per via delle grosse catene che cingono la piazzetta antistante il tempio, \u00e8 un edificio religioso della citt\u00e0 di Reggio Calabria ubicata lungo la via Sbarre Centrali.\nSecondo alcune fonti, la chiesa gi\u00e0 esisteva nell'anno 1262:si narra infatti che Sant'Alberto del Convento dell'Annunziata di Trapani, venendo da Messina a Reggio nell'A.D.1256/7(?),abbia voluto visitarla e l'abbia molto ammirata. L'edificio, in stile romanico, si presenta con pianta a croce latina e navata unica. Il prospetto principale, semplice nelle linee architettoniche, \u00e8 caratterizzato dall'ingresso formato da tre aperture ad arco affiancate da quattro colonne sui cui capitelli di stile corinzio sono posti quattro leoncini. L'entrata nell'edificio sacro \u00e8 preceduta da una piccola loggetta. Ai bordi del portale si aprono due finestre, anch'essa ad arco, sormontate da due rosoni di dimensione minore rispetto a quello che sovrasta il portale principale. La torre campanaria \u00e8 di poco pi\u00f9 alta rispetto al corpo di fabbrica.\nAll'interno dell'edificio si conservano una statua lignea della Madonna Odigitria del XVII secolo, una tela del XIX secolo raffigurante San Paolino da Nola e una icona bizantina della Vergine.\nLa nobile famiglia degli Span\u00f2 (tra cui sia annoverano Giacinto ed i figli Diego, Agamennone Generale dell'Armata Partenopea, Pasquale e Giuseppe),dalla\nseconda met\u00e0 del XVIII secolo fino al 1909, anno in cui Antonio Span\u00f2(n.1864) acquist\u00f2 il feudo di Tre Mulini alla periferia nord di Reggio, celebr\u00f2 in questa Chiesa\ntutte le proprie ricorrenze religiose com'\u00e8 palesemente testimoniato dai documenti Curiali e Municipali."}
{"id": "3388422", "revid": "585241", "url": "https://it.wikipedia.org/wiki?curid=3388422", "title": "Eugenia Sacerdote de Lustig", "text": "Biografia.\nCugina di Rita Levi-Montalcini, si laure\u00f2 nella citt\u00e0 natale.\nEmigrata in Argentina durante il fascismo per motivi razziali, vi rimase sino alla morte, avvenuta nel 2011 a 101 anni. Dedic\u00f2 l'intera sua ricerca allo studio della poliomielite.\nHa al suo attivo pi\u00f9 di 180 pubblicazioni scientifiche."}
{"id": "3388433", "revid": "1431409", "url": "https://it.wikipedia.org/wiki?curid=3388433", "title": "Tommy Berntsen", "text": "Carriera.\nGiocatore.\nClub.\nBerntsen inizi\u00f2 la carriera con la maglia del V\u00e5lerenga, per vestire in seguito le casacche di L\u00f8renskog e Skjetten. Pass\u00f2 poi al Lillestr\u00f8m, per cui esord\u00ec nella Tippeligaen il 13 aprile 1998: gioc\u00f2 infatti nella sconfitta casalinga per tre a zero contro il Kongsvinger. Il primo gol nella massima divisione norvegese lo sigl\u00f2 il 4 luglio dello stesso anno, nel pareggio per uno a uno sul campo dello Stab\u00e6k.\nNel 1999, pass\u00f2 in prestito al Portsmouth, militante nella First Division 1999-2000. Esord\u00ec in campionato con questa maglia il 3 novembre, nella sconfitta per quattro a due contro il Manchester City. Torn\u00f2 poi al Lillestr\u00f8m, che lo cedette definitivamente all'Eintracht nel 2001. Gioc\u00f2 solo 3 gare di campionato con questa squadra, la prima delle quali si concluse con una sconfitta per sei a uno contro il .\nNel 2002 torn\u00f2 in patria, per giocare nel Lyn Oslo. Debutt\u00f2 con questo club il 14 aprile, nella vittoria per uno a zero in casa del Bryne. Il primo gol arriv\u00f2 il 12 giugno dello stesso anno, nell'edizione stagionale della Coppa di Norvegia: fu autore di uno dei nove gol nel successo nell'Hammerfest.\nNazionale.\nBerntsen gioc\u00f2 2 partite per la . Esord\u00ec il 21 agosto 2002, nella sconfitta per uno a zero contro i : subentr\u00f2 a Christer Basma nei minuti finali dell'incontro.\nAllenatore.\nNel 2003, ricopr\u00ec la carica di allenatore del Lyn Oslo, oltre che quella di calciatore. Dal 2010, ebbe un ruolo nello staff tecnico, occupandosi delle giovanili. Il 3 gennaio 2014, divent\u00f2 l'allenatore dell'Ullensaker/Kisa, dove si avvalse della collaborazione di Morten Rom. Il 24 novembre 2014, Ullensaker/Kisa e Bertsen raggiunsero un accordo per rescindere il contratto, con un anno d'anticipo sulla scadenza."}
{"id": "3388434", "revid": "599013", "url": "https://it.wikipedia.org/wiki?curid=3388434", "title": "Eddy Voordeckers", "text": ""}
{"id": "3388435", "revid": "287204", "url": "https://it.wikipedia.org/wiki?curid=3388435", "title": "Goupil &amp; Cie", "text": "Goupil &amp; Cie \u00e8 una casa d'aste internazionale e commerciante di arte contemporanea e oggetti da collezione. Jean-Baptiste Adophe Goupil fond\u00f2 Goupil &amp; Cie nel 1850.\nStoria.\nJean-Baptiste Adolphe Goupil.\nJean-Baptiste Adolphe Goupil, \u00e8 nato il 7 marzo 1806 a Parigi. Era il figlio di Auguste Goupil, farmacista, e Anne Lutton (1774-1849) e antenato di Hubert Drouais. Divenne un leader dell'industria artistica ed editoriale e uno dei pi\u00f9 importanti mercanti d'arte ed editori del XIX secolo. Dal 1827, Jean-Baptiste Adolphe Goupil si dedic\u00f2 alla stampa e alla pubblicazione di stampe e interpretazioni originali in diversi paesi, soprattutto in Francia, Inghilterra e Germania. Spos\u00f2 Victoire Brincard (1808-1886), originaria di Belfort, nell'agosto 1829, e ebbe cinque figli: L\u00e9on, Am\u00e9lie, Albert, Marie e Blanche. Dopo la scomparsa del suo primo partner, Henry Rittner nel 1840, Goupil ha trovato un nuovo partner Th\u00e9odore Vibert (1816-1850) l'anno successivo nel 1841. Tra il 1845-1848, Goupil e Vibert hanno aperto una filiale a Londra e poi a New York a 289 Broadway. Vibert mor\u00ec nel 1850, lasciando diversi figli di cui si prese cura Jean-Baptiste Adolphe Goupil. Oltre a essere uno stampatore-editore, Goupil divenne anche un commerciante di dipinti e disegni. Goupil ha firmato un contratto nel 1845 con il pittore Charles Landelle, che si \u00e8 impegnato a non disporre dei suoi diritti di riproduzione prima di averlo offerto alla Maison Goupil. Jean-Baptiste Adolphe Goupil fond\u00f2 nel 1850 l'azienda internazionale Goupil &amp; Cie, che in pochi decenni divenne uno dei pi\u00f9 grandi mercanti d'arte del XIX secolo. Jean-Baptiste Adolphe Goupil fu eletto sindaco di Saint-Martin-aux-Chartrains (Calvados) dal 1875 al 1893 dove possedeva il \u201ccastello di tutta la citt\u00e0\u201d. Fu nominato ufficiale della Legion d'Onore nel 1877. Avendo gi\u00e0 perso il figlio maggiore nel 1855, Jean-Baptiste Adolphe Goupil decise di ritirarsi gradualmente dagli affari a partire dal 1884, quando il suo secondo figlio Albert mor\u00ec. Jean-Baptiste Adolphe Goupil mor\u00ec il 9 maggio 1893 a Saint-Martin-aux-Chartrains.\nOrigine.\nLa casa Adolphe Goupil fu fondata nel 1827, poi in societ\u00e0 con Henry Rittner nel 1829, quando l'editore Adolphe Goupil e il commerciante di stampe Henry Rittner s'incontrano grazie all'intermediazione del pittore di paesaggi marini Charles Mozin e s'associano per consacrarsi all'impressione e all'edizione di stampe originali (incisioni e litografie) al boulevard Montmartre a Parigi. Grazie alla famiglia di Rittner, abitante a Dresda, la compagnia assume gi\u00e0 dall'inizio una portata internazionale.\nPasso dopo passo, ha sviluppato un mercato mondiale di riproduzioni di opere pittoriche e scultoree: una rete con filiali a Londra, Bruxelles, L'Aia, Berlino e Vienna, cos\u00ec come a New York e Australia. Una cos\u00ec grande espansione \u00e8 determinata dagli \"ateliers\" fotografici e dal primo laboratorio insediato nel 1869 ad Asni\u00e8res allora piccolo borgo a nord di Parigi. \nL'ideatore dell'innovativo sistema di divulgazione dell'opera d'arte \u00e8 stato Adolphe Goupil (1806\u20131893), coadiuvato dalla figlia Marie, sposata con l'artista Jean-L\u00e9on G\u00e9r\u00f4me.\nAdolphe Goupil che, da iniziale fabbricante, editore e mercante di stampe, diventa il committente - acquirente di costosi dipinti, realizzati esclusivamente per essere riprodotti, con le pi\u00f9 moderne tecniche di stampa, in formati diversi in modo tale da soddisfare le esigenze della piccola e media borghesia il cui \"status\" economico non \u00e8 ancora sufficientemente consolidato per poter sostenere l'acquisto di un quadro originale. La Maison Goupil di Parigi, con le sue numerose filiali aperte nelle principali citt\u00e0 europee e d'oltreoceano, diventa, quindi, una sorta di \"arbiter elegantiae\" e di dittatrice del gusto borghese in pieno clima \"Belle \u00c9poque\".\nGoupil &amp; Cie nel XXI secolo.\nOggi, Goupil &amp; Cie \u00e8 specializzata in arte moderna e contemporanea, nonch\u00e9 in prodotti di lusso ed eccezionali. Le vendite e le aste sono organizzate principalmente online."}
{"id": "3388436", "revid": "486946", "url": "https://it.wikipedia.org/wiki?curid=3388436", "title": "File C", "text": ""}
{"id": "3388439", "revid": "117315090", "url": "https://it.wikipedia.org/wiki?curid=3388439", "title": "Sindaci di Mazara del Vallo", "text": "Segue la cronotassi dei sindaci, o governatori a vario titolo durante le varie epoche storiche, di Mazara del Vallo, dai primi dati disponibili ad oggi."}
{"id": "3388440", "revid": "113843118", "url": "https://it.wikipedia.org/wiki?curid=3388440", "title": "Antonio Simonetta", "text": "Ultimo membro della stirpe Simonetta, fu ciambellano degli Asburgo in Milano. Spos\u00f2 Teresa Castelbarco, figlia del diplomatico austriaco Scipione Giuseppe Castelbarco e di Costanza Visconti. Nel 1744, commission\u00f2 al pittore Bernardo Bellotto le due celebri vedute dei borghi di Vaprio d'Adda e Canonica d'Adda.\nAlla morte di Antonio, i beni della famiglia passarono in eredit\u00e0 alla figlia Francesca Simonetta, sposata al cugino Cesare Ercole Castelbarco dal 1749."}
{"id": "3388441", "revid": "2150982", "url": "https://it.wikipedia.org/wiki?curid=3388441", "title": "Democrazia totalitaria", "text": "La democrazia totalitaria \u00e8 un sistema di governo democratico in cui lo Stato ha il potere di decidere su ogni cosa e su ogni individuo senza i controlimiti imposti al potere pubblico dal riconoscimento in concreto dei diritti umani.\nSi tratta di un regime totalitario mascherato da democrazia, assimilabile alla democrazia illiberale ma pi\u00f9 autoritario: \"non \u00e8 pi\u00f9 la democrazia che serve agli individui, ma sarebbero gli individui che sono asserviti alla democrazia. Se si vuole eccepire che questa non \u00e8 pi\u00f9 una democrazia, nulla da eccepire. Ma resta utile possedere una denominazione per indicare quale sar\u00e0 o potrebbe essere il discendente prossimo della liberaldemocrazia\".\nTeoria.\nNella teorizzazione dello storico israeliano Jacob Talmon si intende una democrazia in cui non \u00e8 garantita la tutela della minoranza, oppure una democrazia rappresentativa in cui i rappresentanti sono eletti legalmente e mantengono l'integrit\u00e0 dello Stato, ma i cittadini, cui \u00e8 garantito il diritto di voto, non possono partecipare al processo decisionale del governo; l'esempio, che lui stesso propone, \u00e8 lo Stato immaginato ne \"Il contratto sociale\" di Jean-Jacques Rousseau. Il termine \u00e8 stato utilizzato con la medesima accezione anche da altri studiosi come Bertrand de Jouvenel, Edward Carr, F. William Engdahl e Sheldon Wolin. Un tipico esempio fu il governo del Comitato di salute pubblica in Francia durante l'egemonia di Robespierre o la democrazia plebiscitaria di Napoleone."}
{"id": "3388446", "revid": "599013", "url": "https://it.wikipedia.org/wiki?curid=3388446", "title": "Emanuele Molin", "text": "Carriera.\nIl suo primo incarico di rilievo, dopo una vita da \"secondo\" di Ettore Messina, arriva in seguito alle dimissioni di quest'ultimo da capo allenatore del Real Madrid il 4 marzo 2011. In tale data, viene comunicata la sua temporanea promozione a capo allenatore, almeno fino al termine della stagione, quando accetta un contratto di collaborazione con la Pallacanestro Cant\u00f9 come primo assistente di Andrea Trinchieri nella conduzione tecnica dell'Eurolega.\nIl 28 giugno 2013 viene annunciato il suo ingaggio come head coach della Juvecaserta Basket per la stagione 2013-2014. Questa \u00e8 la sua prima esperienza da capo allenatore non subentrato. Confermato per la stagione seguente, il 10 novembre 2014 viene esonerato dall'incarico.\nIl 31 gennaio 2021 diventa head coach dell'Aquila Trento dopo l'esonero di Nicola Brienza, del quale era secondo."}
{"id": "3388450", "revid": "1573940", "url": "https://it.wikipedia.org/wiki?curid=3388450", "title": "Micalula", "text": "Micalula \u00e8 un genere di ragni appartenente alla famiglia Salticidae.\nDistribuzione.\nL'unica specie oggi nota di questo genere \u00e8 endemica di Panama.\nTassonomia.\nA dicembre 2010, si compone di una specie:"}
{"id": "3388452", "revid": "1442080", "url": "https://it.wikipedia.org/wiki?curid=3388452", "title": "Wim De Coninck", "text": ""}
{"id": "3388453", "revid": "69794", "url": "https://it.wikipedia.org/wiki?curid=3388453", "title": "Parco Ravizza", "text": ""}
{"id": "3388456", "revid": "767487", "url": "https://it.wikipedia.org/wiki?curid=3388456", "title": "Jan T\u00f8mmernes", "text": "Carriera.\nClub.\nT\u00f8mmernes inizi\u00f2 la carriera con la maglia dello Asker. Nel 2008, attir\u00f2 su di s\u00e9 l'interesse dello Stab\u00e6k, che lo acquist\u00f2. Esord\u00ec nella Tippeligaen il 6 aprile dello stesso anno, sostituendo Daniel Nannskog nella vittoria per quattro a due sul Lillestr\u00f8m. Il primo gol con questa maglia lo realizz\u00f2 nel quattordici a zero inflitto al Vestfossen, nell'edizione stagionale della Coppa di Norvegia, in data 12 maggio.\nL'anno seguente, fu ceduto in prestito allo Asker. Torn\u00f2 allo Stab\u00e6k per il campionato 2010 ed in data 10 luglio arrivarono le prime marcature nella massima divisione norvegese: sigl\u00f2 infatti una doppietta, nella sconfitta per tre a due contro il Viking.\nNel 2011, torn\u00f2 allo Asker a titolo definitivo. Disput\u00f2 24 incontri e segn\u00f2 2 reti, nell'Adeccoligaen 2011: questo \"score\" non bast\u00f2 a salvare il club dalla retrocessione. Il 24 dicembre dello stesso anno, allora, fu reso noto il suo trasferimento a titolo definitivo al Kristiansund. Il 27 marzo 2014, rescisse consensualmente il contratto che lo legava al club, manifestando la volont\u00e0 di tornare nella sua regione d'origine, l'\u00d8stlandet.\nIl 31 marzo firm\u00f2 allora per il B\u00e6rum."}
{"id": "3388457", "revid": "499020", "url": "https://it.wikipedia.org/wiki?curid=3388457", "title": "Monte Osero", "text": "Il monte Osero \u00e8 una montagna dell'Appennino ligure alta 1301 situata sullo spartiacque tra la val Perino e la val Nure, sul confine tra i comuni di Bettola e Farini, in provincia di Piacenza.\nLa montagna \u00e8 raggiungibile dalla quasi omonima frazione di Montosero, posta nel territorio comunale di Bettola.\nFa parte del sito SIC-ZSC di Monte Capra, Monte Tre Abati, Monte Armelio, Sant'Agostino, Lago di Averaldi che comprende un'ampia zona tra la val Trebbia e la val Perino, fino al contrafforte sinistro della val Nure.\nStoria.\nDurante la seconda guerra mondiale, nell'ambito della lotta partigiana, il monte, cos\u00ec come tutta la montagna piacentina, fu teatro di scontri tra i partigiani e le truppe tedesche e repubblichine. Tra il 1\u00ba e il 3 dicembre 1944 la zona fu teatro della battaglia del Cerro, svoltasi lungo la linea difensiva che separava la val Nure dalla val Trebbia e dalla val Perino tra il monte Aserei, a sud, e il passo della Pia, a nord, e che vide la morte di un civile e di un partigiano.\nSulla cima sono stati ritrovati dei resti di un aeromobile americano Douglas A-20 Havoc/Boston, anch'esso risalente al periodo della seconda guerra mondiale.\nDescrizione.\nSulla cima del monte Osero \u00e8 presente un ampio prato caratterizzato dalla presenza di un unico albero solitario, fra i cui rami \u00e8 posta una piccola edicola contenente al suo interno una statuetta dedicata alla Madonna.\nLe pendici del monte sono ricoperte da faggete e da boschi di conifere, questi ultimi frutto di opere di rimboschimento.\nIl versante della montagna che d\u00e0 sulla val Perino \u00e8 caratterizzato da una ripida parete boscata che arriva fino al fondovalle percorso dal torrente Perino.\nTurismo.\nLe pendici e la vetta del monte sono percorsi da alcuni sentieri del CAI, percorribili a piedi oppure in mountain bike.\nIl monte Osero \u00e8 posto sul percorso della lunga marcia organizzata ogni anno nel mese di maggio dal GAEP (Gruppo Alpinisti Escursionisti Piacentini) che prevede un percorso di dal passo del Cerro fino al passo del Crociglia."}
{"id": "3388458", "revid": "1005847", "url": "https://it.wikipedia.org/wiki?curid=3388458", "title": "Elezioni presidenziali in Montenegro del 1992", "text": "Le elezioni presidenziali in Montenegro del 1992 si tennero il 20 dicembre (primo turno) e il 10 gennaio 1993 (secondo turno); videro la vittoria di Momir Bulatovi\u0107, del Partito Democratico dei Socialisti del Montenegro."}
{"id": "3388460", "revid": "201640", "url": "https://it.wikipedia.org/wiki?curid=3388460", "title": "Zoomorfismo", "text": "Lo zoomorfismo \u00e8 l'attribuzione di caratteristiche e qualit\u00e0 animali ad esseri umani o inanimati o a fenomeni naturali o soprannaturali, in particolare divinit\u00e0.\nIl termine deriva da due etimi greci, \u03b6\u1ff7\u03bf\u03bd (z\u014don), \"animale\", e \u03bc\u03bf\u03c1\u03c6\u03ae (morph\u0113), \"forma\".\nZoomorfismo nelle religioni.\nSi possono trovare molti esempi di zoomorfismo nei vari culti religiosi (specialmente in quelli zoolatrici). Basti pensare alla religione egizia, secondo la quale gran parte degli dei avevano sembianze zoomorfiche (come Anubi, dal volto di sciacallo, ed Horus, dal volto di falco). Ma \u00e8 riscontrabile anche nell'attualit\u00e0: ad esempio, Ganesha \u00e8 un dio ind\u00f9 dalla testa di elefante.\nZoomorfismo nella cultura.\nLo zoomorfismo non attiene soltanto alla sfera religiosa ma \u00e8 riscontrabile nella cultura popolare a vari livelli.\nFra gli esempi pi\u00f9 datati possiamo trovare gli antichi miti greci, come quello del minotauro, essere mostruoso dal corpo umano e dalla testa di toro, o il centauro, per met\u00e0 cavallo e per met\u00e0 uomo.\nPi\u00f9 recentemente, lo zoomorfismo pu\u00f2 essere riscontrato sia nella letteratura che nel cinema, soprattutto nei generi fantascientifici, dall'horror al fantasy."}
{"id": "3388462", "revid": "1573940", "url": "https://it.wikipedia.org/wiki?curid=3388462", "title": "Chiesa del Rosario (Bosa)", "text": "La chiesa di Nostra Signora del Rosario, nota come chiesa del Rosario o oratorio del Rosario, \u00e8 un edificio di culto che si trova a Bosa, nel corso Vittorio Emanuele II.\nL'edificio attuale, profondamente rimaneggiato nel XIX secolo, sorge su una chiesa pi\u00f9 antica, di cui resta probabilmente solo il portale, in stile manierista, incorniciato da lesene e architrave decorato con motivo a punte di diamante, sormontato da un timpano curvo, spezzato, all'interno del quale si inserisce l'immagine della Madonna col Bambino.\nLa parte superiore della facciata appare ispirata al prospetto della chiesa del Carmine. Divisa in tre specchi da lesene con capitelli ionici, presenta al centro una finestra ad arco a tutto sesto, sormontata dal 1875 dal grande orologio pubblico bifacciale. Al di sopra si eleva uno slanciato campanile a vela.\nIl semplice interno, con volte a crociera, ospita quattro altari laterali in stucco dipinto."}
{"id": "3388463", "revid": "1543377", "url": "https://it.wikipedia.org/wiki?curid=3388463", "title": "Message integrity code", "text": "Nell'ambito della sicurezza di rete, un message integrity code (MIC) \u00e8 un piccolo blocco di dati utilizzato per garantire l'integrit\u00e0 di un messaggio digitale, generalmente ottenuto tramite una funzione crittografica di hash. In ricezione, il destinatario operer\u00e0 in maniera identica sul messaggio pervenuto in chiaro, ricalcolando il MIC e verificandone l'uguaglianza con il codice di integrit\u00e0 ricevuto.\nPu\u00f2 essere considerato un sinonimo di \"modification detection code\" (MDC), espressione che tuttavia \u00e8 solitamente riferita allo specifico algoritmo di Meyer-Schilling. Nella RFC 4949 della IETF si sconsiglia l'utilizzo dell'espressione \"message integrity code\" e si raccomanda invece di usare termini pi\u00f9 specifici come \"checksum\", \"error detection code\", \"hash\", \"keyed hash\", \"message authentication code\" or \"protected checksum\".\nDifferenze con il MAC.\nL'espressione \"message integrity code\" \u00e8 usata frequentemente come sinonimo di message authentication code (MAC), soprattutto nell'ambito delle telecomunicazioni, dove l'acronimo MAC tradizionalmente si riferisce all'indirizzo MAC del dispositivo.\nTuttavia, alcuni autori usano \"MIC\" per indicare un \"message digest\", che \u00e8 differente da un MAC, poich\u00e9 non usa chiavi segrete ed \u00e8 ottenuto tramite funzione crittografica di hash. Questo tipo di codifica non fornisce autenticazione e, in linea di principio, neppure l'integrit\u00e0 dei dati (poich\u00e9 chiunque pu\u00f2 generare un digest di un messaggio differente tramite la stessa funzione di hash). L'integrit\u00e0 \u00e8 garantita solo se l'algoritmo MIC viene usato assieme a una funzione crittografica (come AES), che per\u00f2 a sua volta richiede l'utilizzo di una chiave. D'altro canto, un MAC, che di per s\u00e9 gi\u00e0 utilizza una chiave segreta, non necessita di essere cifrato per offrire lo stesso livello di sicurezza del MIC.\nMichael.\n\"Michael\" \u00e8 un particolare protocollo MIC usato nello standard 802.11i per la trasmissione di dati in una rete wireless.\nL'algoritmo prende in ingresso 64 bit composti da:\nCi\u00f2 che restituisce in uscita \u00e8 invece il messaggio concatenato ad una stringa generata a partire dagli input di ingresso, inoltre (se necessario) frammenta il pacchetto prima di trasmetterlo."}
{"id": "3388467", "revid": "287204", "url": "https://it.wikipedia.org/wiki?curid=3388467", "title": "Zoomorfo", "text": "Zoomorfo \u00e8 un aggettivo riferito a tutto ci\u00f2 che ha un aspetto o una forma animale, ad esempio figure zoomoriche, statue zoomofiche ed altro ancora. Pu\u00f2 dunque riferirsi a:"}
{"id": "3388476", "revid": "716642", "url": "https://it.wikipedia.org/wiki?curid=3388476", "title": "Fotbal Club One\u0219ti", "text": "Il Fotbal Club One\u0219ti \u00e8 una societ\u00e0 calcistica rumena con sede nella citt\u00e0 di One\u0219ti, fondata nel 1994. Nel campionato 2010-2011 milita in Liga III\nStoria.\nIl club \u00e8 stato fondato nel 1994 dalla fusione del C.S.M. Borze\u0219ti con il F.C. Electro One\u0219ti.\nNel campionato 1994-1995, l'Electro MECON One\u0219ti termina al secondo posto il proprio girone di Divizia C e viene promosso. Disputa nella seconda serie tre campionati prima di essere promosso in Divizia A al termine di un campionato terminato al secondo posto dietro il SC Astra Ploie\u0219ti ma con 19 punti di vantaggio sulla terza.\nNel massimo campionato disputa due stagioni, terminate al 14\u00ba e al 16\u00ba posto. Viene retrocesso in Liga III nel 2004 dopo aver chiuso all'ultimo posto il proprio girone a causa di problemi finanziari poich\u00e9 il principale sponsor, la raffineria RAFO ha ritirato il sostegno finanziario\nDal 2010-2011 gioca in Liga III\nNomi ufficiali.\nLe due squadre che han dato vita al FC One\u0219ti hanno avuto i seguenti nomi:\nStadio.\nIl club disputa le partite interne nello stadio FC One\u0219ti, costruito nel 1989 dotato di 10.000 posti a sedere "}
{"id": "3388480", "revid": "1442080", "url": "https://it.wikipedia.org/wiki?curid=3388480", "title": "Maurice Martens", "text": ""}
{"id": "3388482", "revid": "6923", "url": "https://it.wikipedia.org/wiki?curid=3388482", "title": "Allyson Schwartz", "text": "Biografia.\nFiglia di un dentista del Queens e di un'immigrata austriaca fuggita da Vienna durante il nazismo, Allyson consegu\u00ec un bachelor in sociologia e venne assunta nel \"Dipartimento dei Servizi Sanitari di Philadelphia\".\nNel 1990 entr\u00f2 in politica e riusc\u00ec ad ottenere un seggio al Senato di Stato strappandolo al repubblicano in carica Joe Rocks. La campagna fu particolarmente aggressiva e si distinse per via delle dichiarazioni sulle vite personali dei due candidati lasciate trapelare dai rispettivi staff per mettere in cattiva luce l'avversario. La Schwartz si scus\u00f2 per il suo comportamento non troppo ortodosso, ma la campagna si inaspr\u00ec ancora di pi\u00f9.\nDopo essere stata rieletta per altri tre mandati, nel 2004 pianific\u00f2 di concorrere nelle elezioni per \"Auditore Generale\", ma dopo il ritiro del deputato Joe Hoeffel, la Schwartz decise di candidarsi per sostituirlo alla Camera dei Rappresentanti. Vinse le elezioni con un margine ristretto, ma fu poi riconfermata per altri quattro mandati nel 2006, nel 2008, nel 2010 e nel 2012.\nNel 2014 annunci\u00f2 il suo ritiro al termine del mandato per candidarsi alla carica di governatore della Pennsylvania; la campagna elettorale della Schwartz tuttavia non and\u00f2 a buon fine e la donna perse gi\u00e0 nelle primarie democratiche.\nLa Schwartz \u00e8 una democratica moderata e fa parte della New Democrat Coalition."}
{"id": "3388483", "revid": "767487", "url": "https://it.wikipedia.org/wiki?curid=3388483", "title": "Kaskade", "text": "Biografia.\nNasce nel 1971 a Evanston e frequenta la \"Brigham Young University in Provo\". Ma tra il 1989 e 1990, egli si trasferisce con la famiglia a Salt Lake, cosicch\u00e9 nel 1992 potesse frequentare l'Universit\u00e0 di Utah. Passano gli anni e nel 2000 Raddon si trasferisce a San Francisco dopo esser stato a New York, Chicago, Los Angeles e Tokyo, da qui il suo soprannome \"Big City\". A San Francisco ha la possibilit\u00e0 di collaborare con la casa discografiche Om Records, dove dal 2001 si ritrova sotto contratto della stessa etichetta discografica. In questa poi si forma un'altra casa discografica, la Ultra Records, dove anche con essa Kaskade firma un contratto che lo lega. Nel 2003 pubblica il suo primo album intitolato \"It's You, It's Me\". Un anno dopo ritorna a comporre e pubblica il nuovo album \"In the Moment\". Ma nello stesso anno lo stesso Kaskade dice di volersi ritirare dal mondo della musica per un anno e mezzo, riprendendo cos\u00ec a settembre 2006, che vede il DJ pubblicare l'album \"The Calm\" (disponibile solo online), \"Love Mysterious\" ed \"Here &amp; Now\". Due anni dopo si sposa con Naomi Radon e pubblica l'album \"Strobelite Seduction\". Nel 2010 pubblica tre album: \"Dinasty\", \"dance.love\" e la versione estesa di \"Dinasty.\"\nFa parte della Chiesa di Ges\u00f9 Cristo dei Santi degli ultimi giorni.\nDiscografia.\nAlbum in studio\nEPs\nSingoli"}
{"id": "3388490", "revid": "1543377", "url": "https://it.wikipedia.org/wiki?curid=3388490", "title": "Lawrence Dundas, I marchese di Zetland", "text": "Biografia.\nInfanzia e studi.\nLawrence Dundas era il primogenito di John Charles Dundas, figlio cadetto di Lawrence Dundas, I conte di Zetland; sua madre Margaret Matilda era figlia di James Talbit; ricevette un'accurata educazione nelle migliori scuole britanniche e si laure\u00f2 al Trinity College (Cambridge); fu da sempre un appassionato di storia e letteratura medievali, in particolare dell'Europa centro-orientale; svolse il servizio militare come commissario militare, Cornet, presso le Royal Horse Guards, uno dei pi\u00f9 prestigiosi corpi militari britannici con il grado di tenente.\nCarriera Politica.\nLawrence si inoltr\u00f2 giovanissimo nella vita politica inglese: nel 1872 fu eletto membro della Camera dei Comuni per il collegio di Richmond, nel North Yorkshire e nello stesso anno succedette a suo nonno come conte di Zetland (il padre era morto nel 1855 durante la Guerra di Crimea). Fu Lord-in-Waiting dal maggio al settembre 1880 e allora pass\u00f2 dal Partito Liberale al Partito Conservatore. Dal 30 luglio 1889 al 18 agosto 1892 fu Lord Luogotenente d'Irlanda divenendo estremamente popolare persino tra gli irlandesi per il suo interesse alle tradizioni storiche di quel popolo. Dal 1889 al 1892 fu membro del Consiglio Privato di Sua Maest\u00e0 con la raccomandazione del Primo Ministro Robert Gascoyne-Cecil, III marchese di Salisbury, e fu anche creato Conte di Ronaldshay e poi Marchese di Zetland, titolo con il quale si fece poi chiamare.\nDal 1890 Lord Zetland fu aldermanno del North Riding e Mayor di Richmond; nel 1900 fu creato cavaliere dell'Ordine del Cardo, una delle pi\u00f9 alte onorificenze britanniche.\nDal 1902 lasci\u00f2 la carriera politica e si dedic\u00f2 allo studio delle tradizioni storiche dell'Europa centro-orientale, che da sempre lo avevano interessato. Pass\u00f2 molto tempo in Germania e divenne intimo amico del kaiser Guglielmo II. A causa delle sue tendenze filo-tedesche e filo-austriache Lord Zetland risult\u00f2 meno gradito nel suo paese, ma la sua popolarit\u00e0 crebbe in Germania ed in Austria. Nel 1907 Guglielmo II lo cre\u00f2 cavaliere dell'Ordine dell'Aquila Rossa a causa del successo avuto dall'opera letteraria riguardante la storia del Casato di Hohenzollern da lui scritta. Fu in questo periodo infatti che egli pubblic\u00f2 alcune delle sue pi\u00f9 importanti opere letterarie.\nCome suo nonno Lord Zetland fu frammassone e fu Gran Maestro provinciale nel Nord e nell'Est Riding dello Yorkshire dal 1874 al 1923; inoltre fu uno sportivo entusiasta e per trentacinque anni fu Master of the Zetland Hunt, una delle pi\u00f9 celebri gare di corsa per cani.\nA causa dei suoi sentimenti filo-tedeschi (vedeva negli Imperi Centrali la reincarnazione degli ideali monarchici in contrapposizione ai \"rivoluzionari\" della Triplice Intesa) rischi\u00f2 di perdere i suoi titoli nobiliari ma ci\u00f2 non avvenne grazie all'intervento del figlio. Dopo la prima guerra mondiale trascorse ancora molto tempo in Germania per mostrare la sua solidariet\u00e0 ai monarchici e a Guglielmo II; successivamente lavor\u00f2 in Austria per il ritorno degli Asburgo, senza successo. Pass\u00f2 l'ultima parte della sua vita in Gran Bretagna e tra il 1923 e il 1927 fu autore di interessanti saggi di storia musicale, principalmente sugli inni nazionali europei. Mor\u00ec nella sua casa di Aske Hall nello Yorkshire l'11 marzo 1929.\nFamiglia.\nNel 1871 aveva sposato Lady Lilian figlia di Richard Lumley, IX conte di Scarborough; come marchese di Zetland gli succedette il suo primogenito Lawrence Dundas, II marchese di Zetland.\nOpere.\nFra le principali opere di Lawrence Dundas si possono citare Il Conte von Gemmingen, Il dono dell'Imperatore ed Il Castello dei Re.\nParticolarmente apprezzata in Germania ed in Austria fu la Storia del Casato di Hohenzollern e delle sue branche minori che risult\u00f2 molto interessante ed uno dei migliori testi sulla famiglia Hohenzollern: fu anche per questo che, come gi\u00e0 \u00e8 stato detto, nel 1907 Guglielmo II lo cre\u00f2 cavaliere dell'Ordine dell'Aquila Rossa.\nLord Zetland fu per\u00f2 molto apprezzato come scrittore: nei suoi libri si avverte l'imminenza della fine del mondo dorato dell'aristocrazia, della nobilt\u00e0 europea, delle antiche tradizioni monarchiche alle quali era stato sempre fedele e sono scritti con uno stile malinconico e decadente."}
{"id": "3388494", "revid": "1782831", "url": "https://it.wikipedia.org/wiki?curid=3388494", "title": "Miss Mondo 2004", "text": "Miss Mondo 2004, la cinquantaquattresima edizione di Miss Mondo, si \u00e8 tenuta il 6 dicembre 2004, presso il Crown of Beauty Theatre, a Sanya in Cina. Il concorso \u00e8 stato presentato da Troy McClain, Angela Chow e Lisa Snowdon. Mar\u00eda Julia Mantilla, rappresentante del Per\u00f9 \u00e8 stata incoronata Miss Mondo 2004, dalla detentrice del titolo uscente, Rosanna Davison."}
{"id": "3388498", "revid": "1442080", "url": "https://it.wikipedia.org/wiki?curid=3388498", "title": "Willy Wellens", "text": ""}
{"id": "3388501", "revid": "536103", "url": "https://it.wikipedia.org/wiki?curid=3388501", "title": "Neville Brody", "text": "\u00c8 noto per avere redatto e diretto la rivista inglese di moda \"The Face\", per essere l'autore di copertine di album di diversi gruppi musicali e artisti, come Cabaret Voltaire, Depeche Mode, Level 42 e per aver curato il cambio di immagine di tre dei pi\u00f9 importanti giornali inglesi, \"The Guardian\", \"The Observer\" e \"The Times\".\nBiografia.\nNel 1975 studia arte al Hornsey College of Art. L'anno seguente frequenta un corso di grafica al London College of Printing, dove studia il Dadaismo e la Pop art. Nel periodo di maggior fermento del punk 77, Brody si fa un nome come disegnatore sia di poster per concerti ed esibizioni musicali ed artistiche di Londra, sia di copertine di album.\nNel 1980 fonda la rivista di musica e moda \"The Face\", di cui cura l'orientamento artistico e l'immagine, fino ai caratteri tipografici impiegati. La sua creativit\u00e0 nel settore gli permette di lavorare come direttore artistico e grafico per diverse riviste a livello internazionale, come \"City Limits\", \"Lei\", \"Per Lui\", \"Actuel\", \"Arena\", fino a curare il cambio di immagine dei giornali inglesi \"The Guardian\" e \"The Observer\".\nNel 1987 cofonda il Neville Brody Studio, insieme con il grafico svizzero Cornel Windlin, che si occupa di grafica a pi\u00f9 livelli, dagli spot pubblicitari, alle locandine e trailer di film, al packaging. Tra i clienti, si annoverano Greenpeace e la Deutsche PTT, societ\u00e0 di poste tedesca.\nNel 1988 la casa editrice Thames &amp; Hudson pubblica un volume su Brody, e viene allestita una mostra itinerante dei suoi lavori in tutta Europa e in Giappone.\nNel 1989 cofonda con il designer tedesco Erik Spiekermann e la moglie Joan, il FontShop, il primo distributore di font digitali.\nNel 1990 crea assieme a Jon Wozencroft il progetto \"Fuse\", con l'intento di mettere a contatto diversi campi della grafica come mezzo di comunicazione, dalla creazione di nuovi stili estetici e di nuovi caratteri tipografici, grazie anche all'uso delle nuove tecnologie digitali.\nNel 1994 apre il Research Studios con uffici a San Francisco, Parigi, Berlino and New York, e inizia ad attrarre clienti importanti come la Paramount Pictures, e a lavorare alla grafica dei siti web, tra cui quello di Kenzo.\nNel 2006 cura il rinnovamento d'immagine del quotidiano \"The Times\", creando per l'occasione un nuovo carattere tipografico, il \"Times Modern\", che sostituisce l'originario \"Times New Roman\", impiegato dal 1932.\nTra i lavori pi\u00f9 recenti, si annoverano clienti come Nike, Adidas, Montblanc e il New York Museum of Modern Art.\nLavori.\nCopertine di album.\nPer la Fetish Records\nPer i Cabaret Voltaire\nAltre\nCome direttore artistico e grafico.\nRiviste\nQuotidiani"}
{"id": "3388510", "revid": "599013", "url": "https://it.wikipedia.org/wiki?curid=3388510", "title": "Nicola Russo", "text": "Pluridecorato ufficiale d'artiglieria del Regio Esercito, partecip\u00f2 alla seconda guerra mondiale venendo decorato con la Medaglia d'oro al valor militare a vivente per il suo comportamento durante la Campagna di Russia.\nBiografia.\nNacque a Rionero in Vulture da Giovanni e Caterina Farano, ed intraprese gli studi presso l'Istituto Tecnico di Melfi dove si diplom\u00f2 alla Scuola Normale di Lacedonia nel 1916. Nello stesso anno inizi\u00f2 il servizio militare nel Regio Esercito, e l'anno seguente fu inviato sul fronte albanese per seguire un corso per Ufficiale di complemento, conseguendo il grado di sottotenente e poi di tenente in un reggimento di artiglieria da campagna. Nel 1920, dopo il congedo, viene premiato con la Croce al merito di guerra.\nRitornato a Rionero, ottenne la cattedra di insegnamento a Ripacandida, esercitando tra il 1923 e il 1925. Nel 1925 riprese servizio nell'esercito con il grado di tenente, assegnato al 2\u00ba Reggimento d'artiglieria di stanza a Pesaro. Divenuto istruttore presso la Scuola Sottufficiali d'artiglieria di Modena, pass\u00f2 quindi a prestare servizio a Nocera Inferiore, dove nel 1933 fu promosso al grado di Capitano. Part\u00ec, come volontario, per la campagna d'Africa, dove partecip\u00f2 alle operazioni del I Corpo d'armata, distinguendosi nelle conquiste delle citt\u00e0 di Adigrat, Macall\u00e8, Amba Alagi, Quoram e Dessi\u00e8. Al suo ritorno ottenne una seconda Croce al merito di guerra e fu assegnato alla Scuola di Artiglieria a Civitavecchia.\nRientrato in Patria prese a prestare servizio, con il grado di Maggiore, come comandante del 1\u00ba gruppo del 52\u00ba Reggimento di artiglieria, di stanza a Bracciano, assegnato alla Divisione di fanteria \"Torino\"\nDopo l'entrata in seconda guerra mondiale del Regno d'Italia, il 10 giugno 1940, prese parte alle operazioni sul Fronte occidentale, alla guerra nei Balcani. Con la rottura del patto Molotov-Ribbentrop, Hitler decise, nel 1941, di invadere l'Unione Sovietica e l'Italia, secondo gli accordi presi, fu obbligata a dare il suo contributo- Egli fu tra coloro che partirono per prendere parte all'Operazione Barbarossa, ed in seno alla sua Divisione, inquadrata nell'A.R.M.I.R., prese parte alle operazioni sul fronte orientale.\nIl 2 dicembre 1942, durante la ritirata sul Don ordinata dal Comando italiano in seguito all'Operazione Piccolo Saturno scatenata dall'Armata Rossa, si ritrov\u00f2 con il suo contingente ad affrontare un duro scontro con i sovietici.\nCatturato con le armi in pugno dopo essersi strenuamente difeso, venne fatto prigioniero e deportato in Siberia. La sua prigionia fu molto dura, protrattasi passando di campo in campo fra stenti e privazioni. Tra i campi di prigionia in cui soggiorn\u00f2 vi fu il n.176 situato nella taiga oltre Kazan'. Rientr\u00f2 in Italia solamente nel febbraio 1954, dopo circa dodici anni di detenzione, in pessime condizione di salute. tanto da venire ricoverato all'Ospedale militare del Celio a causa delle sue condizioni di salute.\nIl 17 febbraio fece ritorno al suo paese natale, accolto caldamente dalla folla, e tenne un discorso in Piazza Giustino Fortunato alla presenza del Sindaco e di numerose autorit\u00e0 civili e militari. Ristabilitosi fisicamente ritorn\u00f2 a Roma dove riprese servizio attivo, raggiungendo rapidamente il grado di Generale di corpo d'armata ed iniziando a ricercare attivamente notizie sui reduci, sui caduti e sui dispersi dell'ARMIR.\nSi spense a Roma il 20 aprile 1959. Durante il decennale della sua morte, l'allora sindaco di Rionero, Enzo Cervellino, fece erigere in Piazza Giustino Fortunato una lapide con medaglione in suo onore, realizzata negli stabilimenti di Ludovico Bertoni di Pietrasanta, in provincia di Lucca."}
{"id": "3388512", "revid": "1442080", "url": "https://it.wikipedia.org/wiki?curid=3388512", "title": "Jos Heyligen", "text": ""}
{"id": "3388514", "revid": "1442080", "url": "https://it.wikipedia.org/wiki?curid=3388514", "title": "Baltimore Open 1977 - Singolare", "text": "Il singolare del torneo di tennis Baltimore Open 1977, facente parte della categoria Grand Prix, ha avuto come vincitore Brian Gottfried che ha battuto in finale Guillermo Vilas 6-3, 7-6."}
{"id": "3388518", "revid": "599013", "url": "https://it.wikipedia.org/wiki?curid=3388518", "title": "Knut Hallvard Eikrem", "text": "Biografia.\n\u00c8 il padre di Magnus Wolff Eikrem, anch'egli calciatore.\nCarriera.\nClub.\nGioc\u00f2 per il Molde dal 1983 al 1990."}
{"id": "3388519", "revid": "1442080", "url": "https://it.wikipedia.org/wiki?curid=3388519", "title": "Little Rock Open 1977 - Singolare", "text": "Il singolare del torneo di tennis Little Rock Open 1977, facente parte della categoria Grand Prix, ha avuto come vincitore Sandy Mayer che ha battuto in finale Haroon Rahim 6-2, 6-4."}
{"id": "3388520", "revid": "72396", "url": "https://it.wikipedia.org/wiki?curid=3388520", "title": "Ronny Martens", "text": "Carriera.\nCresciuto nelle giovanili dell'Eendracht Deftinge, nel 1977 Martens fu acquistato dall'Anderlecht, con cui esord\u00ec nel campionato belga nel 1978. Con la squadra di Anderlecht ha vinto la Coppa delle Coppe 1977-1978 (senza per\u00f2 disputare alcuna partita), la Supercoppa UEFA 1978 (subentr\u00f2 a Ruud Geels nell'intervallo della gara di ritorno persa 2-1 contro il ), e il campionato 1980-1981 (9 presenze, di cui 3 da titolare). Nei quattro anni trascorsi all'Anderlecht disput\u00f2 in totale 63 partite (52 in campionato, 9 in Coppa del Belgio e 2 nelle competizioni UEFA per club) e segn\u00f2 18 gol (16 in campionato e 2 in Coppa del Belgio).\nNel 1981 si trasfer\u00ec al Beveren con cui gioc\u00f2 82 partite in campionato segnando 34 gol e vincendo il titolo nazionale nel 1983-1984. Nella stagione seguente alla vittoria del secondo campionato personale, Martens pass\u00f2 al Gent in cui rimase per una stagione vincendo la classifica marcatori del campionato belga nel 1984-1985 con 23 reti in 34 partite.\nL'anno seguente si trasfer\u00ec al Mechelen in cui rest\u00f2 per due stagioni vincendo al Coppa del Belgio nel 1986-1987. Nel 1987 torn\u00f2 al Gent, dove mise a segno 10 reti nel campionato 1987-1988, e nella stagione seguente pass\u00f2 al RWD Molenbeek, con cui scese in campo in 11 occasioni e realizz\u00f2 una rete nel campionato 1988-1989, terminato con la retrocessione in seconda divisione.\nNel 1989, dopo 12 anni passati nel massimo campionato belga con 107 gol e oltre 200 presenze all'attivo, firm\u00f2 per il Boom in seconda divisione e l'anno seguente, dopo aver giocato 22 partite e realizzato 5 gol, si ritir\u00f2 dal calcio giocato.\nMartens fece inoltre parte della Nazionale belga che partecip\u00f2 all'Europeo 1980 in Italia, concluso dal Belgio al secondo posto dopo la sconfitta in finale contro la Germania Ovest, ma non scese mai in campo nel corso della manifestazione n\u00e9 disput\u00f2 alcuna partita per la Nazionale belga."}
{"id": "3388530", "revid": "1442080", "url": "https://it.wikipedia.org/wiki?curid=3388530", "title": "Dayton Open 1977 - Singolare", "text": "Il singolare del torneo di tennis Dayton Open 1977, facente parte della categoria Grand Prix, ha avuto come vincitore Jeff Borowiak che ha battuto in finale Christopher Mottram 6-3, 6-3."}
{"id": "3388539", "revid": "767487", "url": "https://it.wikipedia.org/wiki?curid=3388539", "title": "Pallanuoto ai XIV Giochi panamericani", "text": "Il XIV torneo panamericano di pallanuoto si \u00e8 svolto a Santo Domingo dal 2 al 10 agosto 2003 in occasione dei \"XIV Giochi panamericani\". Il torneo femminile \u00e8 stato disputato per la seconda volta.\nTorneo maschile.\nIl torneo \u00e8 stato disputato in due fasi: una preliminare e una a eliminazione diretta. A differenza di quanto accaduto nelle edizioni pi\u00f9 recenti, nella prima fase le formazioni sono state inserite in un unico girone, al termine del quale le prime quattroclassificate si sono qualificate per le semifinali. Gli Stati Uniti hanno vinto il titolo per la terza volta consecutiva.\nTorneo femminile.\nIl II torneo femminile si \u00e8 svolto nello stesso modo dell'edizione precedente: un girone da cinque, con le prime quattro in semifinale.\nNella rivincita della finale di Winnipeg 1999 le ragazze degli Stati Uniti hanno battuto il Canada conquistando il loro primo titolo."}
{"id": "3388541", "revid": "74801", "url": "https://it.wikipedia.org/wiki?curid=3388541", "title": "Justine De Jonckheere", "text": " \u00c8 anche Miss Fiandre Occidentali. La De Jonckheere, ottantunesima Miss Belgio, ha ricevuto la corona da Cilou Annys, Miss Belgio 2010.\nGrazie alla vittoria del titolo nazionale, Justine De Jonckheere \u00e8 stata scelta come rappresentante ufficiale del Belgio per i concorsi di bellezza internazionali Miss Universo 2011, che si \u00e8 tenuto il 12 settembre 2011 a San Paolo, Brasile, e Miss Mondo 2011."}
{"id": "3388544", "revid": "1442080", "url": "https://it.wikipedia.org/wiki?curid=3388544", "title": "Miami Open 1977 - Singolare", "text": "Il singolare del torneo di tennis Miami Open 1977, facente parte della categoria Grand Prix, ha avuto come vincitore Eddie Dibbs che ha battuto in finale Ra\u00fal Ram\u00edrez 6-0, 6-3"}
{"id": "3388551", "revid": "69794", "url": "https://it.wikipedia.org/wiki?curid=3388551", "title": "Giardini Perego", "text": ""}
{"id": "3388553", "revid": "599013", "url": "https://it.wikipedia.org/wiki?curid=3388553", "title": "Thomas Hafstad", "text": "Carriera.\nClub.\nHafstad gioc\u00f2 tutta la carriera con la maglia del Troms\u00f8. Debutt\u00f2 nella Tippeligaen l'8 maggio 1994, schierato titolare e andato a segno nella vittoria per due a zero in casa del Viking. Totalizz\u00f2 239 incontri con questa squadra, con 30 reti messe a referto.\nNazionale.\nHafstad disput\u00f2 7 gare con la . Esord\u00ec il 2 febbraio 1994, nel pareggio per tre a tre contro la : subentr\u00f2 a Geir Atle Undheim."}
{"id": "3388555", "revid": "69794", "url": "https://it.wikipedia.org/wiki?curid=3388555", "title": "Parco del Cardellino", "text": ""}
{"id": "3388557", "revid": "69794", "url": "https://it.wikipedia.org/wiki?curid=3388557", "title": "Parco Cassina de' Pomm", "text": ""}
{"id": "3388560", "revid": "307923", "url": "https://it.wikipedia.org/wiki?curid=3388560", "title": "Chiesa di San Giorgio Martire (Reggio Calabria)", "text": "La chiesa di San Giorgio Martire, conosciuta anche con il nome di \"San Giorgio extra moenia\", \u00e8 un edificio di culto della citt\u00e0 di Reggio sita nel quartiere di San Giorgio.\nStoria.\nLa chiesa in origine era posta in prossimit\u00e0 della costa, sul promontorio di punta Calamizzi che spofond\u00f2 nel 1562 per un fenomeno di bradisismo, e fu distrutta, insieme al monastero di San Nicola nel 1086 dagli arabi guidati da Benavert. Ricostruita nel luogo attuale, fu elevata a parrocchia il 23 maggio 1631. Distrutta dal terremoto del 1783, fu riedificata con il contributo dei fedeli e dei Borboni. Croll\u00f2 durante il terremoto del 1908. Fu ricostruita quasi nello stesso luogo per interessamento del canonico Rocco Vilardi, proprietario del fondo adiacente, che concesse il suolo per la retrocessione della chiesa rispetto alla precedente e per la creazione di una piazzetta antistante.\nArchitettura esterna.\nL'esterno, in stile romanico lombardo, ha una facciata con lesene laterali terminanti con capitelli ornati che sostengono un timpano triangolare. Al centro il portale \u00e8 delimitato da lesene e colonnine terminanti con capitelli ornati, sormontati da una lunetta con dentro un bassorilievo raffigurante san Giorgio a cavallo che uccide il drago. In alto una finestra con una vetrata artistica che riprende la stessa scena riprodotta dal bassorilievo sopra il portale. Sulla sinistra sorge il campanile di sezione quadrata. L'altezza dell'edificio \u00e8 di 10 metri al fianco di gronda, il campanile invece \u00e8 alto 14 metri.\nDescrizione dell'interno.\nLa pianta della chiesa, a croce latina, \u00e8 ad una sola navata. Verso l'abside ha una crociera della stessa campata della navata disposta in senso trasversale e sporgente di 2 metri dai fianchi. \u00c8 coronata da un'abside semicircolare e, sulla destra la sacrestia a filo con la crociera e con il vertice dell'abside. Sull'altare maggiore si trova una icona di San Giorgio che uccide il drago, dotata di un'imponente cornice di legno del XVIII secolo finemente scolpita. Sulla volta dell'abside si trova la grande raffigurazione del Pantocratore.\nParroco.\nDon Antonino Pangallo \n&lt;br&gt;(Gennaio 1997-Ottobre 2021)\nDon Claudio Roberti &lt;br&gt;(Ottobre 2021-)"}
{"id": "3388565", "revid": "948257", "url": "https://it.wikipedia.org/wiki?curid=3388565", "title": "Serge Gruzinski", "text": "Biografia.\nEx allievo dell'\u00c9cole nationale des chartes, in seguito membro dell'\u00c9cole fran\u00e7aise de Rome (1973-1975) e della Casa de Vel\u00e1zquez di Madrid. Direttore di studi presso l'\u00c9cole des hautes \u00e9tudes en sciences sociales dal 1993, s'interessa alla colonizzazione dell'America e dell'Asia, in particolare alle esperienze coloniali come luogo di meticciato e di nascita di spazi ibridi e come prime manifestazioni della mondializzazione. \u00c8 membro del comitato di redazione della rivista \"Gradhiva\".\nRecentemente \u00e8 stato commissario della mostra \"Plan\u00e8te M\u00e9tisse\" presso il Mus\u00e9e du quai Branly di Parigi."}
{"id": "3388575", "revid": "547034", "url": "https://it.wikipedia.org/wiki?curid=3388575", "title": "Henry Howard Holmes", "text": "Gli vengono attribuiti oltre 200 omicidi, di cui 27 accertati.\nNella sua biografia, scritta durante l'ultima detenzione in carcere, afferm\u00f2 di avere commesso 133 omicidi, ma in seguito ritratt\u00f2 l'affermazione dicendo che era un trucco per guadagnare soldi; la polizia dell'epoca, perquisendo l'edificio dove era solito commettere gli omicidi, afferm\u00f2 di avere trovato gli scheletri di 150 persone, e gli attribu\u00ec 200 vittime. La cifra reale resta per\u00f2 sconosciuta.\nLe origini.\nH.H. Holmes nacque il 16 maggio 1861 in New Hampshire. Suo padre era un uomo violento che soffriva di alcolismo. Holmes era vittima di bullismo a scuola perch\u00e9 molti compagni di classe erano invidiosi dei suoi ottimi risultati. Raccont\u00f2 che una volta i bulli lo costrinsero a toccare il cranio di uno scheletro e da quel momento in poi cambi\u00f2 la sua personalit\u00e0: gli piaceva torturare con sadici esperimenti animali randagi. Sognava sempre di essere un dottore: questo sar\u00e0 il suo futuro lavoro. Dopo essere stato espulso dalla scuola per frode all'assicurazione, si spos\u00f2 e si trasfer\u00ec da solo a Englewood, una localit\u00e0 nell'Illinois, vicina a Chicago. Fu qui che cambi\u00f2 il suo nome da \"Herman Webster Mudgett\" a \"Henry Howard Holmes\".\nGli inizi.\nIntorno a questo periodo Holmes commise il suo primo omicidio, a scopo di profitto, avvelenando una donna. Diverso tempo dopo lesse in un annuncio che una donna anziana cercava un aiutante per la sua farmacia: Holmes rispose presentandosi in casa sua e offrendosi per giunta di curarle il marito da tempo gravemente malato. Tuttavia Holmes, col pretesto di aiutarlo, avvelen\u00f2 l'uomo. Egli propose quindi all'anziana signora di cedergli la farmacia lasciandogliela gestire; in cambio lui le avrebbe garantito un reddito mensile. La donna imprudentemente accett\u00f2, ma non ottenne mai il pagamento del debito, e presto spar\u00ec anche lei, diventando la terza vittima di Holmes.\nLa costruzione del \"Castello\".\nCon i soldi di alcune frodi assicurative Holmes fece costruire un enorme edificio a tre piani che gli serviva da abitazione, farmacia, negozio e hotel: Holmes era solito infatti affittare molte delle camere (anche ad amici e collaboratori, che finirono poi per diventare vittime della sua follia omicida). L'edificio era talmente imponente da essere soprannominato il \"Castello\".\nCon una serie di modifiche nella struttura interna dell'edificio Holmes rese il secondo e terzo piano un dedalo di camere che costituiva un vero labirinto e una inaudita trappola mortale per chiunque vi si addentrasse: le camere erano infatti collegate tra loro grazie a passaggi segreti, muri scorrevoli, spioncini, porte blindate, stanze segrete, camere insonorizzate, scale e corridoi che finivano contro un muro, e botole sul pavimento che si aprivano a comando e facevano scivolare la vittima in cantina: l\u00ec si trovava una enorme piscina riempita di acido corrosivo, dove Holmes immergeva i corpi e i cadaveri dei malcapitati. Tutte le stanze erano inoltre delle vere e proprie camere a gas, progettate per uccidere chiunque si trovasse all'interno: tutte le porte potevano infatti essere bloccate dall'esterno, e i muri erano foderati con l'amianto: in tale modo, Holmes era libero anche di dare fuoco al gas presente nell'ambiente, evitando il propagarsi della combustione. In una delle stanze segrete si trovava infine un forno crematorio.\nGli omicidi.\nTra il 1892 e il 1894 un numero enorme di clienti di qualsiasi et\u00e0 (anche bambini), visitatori, garzoni, conoscenti, fidanzate e perfino complici di Holmes troveranno la morte nel \"castello\". Il suo modus operandi era il seguente: spesso affittava una camera; poi, dopo aver intrappolato le vittime ed aver goduto delle loro urla strazianti, li faceva morire asfissiati nella camera oppure li gasava. A volte incendiava il gas in modo da carbonizzarli. Il corpo veniva quindi recuperato ed utilizzato in tre modi: eviscerato e scarnificato per poi rivenderne lo scheletro alle universit\u00e0; sciolto completamente nella piscina con l'acido; o utilizzato da Holmes come cavia per dissezioni ed esperimenti non meglio definiti, senza finalit\u00e0 scientifiche.\nProprio nel 1892 cadeva il \"World's Fair\", la grande esposizione organizzata in occasione dei 400 anni dalla scoperta dell'America. Molte delle vittime furono semplici turisti che decisero di visitare il \"castello\" di Holmes. La frequenza degli omicidi era elevata ed il guadagno ricavato dalla vendita degli scheletri fu molto redditizio. Nessuno nutriva sospetti: Holmes ag\u00ec indisturbato, nonostante le decine di sparizioni nell'area. Spesso, il numero di sparizioni coincideva con il numero delle frodi che Holmes faceva ai danni delle societ\u00e0 di assicurazioni.\nLa fuga.\nPoco prima del 1894, Holmes, vedendosi accerchiato dai creditori, in un momento di difficolt\u00e0 economica, abbandon\u00f2 il \"castello\" per rifugiarsi altrove. Diverse settimane dopo un altro suo complice (tale Pat Quinlan) bruci\u00f2 l'edificio, furioso per aver perso l'amante, sua sorella e la sua figlia illegittima: Holmes per errore mentre erano in una stanza le aveva come al solito gasate e scarnificate. Dopo aver lasciato Chicago, Holmes prov\u00f2 a intascare i soldi dell'assicurazione per incendio accidentale, ma un investigatore mand\u00f2 a monte il piano scoprendo che l'incendio era doloso. Holmes non venne accusato di nulla, ma continu\u00f2 a truffare e, tra una truffa e l'altra, uccidere.\nDopo un'altra truffa andata male Holmes fin\u00ec in carcere. Qui conobbe una nuova complice, Marion Hedgepeth. Insieme, una volta liberati, architettarono un omicidio ai danni di un conoscente di Holmes, un certo Benjamin Pitezel, e una frode all'assicurazione legata alla sua morte. Marion avrebbe avuto la sua percentuale. L'omicidio venne compiuto e Holmes intasc\u00f2 i soldi ma spar\u00ec di nuovo senza dare i soldi alla Hedgepeth. Essa, per vendicarsi, inform\u00f2 la societ\u00e0 di assicurazioni truffata e l\u00ec scatt\u00f2 un mandato di arresto per Henry Howard Holmes.\nArresto e confessione.\nHolmes fu arrestato a Boston il 17 novembre 1894, mentre stava per imbarcarsi per l'Europa. Fino ad allora non fu mai arrestato per via dei suoi continui spostamenti e cambi di identit\u00e0. In carcere fu dapprima riconosciuto colpevole di 4 omicidi, poi arriv\u00f2 a confessarne all'incirca altri 27; la polizia quindi controll\u00f2 i resti del \"castello\", affermando di avere trovato gli scheletri di 150 persone. Ma probabilmente molti di pi\u00f9 furono quelli che non si poterono recuperare, siccome potevano essere stati o completamente bruciati o dissolti nell'acido, venduti o fatti sparire altrimenti. Holmes ne confess\u00f2 altri mentre scriveva la sua biografia, che venne venduta a buon prezzo. La cifra arriv\u00f2 a 133, nonostante la polizia lo ritenesse fortemente sospettato di oltre 200 omicidi in totale; successivamente disse di avere confessato 133 omicidi solo per guadagnare soldi. Nel 1895 inizi\u00f2 e fin\u00ec il processo contro di lui e venne dichiarato colpevole di solo 9 degli almeno 27 omicidi e di un gran numero di frodi assicurative. La pena prevista era la morte.\nLa condanna.\nHenry Howard Holmes mor\u00ec impiccato la mattina del 7 maggio 1896, all'et\u00e0 di 34 anni; fino all'ultimo volle essere chiamato \u00abdottor Holmes\u00bb. Il cappio non era stato preparato adeguatamente, infatti il suo collo non si spezz\u00f2 e Holmes soffr\u00ec una lunga agonia, morendo per soffocamento dopo 15 minuti. Quando \u00e8 stato portato al patibolo, Holmes \u00e8 rimasto calmo e tranquillo. Le sue ultime parole furono per l'uomo che tentava di allacciarli il cappio intorno al collo, al quale disse: \"Prenditi il tuo tempo, vecchio. Non fare pasticci\".\nIl corpo \u00e8 tuttora sepolto nell'Holy Cross Cemetery.\nCuriosit\u00e0.\nIl \"castello\" di Holmes, nonostante fosse ridotto a un moncone bruciato, divenne un'attrazione per gli abitanti, fino a quando un secondo incendio scoppiato misteriosamente lo rase al suolo completamente.\nIn un episodio della seconda stagione di Supernatural i protagonisti danno la caccia al fantasma di H.H.Holmes.\nNel secondo episodio della quarta stagione di Sherlock la storia di H.H.Holmes viene raccontata dai protagonisti.\nNella quinta stagione di American Horror Story \"Hotel\" il personaggio di James Patrick March, interpretato da Evan Peters, \u00e8 ispirato a H. H. Holmes, come pure il motivo per cui viene costruito l'hotel Cortez dove \u00e8 ambientata la serie.\nIn Italia, all'interno del parco divertimenti Movieland, esiste un'attrazione (di tipologia casa degli orrori) che ha come tema principale H. H. Holmes e l'albergo in cui comp\u00ec gli omicidi. Il nome di questa attrazione \u00e8 \"Holmes Hotel\" e spesso all'interno \u00e8 visibile il logo \"HHH\" (composto dalle iniziali del nome, del cognome e della parola \"hotel\")."}
{"id": "3388578", "revid": "767487", "url": "https://it.wikipedia.org/wiki?curid=3388578", "title": "Noel Larkin", "text": "Biografia.\nProveniente da una famiglia di calciatori (lo zio materno gioc\u00f2 per molti anni nell'Athlone Town), entr\u00f2 nella squadra della sua citt\u00e0 natale nel 1970, esordendo in League of Ireland l'anno successivo, in occasione di un match esterno contro lo Shelbourne.\nDivenuto presto una delle pedine fondamentali del gioco della squadra, Larkin si rivel\u00f2 decisivo per alcuni dei successi conseguiti dall'Athlone Town nel decennio successivo (tra cui la qualificazione alla Coppa UEFA nella stagione 1974-75 e la vittoria di due titoli nazionali nei primi anni ottanta), in particolare la vittoria dell'edizione 1982-83 della League of Ireland, in cui ebbe modo di laurearsi capocannoniere della stagione con 18 reti.\nTrasferitosi allo Shamrock Rovers nel 1984 grazie all'interessamento di Jim McLaughlin, Larkin partecip\u00f2 attivamente alla conquista di tre accoppiate campionato-coppa nazionale tra il 1984-85 e il 1986-87 con 34 reti complessive. Dopo la conquista di una tripletta con il Derry City nella stagione 1988-89, Larkin emigr\u00f2 in Australia dove continu\u00f2 a giocare in alcuni club minori fino al ritiro, avvenuto nel 1993."}
{"id": "3388583", "revid": "1543377", "url": "https://it.wikipedia.org/wiki?curid=3388583", "title": "Viviana Ortiz", "text": "Biografia.\nNata a Corozal, Viviana Ortiz inizia a lavorare come modella durante gli studi di telecomunicazioni, presso la Sacred Heart University of Puerto Rico, dove si dploma magna cum laude.\nIl 4 novembre 2010 partecipa a Miss Universo Porto Rico che si tiene a San Juan, dove la Ortiz ottiene i riconoscimenti speciali \"Best Runway\" e \"Best Fashion Style\"\n, oltre che il titolo di Miss Universo Porto Rico, che le permette di rappresentare ufficialmente Porto Rico a Miss Universo, che si \u00e8 tenuto a S\u00e3o Paulo, in Brasile il 12 settembre 2011."}
{"id": "3388585", "revid": "1442080", "url": "https://it.wikipedia.org/wiki?curid=3388585", "title": "Springfield Open 1977 - Singolare", "text": "Il singolare del torneo di tennis Springfield Open 1977, facente parte della categoria Grand Prix, ha avuto come vincitore Guillermo Vilas che ha battuto in finale Stan Smith 3\u20136, 6\u20130, 6\u20133, 6\u20132."}
{"id": "3388591", "revid": "1442080", "url": "https://it.wikipedia.org/wiki?curid=3388591", "title": "American Home Shield Tournament 1977 - Singolare", "text": "Il singolare del torneo di tennis American Home Shield Tournament 1977, facente parte della categoria Grand Prix, ha avuto come vincitore Ji\u0159\u00ed H\u0159ebec che ha battuto in finale Sandy Mayer 3-6, 6-4, 7-5."}
{"id": "3388592", "revid": "1442080", "url": "https://it.wikipedia.org/wiki?curid=3388592", "title": "A Division 1939-1940 (Irlanda)", "text": "La stagione 1939-1940 \u00e8 stata la diciannovesima edizione della League of Ireland, massimo livello del campionato di calcio irlandese."}
{"id": "3388593", "revid": "108366", "url": "https://it.wikipedia.org/wiki?curid=3388593", "title": "Beyblade Metal Fusion Explosion", "text": ""}
{"id": "3388595", "revid": "287204", "url": "https://it.wikipedia.org/wiki?curid=3388595", "title": "Autocompattatore", "text": "L'autocompattatore (talora definito autoimmondizie) \u00e8 un veicolo per la raccolta dei rifiuti attrezzato per compattarli al suo interno, spesso provvisto di un sistema di aggancio cassonetti (posteriore, anteriore o laterale).\nDefinito anche comunemente con il solo nome di compattatore, questo veicolo pu\u00f2 essere di diverse tipologie, a seconda delle dimensioni e del tipo di utilizzo che ne viene fatto.\nAllestimenti.\nLe dimensioni del macchinario variano a seconda della loro capacit\u00e0, oppure a seconda delle richieste del cliente."}
{"id": "3388601", "revid": "188323", "url": "https://it.wikipedia.org/wiki?curid=3388601", "title": "Barriere di contenimento", "text": ""}
{"id": "3388602", "revid": "1543377", "url": "https://it.wikipedia.org/wiki?curid=3388602", "title": "Le tasche piene di sassi", "text": "Le tasche piene di sassi \u00e8 un singolo del cantautore italiano Jovanotti, pubblicato l'11 marzo 2011 come secondo estratto dal diciottesimo album in studio \"Ora\".\nIl brano si \u00e8 aggiudicato il Premio Mogol 2011, ritirato il 14 giugno successivo da Saturnino Celani, storico collaboratore di Jovanotti, nel corso della serata evento tenutasi al Teatro romano di Aosta..\nIl brano \u00e8 stato scritto dal cantautore stesso insieme a Franco Santarnecchi.\nLa canzone \u00e8 dedicata a Viola Cardinali, madre del cantautore, morta un anno prima dell'uscita del disco.\nVideo musicale.\nIl videoclip \u00e8 stato diretto da Maki Gherzi, prodotto da Paolo Soravia e postato sul canale YouTube del cantante il 14 marzo 2011. Lo stesso giorno, il video \u00e8 entrato nella rotazione di MTV. Il video \u00e8 ispirato al film \"Lenny\" di Bob Fosse, che racconta la storia di Lenny Bruce, celebre comico stile Stand-up comedy statunitense. Parlando del video, Jovanotti l'ha descritto dicendo:\nVersione di Giorgia.\nLa cantautrice italiana Giorgia ha fatto una cover del brano, pubblicata il 12 ottobre 2018 come primo singolo estratto dal primo album di cover \"Pop Heart\".\nVideo musicale.\nIl videoclip \u00e8 stato pubblicato il 30 ottobre 2018 sul canale Vevo-YouTube della cantante ."}
{"id": "3388607", "revid": "767487", "url": "https://it.wikipedia.org/wiki?curid=3388607", "title": "Su le mani, cadavere! Sei in arresto", "text": "Su le mani, cadavere! Sei in arresto \u00e8 un film del 1971, diretto da Le\u00f3n Klimovsky.\nTrama.\nLa cittadina di Springfield \u00e8 tiranneggiata da un ufficiale nordista. Sando Kid viene chiamato dalla figlia di un proprietario della zona, Eleonor, per sconfiggere il criminale."}
{"id": "3388610", "revid": "449371", "url": "https://it.wikipedia.org/wiki?curid=3388610", "title": "Coppa Europa di tamburello", "text": ""}
{"id": "3388614", "revid": "339392", "url": "https://it.wikipedia.org/wiki?curid=3388614", "title": "Tezio (monte)", "text": ""}
{"id": "3388616", "revid": "767487", "url": "https://it.wikipedia.org/wiki?curid=3388616", "title": "Una pistola per cento bare", "text": "Una pistola per cento bare \u00e8 un film del 1968 diretto da Umberto Lenzi.\nTrama.\nJim \u00e8 un testimone di Geova che in ossequio alla sua religione rifiuta le armi e per questo viene arrestato in quanto disertore durante una guerra. Quando il conflitto cessa, Jim riceve la grazia, torna a casa e l\u00ec scopre che i suoi genitori sono stati uccisi. In quel momento decide di vendicare la sua famiglia seppure ci\u00f2 vorr\u00e0 dire tradire la sua fede."}
{"id": "3388617", "revid": "2184720", "url": "https://it.wikipedia.org/wiki?curid=3388617", "title": "Ti voglio tanto bene", "text": "Ti voglio tanto bene \u00e8 un brano musicale della cantante italiana Gianna Nannini, estratto come secondo singolo dall'album \"Io e te\". Il brano \u00e8 stato scritto dalla Nannini, insieme a Isabella Santacroce ed \u00e8 stato reso disponibile per l'airplay radiofonico a partire dal 4 marzo 2011. Rimane per pi\u00f9 settimane la 2\u00aa pi\u00f9 trasmessa nelle radio (posizione occupata in precedenza da \"Arriver\u00e0\" dei Mod\u00e1) dietro solo a \"Eh... gi\u00e0\" di Vasco Rossi.\nDescrizione.\nParlando di \"Ti voglio tanto bene\", Gianna Nannini ha dichiarato:\nVideo musicale.\nIl video musicale prodotto per \"Ti voglio tanto bene\" \u00e8 stato diretto da Gaetano Morbioli e girato fra Verona e la \"Fondazione Ugo Da Como\" di Lonato del Garda in provincia di Brescia. Esso \u00e8 stato reso disponibile a partire dal 14 aprile 2011 e racconta la storia d'amore fra due giovani appartenenti a classi sociali diverse ambientata ad inizio secolo."}
{"id": "3388623", "revid": "729019", "url": "https://it.wikipedia.org/wiki?curid=3388623", "title": "Offensiva di Fl\u0103m\u00e2nda", "text": "L'offensiva di Fl\u0103m\u00e2nda (o manovra di Fl\u0103m\u00e2nda), che ebbe luogo tra il 29 settembre ed il 5 ottobre 1916, fu un'offensiva condotta, attraversando il Danubio, dalla 2\u00aa Armata rumena durante la prima guerra mondiale. Questa battaglia rappresent\u00f2 un grande tentativo da parte dell'esercito rumeno di fermare l'offensiva proveniente da sud guidata dal generale tedesco August von Mackensen. La battaglia termin\u00f2, per\u00f2, con una vittoria tattica degli Imperi centrali.\nAntefatti.\nIl regno di Romania entr\u00f2 in guerra nell'agosto del 1916, quando le sue forze invasero la Transilvania oltrepassando il confine nella zona dei Carpazi. I Rumeni sconfissero rapidamente le esigue forze austro-ungariche che si trovavano nelle zone vicine al confine e iniziarono ad avanzare nell'Austria-Ungheria, ma vennero quasi subito fermati. Nel frattempo, una forza combinata di Tedeschi, Bulgari e Turchi entr\u00f2 nella Dobrugia, nel sud est della Romania. Al comando di questa grossa unit\u00e0 vi era il generale August von Mackensen.\nPoich\u00e9 la situazione divenne molto incerta, il Consiglio della Corona rumeno decise di rinforzare con 150'000 uomini la \"3\u00aa Armata\", guidata dal generale Alexandru Averescu. Conseguentemente Averescu fu messo a capo di un gruppo d'armate, composto dalla \"3\u00aa Armata\" e dalla \"Armata della Dobrugia\", comandata dal generale Andrei Zayonchkovski: in totale vi erano 17 divisioni. Il piano di Averescu prevedeva di attraversare il Danubio nei pressi di Fl\u0103m\u00e2nda, un piccolo centro nel sud della Romania, ed attaccare alle spalle le forze degli Imperi centrali, che nel frattempo sarebbero state tenute impegnate da una forza combinata russo-rumena lanciata in un'offensiva diretta verso sud, verso Cobadin e Tervel. L'idea principale era, dunque, quella di tagliare fuori Mackensen dalle sue basi nel nord della Bulgaria.\nLa battaglia.\nL'attacco inizi\u00f2 il 29 settembre su un fronte largo circa 80 km, da Fl\u0103m\u00e2nda, vicino a Olteni\u021ba, a Zimnicea. L'attacco era diretto contro il fianco sinistro del gruppo d'armate di Mackensen. I Rumeni, pur essendo in netta superiorit\u00e0 numerica ed essendo equipaggiato con un numero maggiore di cannoni, furono rallentati dalla \"flottiglia danubiana\" della k.u.k. Kriegsmarine.\nIl 1\u00ba ottobre, due divisioni rumene attraversarono il Danubio a Fl\u0103m\u00e2nda e crearono una testa di ponte larga 14 km e profonda 4. Lo stesso giorno la forza combinata russo-rumena attacc\u00f2 lungo il fonte della Dobrugia, ottenendo per\u00f2 scarsi successi. Durante la notte tra l'1 e il 2 ottobre una tempesta piuttosto violenta danneggi\u00f2 seriamente il ponte di barche che i Rumeni stavano utilizzando per attraversare il Danubio. La mancata rottura del fonte in Dobrugia, culminata con un sanguinoso combattimento, effettuato vicino a Fl\u0103m\u00e2nda il 3 ottobre, convinse il generale Averescu a sospendere l'intera operazione ed a concentrare le sue forze contro l'offensiva austro-tedesca proveniente dalla Transilvania.\nConseguenze.\nIl Danubio rimase una barriera per le operazioni militari tedesche fino a quando, verso la fine di novembre del 1916, met\u00e0 dell'armata di Mackensen lo attravers\u00f2."}
{"id": "3388627", "revid": "767487", "url": "https://it.wikipedia.org/wiki?curid=3388627", "title": "Cilou Annys", "text": "\u00c8 anche Miss Fiandre Occidentali. Le Annys, ottantesima Miss Belgio, ha ricevuto la corona da Zeynep Sever, Miss Belgio 2009. Ha inoltre rappresentato il Belgio nei concorsi di bellezza Miss Universo 2010 il 23 agosto 2010 a Las Vegas, dove si \u00e8 piazzata nella top 15, e Miss Mondo 2010.\nHa causato polemiche una fotografia di Cilou Annys apparsa sulla copertina della rivista \"P-Magazine\", in cui la modella era ritratta in piedi sulla bandiera del Belgio, mentre alle sue spalle, Bart De Wever, membro della Nuova Alleanza Fiamminga, era intento a tagliarle la fascia di Miss Belgio con una forbice. Pochissimo tempo dopo la pubblicazione la Annys ed il comitato nazionale di Miss Belgio hanno rilasciato un comunicato stampa in cui chiedevano scusa a chiunque si fosse sentito offeso da quella fotografia. La Annys ha spiegato che nella fotografia stava in piedi sulla bandiera, per mostrare di fare parte del territorio belga."}
{"id": "3388628", "revid": "570173", "url": "https://it.wikipedia.org/wiki?curid=3388628", "title": "Manovra di Fl\u0103m\u00e2nda", "text": ""}
{"id": "3388630", "revid": "92723", "url": "https://it.wikipedia.org/wiki?curid=3388630", "title": "Chiesa di Santa Maria del Sepolcro", "text": "La chiesa di Santa Maria del Sepolcro, (localmente \"Chiesa Madre\", erroneamente indicata \"cattedrale\"), \u00e8 una chiesa di Ripacandida, in provincia di Potenza, sita in Piazza del Popolo al punto pi\u00f9 alto del centro abitato.\nLa chiesa.\nLa chiesa madre di Santa Maria del Sepolcro si sviluppa su tre navate e presenta nel cappellone del Sacramento il monumento funebre del servo di Dio Giambattista Rossi. La zona presbiteriale \u00e8 divisa dall'assemblea da una bella balaustra intarsiata in marmi policromi; il cui autore \u00e8 lo stesso Arciprete Giambattista Rossi, che si dedic\u00f2 all'opera in uno studio artistico a Napoli. In quattro colonnine della balaustra sono scolpite quattro scene della Passione di Cristo: un cuore trafitto da sette spade, la Madonna presso il Sepolcro, Cristo che emerge dal Sepolcro e il fonte battesimale. La sagrestia ospita un \"Cristo in piet\u00e0\" di Cristiano Danona e un \"San Bartolomeo\" di Gaetano Recco. Lateralmente \u00e8 addossato, in perfetta continuit\u00e0, il settecentesco Palazzo Ducale. La costruzione della chiesa fu stabilita con bolla di Monsignor Aquaviva, vescovo di Melfi, nel 1540. In essa si stabiliva di unire le due antichissime parrocchie di San Nicola e San Bartolomeo in una nuova dove prima vi era una chiesetta dedicata a Santa Caterina d'Alessandria, detta \"al castello\". L'opera fu completata nel 1602 a cura dell'abate Lorenzo da Leonibus. La facciata esterna \u00e8 dotata di un bel portale rinascimentale a cui si accede mediante un'artistica gradinata in marmo ed \u00e8 abbellita da tre orologi: due meccanici e, sulla destra di chi guarda, una meridiana. Ogni orologio \u00e8 inserito in un rosone e l'unico funzionante \u00e8 quello solare che segna le ore, in numeri romani, dalle cinque di mattina alle quattro del pomeriggio. Il nome fu dato in ricordo dei tredici baroni che si recarono in Palestina nella terza crociata sotto Guglielmo il Buono. Nel timpano vi \u00e8 scolpita la Madonna presso il Sepolcro. Esiste un legame antico fra Potenza e Ripacandida dato dalla partecipazione comune alle crociate; al ritorno delle quali si provvide in entrambi i luoghi alla costruzione delle chiese intitolate a Santa Maria del Sepolcro. Da documenti della fine del XV secolo risulta un legame storico tra Santa Maria del Sepolcro ed il Sepolcro di Cristo. Entrambe ci invitano a contemplare il mistero della Passione di Cristo a cui \u00e8 associata la Madonna Addolorata.\nIl restauro del 2007.\nIn seguito al terremoto dell'Irpinia del 1980, l'esterno e l'interno della chiesa madre sono stati non gravemente danneggiati. Per\u00f2, passati 30 anni, si aggravarono di pi\u00f9 le condizioni dell'esterno della chiesa. Col terremoto, dalla facciata si staccarono dei pezzi d'intonaco; all'interno croll\u00f2 buona parte del muretto che circondava l'abside, crollarono tutte e 14 le croci in muratura sotto i lampioni, il fonte battesimale in legno non fu pi\u00f9 trovata, le statue di San Donato da Ripacandida e della Madonna del Carmine, furono danneggiate dalla polvere dei mattoni, il portale si rovin\u00f2 ulteriormente col passare degli anni e tutti i lampioncini con raffigurate le scene della vita di Ges\u00f9 furono: 7 trapassati da grandi crepe, crollati e i restanti 5 solo da piccole crepe. Nonostante questo la chiesa non era inagibile (come la Chiesa di Sant'Antonio) e nonostante queste imperfezioni vi si svolse la messa. Solo l'8 maggio 2007 fu presa in considerazione, dopo consiglio comunale, di ristrutturare completamente la chiesa. Il parroco annunci\u00f2 il 13 maggio dello stesso anno che la chiesa sarebbe stata ristrutturata e che si sarebbe svolta temporaneamente nel Monastero di San Giuseppe.\nFinalmente il 12 agosto 2008 la chiesa fu riaperta al pubblico il 17 agosto dello stesso anno, ma sempre ricoperta dall'impalcatura esterna. All'interno furono aggiunte nuovi croci in oro zecchino 18 carati, cos\u00ec come i nuovi lampioni. Fu fatta una grande opera di ristrutturazione delle statue e delle pitture della chiesa. Il fonte battesimale non fu, per\u00f2, mai pi\u00f9 trovata e fu aggiunta una vecchia trovata nel 1992 nei sotterranei del Monastero di San Giuseppe. Furono aggiunti i lampioni sui cornicioni e fatto un nuovo sistema d'allarme e delle campane.\nIl 1\u00ba febbraio 2009 il vescovo Gianfranco Todisco viene a benedire l'altare, il leggio e il muretto nuovi.\nLa ristrutturazione dell'esterno \u00e8 stata completata il 30 novembre 2010, quando sono state tolte le impalcature.\nQuella delle facciate e del tetto del campanile il 12 gennaio 2011 e quella della base e delle fondamenta \u00e8 finita il 21 giugno 2011."}
{"id": "3388638", "revid": "110157", "url": "https://it.wikipedia.org/wiki?curid=3388638", "title": "Coppa dei Campioni 1976-1977 (pallamano maschile)", "text": "La Coppa dei Campioni 1976-1977 \u00e8 stata la 17\u00aa edizione della massima competizione europea di pallamano riservata alle squadre di club. Il torneo ha avuto inizio il 12 ottobre 1976 e si \u00e8 concluso il 22 aprile 1977. Il titolo \u00e8 stato conquistato dai rumeni della per la seconda volta nella loro storia, sconfiggendo in finale i sovietici del ."}
{"id": "3388639", "revid": "287204", "url": "https://it.wikipedia.org/wiki?curid=3388639", "title": "Monte Montarlone", "text": "Il Monte Montarlone, detto spesso semplicemente Montarlone (1.500 ), \u00e8 una montagna dell'Appennino ligure.\nSi trova sullo spartiacque di destra della Val d'Aveto, il suo versante sovrasta una vasta zona boscosa. Nelle vicinanze si trova il passo dei Prati di Foppiano (nel comune di Rovegno, nella citt\u00e0 metropolitana di Genova) dove \u00e8 presente un rifugio incustodito ed il sentiero che in tempi remoti metteva in comunicazione la val d'Aveto con la Val Trebbia."}
{"id": "3388641", "revid": "1543377", "url": "https://it.wikipedia.org/wiki?curid=3388641", "title": "Set Fire to the Rain", "text": "Set Fire to the Rain \u00e8 un brano musicale della cantautrice britannica Adele, terzo singolo dell'album \"21\". La canzone \u00e8 prodotta da Fraser T. Smith, che ne \u00e8 anche autore insieme alla stessa Adele.\nIl singolo ha raggiunto la prima posizione nei Paesi Bassi ed in Belgio, nella classifica relativa alle Fiandre. Inoltre, a luglio 2011 il brano \u00e8 stato certificato disco multi-platino dalla Federazione Industria Musicale Italiana. Il brano \u00e8 divenuto un tormentone estivo del 2011.\nSecondo \"Billboard\", il brano ha venduto 2.534.000 copie negli Stati Uniti durante i primi sei mesi del 2012.\nLa versione dal vivo di \"Set Fire to the Rain\" ha vinto nel febbraio 2013 il Grammy Award come miglior interpretazione pop solista.\nLa canzone.\nCome la maggior parte delle canzoni di \"21\", \"Set Fire to the Rain\" ha come tematica la fine di una relazione d'amore, la quale per\u00f2 non si riesce a superare e che probabilmente la si riprender\u00e0 da pi\u00f9 grandi perch\u00e9 magari \u00e8 una storia d'amore vero che non pu\u00f2 finire.\nMusicalmente, il brano \u00e8 considerato il pi\u00f9 pop dell'album ed \u00e8 stato definito da John Murphy di MusicOMH come una power ballad.\nAlcuni critici musicali hanno inoltre definito la canzone con l'espressione \"sovra-prodotta\", e lo stesso John Murphy ha affermato che si tratta del brano pi\u00f9 debole dell'album, scrivendo: \u00ab\u00e8 una canzone decente, ma Adele da sempre rende al meglio nei brani caratterizzati solo dalla presenza del piano e della sua voce\u00bb.\nPubblicazione.\nIl brano \u00e8 stato trasmesso per la prima volta nel Regno Unito a gennaio 2011, una settimana prima dell'uscita dell'album \"21\". La canzone \u00e8 stata pubblicata in Regno Unito ed Irlanda il 4 luglio 2011 come terzo estratto dall'album, dopo i brani \"Rolling in the Deep\" e \"Someone like You\".\nIn altri Paesi europei, inclusi Italia, Paesi Bassi e Austria, il brano \u00e8 stato scelto invece come secondo singolo da \"21\". In particolare, in Italia il brano \u00e8 entrato in rotazione radiofonica a partire dall'8 aprile 2011.\nPrima ancora della sua uscita, il brano ha raggiunto in Germania il sesto posto nella classifica ufficiale dei singoli pi\u00f9 venduti, ottenendo cos\u00ec il miglior piazzamento nella storia delle classifiche tedesche per un brano non pubblicato come singolo ufficiale.\nLa prima esecuzione dal vivo del brano \u00e8 avvenuta il 29 aprile 2011 nel corso della trasmissione televisiva \"The Graham Norton Show\", trasmessa in Regno Unito dalla BBC."}
{"id": "3388650", "revid": "287204", "url": "https://it.wikipedia.org/wiki?curid=3388650", "title": "Monte Dego", "text": "Il monte Dego (1.421 ) \u00e8 una montagna dell'Appennino ligure."}
{"id": "3388659", "revid": "599013", "url": "https://it.wikipedia.org/wiki?curid=3388659", "title": "Casimiro Nay", "text": "Anche suo figlio Cesare gioc\u00f2 per la Juventus\nCarriera.\nNay risulta nella rosa dell' nella stagione 1902, in cui gioca almeno l'incontro perso per 6-0 contro la del 9 marzo, ottenendo il terzo posto del girone piemontese.\nSuccessivamente milit\u00f2 nelle riserve della , divenendo un giocatore della prima squadra nel 1906, ove milit\u00f2 per cinque stagioni. Fece il suo esordio il 13 gennaio 1907 contro il in una sconfitta per 2-1, mentre la sua ultima apparizione in maglia bianconera fu il 19 marzo 1911 in una sconfitta per 3-0 contro il . In sei stagioni juventine collezion\u00f2 7 presenze senza segnare."}
{"id": "3388660", "revid": "729019", "url": "https://it.wikipedia.org/wiki?curid=3388660", "title": "Prima battaglia di Cobadin", "text": "La prima battaglia di Cobadin, conosciuta anche come prima battaglia della linea Rasova-Cobadin-Tuzla, fu uno scontro della prima guerra mondiale che ebbe luogo tra il 17 e il 19 settembre e vide contrapposte la 3\u00aa armata bulgara alla cosiddetta \"Armata della Dobrugia\" russo-rumena. La battaglia termin\u00f2 con una vittoria delle forze dell'Intesa ed obblig\u00f2 gli Imperi centrali a rallentare la loro offensiva e ad assumere un atteggiamento difensivo fino alla met\u00e0 di ottobre di quell'anno."}
{"id": "3388664", "revid": "765341", "url": "https://it.wikipedia.org/wiki?curid=3388664", "title": "Monte Aiona", "text": "Il monte Aiona (1.701 ) \u00e8 una montagna dell'Appennino ligure.\nToponimo.\nIl nome della montagna deriverebbe o da un termine pre-latino della lingua ligure che significa \"regione delle acque\", o in alternativa potrebbe essere un accrescitivo della parola \"aia\".\nDescrizione.\nLa montagna si trova sullo spartiacque Ligure/Padano al confine tra la valle Sturla (a sud) e la vallata dell'Aveto. A sud-est il Passo della Spingarda la separa dal Monte Nero mentre a nord-ovest il crinale continua verso il Passo delle Lame. La montagna \u00e8 caratterizzata da versanti poco inclinati; sul punto culminante sorge una croce metallica con nei pressi una tavola di orientamento.\nAccesso alla cima.\nPer il Monte Aiona transita la tappa numero 33 (\"Passo delle Lame - Passo della Spingarda\") dell'Alta Via dei Monti Liguri.\nPunti di appoggio.\nNon lontano dalla cima del monte, sul versante Valle Sturla, si trova il rifugio \" Rifugio Monte Aiona - Pratomollo\" (1503\u00a0m)."}
{"id": "3388673", "revid": "4252", "url": "https://it.wikipedia.org/wiki?curid=3388673", "title": "Primato d'onore", "text": ""}
{"id": "3388676", "revid": "3831", "url": "https://it.wikipedia.org/wiki?curid=3388676", "title": "Bracciatica", "text": ""}
{"id": "3388677", "revid": "111433", "url": "https://it.wikipedia.org/wiki?curid=3388677", "title": "Tzar", "text": ""}
{"id": "3388682", "revid": "767487", "url": "https://it.wikipedia.org/wiki?curid=3388682", "title": "Complesso di Re Fahd per l'edizione del Generoso Corano", "text": "Il complesso di Re Fahd per l'edizione del Generoso Corano (in arabo: \u0645\u062c\u0645\u0639 \u0627\u0644\u0645\u0644\u0643 \u0641\u0647\u062f \u0644\u0637\u0628\u0627\u0639\u0629 \u0627\u0644\u0645\u0635\u062d\u0641 \u0627\u0644\u0634\u0631\u064a\u0641; in inglese: King Fahd Complex for the Printing of the Holy Qur'an) \u00e8 un complesso che si trova a Medina, in Arabia Saudita e che stampa il Corano e sue traduzioni in lingue diverse dall'arabo. Ha pubblicato 55 traduzioni del Corano in 39 lingue.\nIl complesso si estende su un'area di metri quadrati, contenente uffici, depositi, impianti di stampa, oltre ad alloggi, ristoranti, servizi logistici e una moschea per i 1700 impiegati e per i visitatori.\nL'azienda stampa ogni anno circa 10 milioni di copie del Corano (anche se, in caso di necessit\u00e0, \u00e8 in grado di stamparne fino a 30 milioni). Dal 1985 ha stampato pi\u00f9 di 125 milioni di copie del Corano, che vengono usate da tutti i gruppi dell'Islam. La copia originale \u00e8 stata scritta dal calligrafo Uthman Taha.\nUno degli scopi principali del complesso \u00e8 quello di promuovere la da\u02bfwah attraverso le traduzioni del Corano nelle varie lingue del mondo.\nIl complesso dipende interamente dal Ministero degli affari islamici dell'Arabia Saudita.\nProduzione.\nLa seguente tabella, aggiornata al 2007, illustra la produzione totale del Complesso:"}
{"id": "3388683", "revid": "570173", "url": "https://it.wikipedia.org/wiki?curid=3388683", "title": "Prima battaglia della linea Rasova-Cobadin-Tuzla", "text": ""}
{"id": "3388687", "revid": "547034", "url": "https://it.wikipedia.org/wiki?curid=3388687", "title": "Bimota SB2", "text": "La Bimota SB2 \u00e8 una motocicletta stradale sportiva realizzata dalla Bimota dal 1977 al 1980, secondo modello con motorizzazione Suzuki dopo la SB1 da competizione. Presentata al pubblico al Motor Show di Bologna del 1976 e (in versione definitiva) al Salone del Ciclo e Motociclo di Milano nel 1977, fu venduta sia come moto completa che come kit a cui montare la meccanica della moto \"donatrice\".\nTecnica.\nCome tutte le Bimota (ad eccezione della 500 Vdue del 1997), la SB2 \u00e8 realizzata intorno ad un motore di serie di grossa cilindrata, in questo caso quello della Suzuki GS 750 del 1976, inserito per\u00f2 in un telaio che surclassasse in maneggevolezza quello della moto di provenienza del motore. Per ottenere questo risultato il progettista Massimo Tamburini ricerc\u00f2 per la moto alcune soluzioni tecniche che ne abbassassero il baricentro e ne aumentassero l'angolo massimo di \"piega\" raggiungibile: posizion\u00f2 il serbatoio sotto al motore e rigir\u00f2 i tubi di scarico verso l'alto, facendoli passare sopra al motore e poi sotto alla sella, anche se tale innovazione non fu poi messa in produzione per problemi alla pompa del carburante che doveva alimentare i carburatori e per l'eccessivo calore sprigionato dagli scarichi, che avrebbe \"cotto\" carburatori, batteria, scocca e pilota.\nNonostante la Suzuki GS 750 del 1976 fosse un netto miglioramento dal punto di vista telaistico rispetto alla moto che l'aveva preceduta, Tamburini si spinse oltre, disegnando un leggero telaio a traliccio in acciaio al cromo molibdeno e aumentandone la rigidit\u00e0 mediante una fitta incastellatura che avvolgeva il cannotto dello sterzo.\nLa SB2 conservava uno dei tratti distintivi delle prime Bimota, cio\u00e8 il pignone della catena di trasmissione finale concentrico al perno del forcellone. Tale soluzione tecnica ha lo scopo di annullare il \"tiro catena\", che \u00e8 quell'effetto nocivo alla dinamica della moto provocato dalla coppia del motore applicata al pignone durante le accelerazioni e che tende ad avvicinare tra loro il pignone stesso e la corona solidale alla ruota posteriore, facendo cos\u00ec comprimere ulteriormente le sospensione posteriore (con conseguente effetto opposto in fase di rilascio). Il \"tiro catena\" \u00e8 tanto pi\u00f9 marcato quanto pi\u00f9 distanti sono il pignone e il perno del forcellone, ma la loro concentricit\u00e0 voluta da Tamburini cancella il problema. Altra innovazione era l'accesso facilitato al motore per la manutenzione: infatti il telaio era realizzato in modo da poterne separare la parte inferiore e riuscire a \"tirare gi\u00f9\" il motore in meno di 20 minuti, per poi fare l'operazione inversa nello stesso tempo grazie a dei perni specifici che accorciavano di molto il tempo necessario al riallineamento delle due parti da ricongiungere.\nMercato.\nLa produzione inizi\u00f2 nel 1977 al ritmo di due esemplari al giorno; presto ad essa si affianc\u00f2 quella del kit di montaggio (comprendente telaio, sovrastrutture e parti varie). Il prezzo per il kit era di 3.100.000 lire, mentre quello della moto completa era 6.980.000 lire IVA inclusa: per confronto, la GS 750 costava 2.606.000 lire, la Ducati 900 SS 2.938.000, la Benelli 750 Sei 3.224.000 e la MV Agusta 750 S America (sino ad allora la moto pi\u00f9 cara in commercio) 4.112.590.\nNonostante il prezzo la SB2, grazie anche ai commenti positivi della stampa specializzata, ottenne un discreto successo. Ciononostante la SAIAD (importatrice italiana Suzuki) decise di rompere la relazione con l'azienda riminese dopo i primi 50 esemplari costruiti: l'aumento dell'IVA per le moto sopra i 350 cc rendeva la SB2 praticamente invendibile (il prezzo nel frattanto era salito a oltre 7 milioni di lire). In Bimota restavano ancora 150 telai gi\u00e0 costruiti: di questi 90 furono esportati, 30 furono modificati (con l'aggiunta di un telaietto reggisella e l'eliminazione del complesso sella-copriserbatoio in vetroresina) creando la \"SB2/80\", mentre i restanti 30 furono successivamente distrutti."}
{"id": "3388697", "revid": "2227821", "url": "https://it.wikipedia.org/wiki?curid=3388697", "title": "Valico del Pescino", "text": "Il valico del Pescino \u00e8 un valico dell'Appennino ligure posto a quota 1.195 metri s.l.m. lungo la strada provinciale 72 della citt\u00e0 metropolitana di Genova che collega l'ex strada statale 586 della Valle dell'Aveto con la strada provinciale 52 della provincia di Piacenza intermezzo tra Vicosoprano (Rezzoaglio) e Orezzoli (PC), i comuni di Rezzoaglio e Ottone. Nelle vicinanze ha sede il campo sportivo del paese di Vicosoprano (Rezzoaglio)."}
{"id": "3388698", "revid": "92723", "url": "https://it.wikipedia.org/wiki?curid=3388698", "title": "Rito parigino", "text": "Il rito parigino \u00e8 una variante del rito gallicano.\nStoria.\nPrima del XV secolo, gli antichi breviari e messali parigini erano conservati in cattedrale. I sacerdoti che ne avevano bisogno li tracopiavano dagli originali e conservavano le copie nelle loro chiese. Il salterio era distribuito nei sette giorni della settimana, e le lezioni della Sacra Scrittura in tutti i giorni dell'anno. Non c'erano inni.\nLa prima edizione di questi libri ebbe luogo durante l'episcopato di Louis de Beaumont (1473-1492). La revisione e l'edizione furono affidate a Jean Le Mun\u00e9rat che diede alle stampe il breviario nel 1479 e il messale nel 1481.\nNel 1583, il vescovo di Parigi, Pierre de Gondi, fu sollecitato ad adottare il breviario romano che il re Enrico III aveva introdotto nella sua cappella. Ma il capitolo di Parigi, s'appoggiava alla bolla \"Quo primum\" di papa Pio V per mantenere i riti propri della diocesi. Far\u00e0 quindi correggere il breviario in qualche punto e pubblicher\u00e0 nel 1584 il \"Breviarium insignis Ecclesiae Parisiensis restitutum ac emendatum\". Il messale fu pubblicato nel 1585, conservando nella loro completezza i riti di Parigi.\nDesideroso di continuare l'opera di perfezionamento iniziata dai suoi predecessori e pressato inoltre dalla necessit\u00e0 di far ristampare i libri della sua diocesi, l'arcivescovo di Parigi Charles de Vintimille promulg\u00f2 il \"Breviarium parisiense\" (1736) e il \"Missale parisiense\" (1738). Questi libri sono stati ampiamente diffusi nelle diocesi francesi.\nIl breviario distribuisce il salterio su tutte le ore canoniche della settimana e canta nove lezioni a mattutino. \u00c8 questa l'impostazione che adotter\u00e0 papa Pio X per la riforma del breviario romano del 1911.\nLe letture storiche del \"Breviarium parisiense\" sono riviste in maniera da evitare le leggende infondate, e il Messale propone delle scelte delle Epistole e dei Vangeli per i mercoled\u00ec e i venerd\u00ec di ogni settimana dell'anno. Queste disposizioni non sembrano estranee alla riforma liturgica che \u00e8 seguita al Concilio Vaticano II.\nInoltre, il messale parigino - come la maggior parte dei messali francesi - proponeva una variet\u00e0 di prefazi e di orazioni. L'incrocio di testi e formulari del Messale romano di Paolo VI proviene molto frequentemente da queste liturgie neo-gallicane.\nUna riforma delle rubriche del messale \u00e8 stata promulgata nel 1830 da monsignor de Qu\u00e9len.\nIl Requiem nel rito parigino.\nIl rito parigino ha una Messa per i defunti che presenta alcune differenze con il Requiem del rito romano:\nAttraverso le composizioni musicali francesi si pu\u00f2 ricostruire l'effettiva diffusione del Requiem parigino lungo i secoli: non mancano esempi di commistione fra i due messali. Tracce del messale parigino sono ancora presenti nei Requiem della fine del XVIII secolo e dell'inizio del XIX secolo.."}
{"id": "3388699", "revid": "767487", "url": "https://it.wikipedia.org/wiki?curid=3388699", "title": "Golf (film)", "text": "Golf conosciuto anche come Ridolini giuocatore di goolf \u00e8 un cortometraggio muto del 1922 diretto e interpretato dal grande attore comico muto Larry Semon. Tra gli interpreti del film, oltre a Larry Semon (che interpreta il figlio), ci sono: Lucille Carlislie (che interpreta la figlia), Al Thompson (che interpreta il padre), il grandissimo Oliver Hardy (che interpreta il vicino di casa) e Joe Rock (che interpreta un giocatore di golf). Il film usc\u00ec nelle sale il 3 settembre del 1922, ed \u00e8 considerato il capolavoro di Larry Semon.\nTrama.\nIn un appartamento il clown Ridolini si esercita nel giocare a golf sopra un tavolo. Sul pavimento ha scavato un piccolo foro per la buca e vicino ci ha messo un catino per le palle che non finivano nel centro. Per\u00f2 Ridolini \u00e8 una frana nel giocare a golf e lancia troppo forte le palle con la mazza frantumando i piatti della sorella, il vaso cinese del padre e perfino lo specchio. Inoltre Ridolini, volendo far entrare almeno alcune palle nel foro del pavimento, fa andare su tutte le furie il padre e la figlia, ma anche il vicino Ollio che sta mangiando una zuppa proprio sotto il foro. Le palle gli piombano sulla testa e sulla minestra inondandolo tutto e facendolo imbestialire. Cos\u00ec Ollio agguanta prima una pistola che usa per sparare al sedere degli inquilini del piano superiore, poi passa alle maniere forti e usa un fucile da caccia sfondando mezzo soffitto. Successivamente Ridolini se la da a gambe, inseguito dal genitore e da Ollio che finisce anche fuori dalla finestra del suo piano, mancando un carro di paglia dove si era gettato prima Ridolini. Il clown decide di sperimentare in campo le sue capacit\u00e0 e va a giocare assieme ad altri colleghi. Tuttavia uno scoiattolo gli fa degli scherzi rubandogli le palline e facendole ricomparire in differenti buchi, confondendo molto lo sciocco Ridolini. Quando lo scoiattolo esce e scappa verso un albero con la pallina, Ridolini lo insegue e crede di averlo catturato quando, passando vicino ad altri giocatori, fa svenire un uomo dopo l'altro: aveva preso una puzzola! Successivamente nel campo arrivano altri giocatori di golf e Ridolini si d\u00e0 da fare per istruire una bella signorina, mentre tutti gli altri si dimostrano degli autentici incompetenti. Visto che Ridolini \u00e8 cos\u00ec bravo un invidioso sostituisce la sua palla con un petardo, senza che il clown se ne accorga, ma proprio mentre Ridolini sta per colpirla giunge un burbero collega che lo spinge per colpirla lui. Esplode in un fracasso assordante."}
{"id": "3388702", "revid": "584834", "url": "https://it.wikipedia.org/wiki?curid=3388702", "title": "Vohburg", "text": ""}
{"id": "3388714", "revid": "124850142", "url": "https://it.wikipedia.org/wiki?curid=3388714", "title": "Paul Arnold Walty", "text": "Un giornalista sportivo di quel periodo lo descrisse cos\u00ec:\nCarriera.\nPaul Arnold Walty fu un giocatore svizzero della e del . Con il Milan collezion\u00f2 4 presenze in tre anni senza realizzare reti. Fece il suo esordio nella Juventus contro l' il 5 marzo 1905 in una vittoria per 3-0 mentre la sua ultima partita fu nel medesimo anno il 2 aprile contro il in un pareggio per 1-1. Collezion\u00f2 in maglia bianconera solo quattro presenze che per\u00f2 gli permisero di laurearsi campione d'Italia nel 1905."}
{"id": "3388716", "revid": "106456", "url": "https://it.wikipedia.org/wiki?curid=3388716", "title": "Ordo Templi Orientis", "text": "L'Ordo Templi Orientis (O.T.O.) (Ordine del Tempio d'Oriente) \u00e8 un'organizzazione religiosa iniziatica internazionale fondata tra la fine del XIX e l'inizio del XX secolo. Detiene i diritti d'autore, letterari ed artistici, di alcune opere di Aleister Crowley.\nL'O.T.O. comprende anche la Ecclesia Gnostica Catholica (E.G.C.) che \u00e8 la ramificazione ecclesiastica dell'Ordine stesso. Il suo rito centrale e pubblico \u00e8 chiamato Liber XV o Messa Gnostica.\nStoria.\nDibattuto \u00e8 il momento storico esatto della sua fondazione, si ritiene che le origini potrebbero risalire al 1895, quali espressioni delle correnti di pensiero di Karl Kellner un ricco industriale austriaco, insieme a Theodor Reuss e a Franz Hartmann, sulla falsariga dei nove livelli massonici e delle capillari confraternite ermetiche in tutta Europa.\nIn origine l'O.T.O. era destinata ad essere modellata e associata, con tre gradi iniziatici successivi, ai sei gradi iniziatici della Massoneria. Tuttavia, sotto la guida di Aleister Crowley, l'O.T.O. fu poi riorganizzata intorno alla Legge di Thelema (i cui precetti fondamentali sono \"Fai ci\u00f2 che vuoi sar\u00e0 tutta la legge\" e \"Amore \u00e8 la legge, amore sotto la volont\u00e0\") promulgata da Crowley gi\u00e0 nel 1904, con \"Il Libro della Legge\". Nel 1979 \u00e8 stata registrata come organizzazione religiosa no-profit nello Stato della California negli USA.\nAttivit\u00e0.\nLo scopo dell'O.T.O. \u00e8 di attuare e di promuovere le dottrine e le pratiche del sistema religioso e filosofico conosciuto come Thelema, riconoscendo particolare attenzione alla cura, tra gli altri, degli ideali della libert\u00e0 individuale, dell'auto-disciplina, dell'auto-conoscenza, e della fratellanza universale; di preservare e far progredire i principi e gli insegnamenti, le tradizioni e i riti dell'Ordine.\nL'OTO \u00e8 aperto ad ogni uomo o donna della maggiore et\u00e0, senza discriminanti razziali, religiose, politiche o legate a disabilit\u00e0 fisiche, in pieno rispetto dei Diritti dell'Uomo."}
{"id": "3388717", "revid": "767487", "url": "https://it.wikipedia.org/wiki?curid=3388717", "title": "Best of... Remixes", "text": "Best of... Remixes \u00e8 un'antologia dei \"Bloody Beetroots\", pubblicata nel 2011.\nEssa contiene alcuni remix di brani di altri autori (Chemical Brothers, Tiga, Robyn ed altri) realizzati lungo il periodo iniziato nel 2007 e terminato nel 2011.\nTracce.\nTutte le tracce sono state remixate dai Bloody Beetroots."}
{"id": "3388719", "revid": "484362", "url": "https://it.wikipedia.org/wiki?curid=3388719", "title": "Monte Caucaso (Liguria)", "text": ""}
{"id": "3388724", "revid": "767487", "url": "https://it.wikipedia.org/wiki?curid=3388724", "title": "Cirith Gorgor (gruppo musicale)", "text": "I Cirith Gorgor sono una band black metal olandese formatasi a Helden nel 1993."}
{"id": "3388743", "revid": "729019", "url": "https://it.wikipedia.org/wiki?curid=3388743", "title": "Battaglia del fiume Rindaco", "text": "La battaglia del fiume Rindaco fu uno scontro combattuto nel 74 a.C. nei pressi del fiume dell'attuale Turchia nord-occidentale, nel corso della terza guerra mitridatica, tra l'esercito della Repubblica romana, comandato da Lucio Licinio Lucullo, e la cavalleria di Mitridate VI del Ponto che da Cizico si dirigeva in Bitinia.\nContesto storico.\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, giunto anch'egli nei pressi di Calcedonia, attacc\u00f2 prima l'avamposto del prefetto della flotta, \"Nudus\", costringendo quest'ultimo a ritirarsi fin sotto le porte della citt\u00e0, poi una volta ottenuto questo primo successo \"di terra\", trasfer\u00ec la sua flotta fino al vicino porto della citt\u00e0, lo stesso giorno e ottenne una nuova vittoria navale. Sembra che sia \"Nudo\" sia Cotta fecero alcuna resistenza, rimanendosene chiusi tra le mura cittadine. In questo primo scontro i Romani persero circa 3.000 soldati, tra cui Lucio Manlio, un uomo di rango senatorio. Mitridate al contrario perse solo 20 tra i suoi Bastarni, che erano stati i primi ad entrare nel porto.\nQuesta volta Roma non si fece trovare impreparata. Fu scelto come generale, per questa nuova fase della guerra contro il re del Ponto, il console Lucio Licinio Lucullo, il quale port\u00f2 con s\u00e9 da Roma una legione, a cui si aggregarono le due di Flavio Fimbria, oltre ad altre due presenti nella regione, raggiungendo il numero complessivo di circa 30.000 fanti e 1.600 cavalieri. Giunto in Asia, raggiunse Mitridate, che si era accampato nei pressi di Cizico.\nLucio Licinio Lucullo, giunto in prossimit\u00e0 del nemico, appreso dai disertori che l'esercito del re contava ben 300.000 uomini (tra armati ed addetti alle salmerie, ecc.) e che tutti i suoi rifornimenti giungevano sia via terra, sia via mare, decise di porre il suo \"castrum\" vicino a quello di Mitridate, ma su una collina facilmente difendibile, dove avrebbe potuto sia ottenere gli approvvigionamenti, che \"tagliare\" quelli del nemico.\nAnche se Mitridate era forse ancora in tempo a sfondare le linee romane grazie alla forza di un numero di armati assai superiore, evit\u00f2 di farlo, pensando invece di concentrarsi il pi\u00f9 possibile nell'assedio della citt\u00e0 di Cizico, disponendo in modo adeguato tutti i suoi apparati e macchinari vari sotto le mura nemiche, pensando di trovare cos\u00ec la soluzione al fatto che si trovava ormai in una cattiva posizione per mancanza di adeguati approvvigionamenti. E poich\u00e9 disponeva di moltissimi soldati, li spinse all'assedio in ogni modo possibile, ma prefer\u00ec privarsi di tutti i cavalli che aveva a disposizione, poich\u00e9 non li riteneva utili in questo assedio, per la mancanza di cibo e del terreno che rovinava loro gli zoccoli. Cos\u00ec decise di mandarli tutti in Bitinia, insieme agli animali da soma ed a quei soldati che risultavano feriti, aggirando per\u00f2 lo schieramento romano.\nBattaglia.\nAppiano di Alessandria e Plutarco raccontano che Lucullo, venuto a conoscenza di ci\u00f2, torn\u00f2 al suo accampamento quando era ancora notte, e la mattina presto, a dispetto di una tempesta, prese con s\u00e9 dieci coorti di fanti e la sua cavalleria, ed inizi\u00f2 ad inseguire il nemico, anche se cadeva la neve in condizioni di estrema difficolt\u00e0. Molti dei suoi soldati, a causa del freddo, furono lasciati indietro ma con la maggior parte Lucullo raggiunse il nemico presso il fiume \"Rhyndacus\" e gli inflisse una terribile sconfitta, tanto che le donne della vicina citt\u00e0 di Apollonia, dopo la battaglia portarono via i bagagli rimanenti e spogliarono i soldati pontici uccisi. Ben 6.000 cavalli e 15.000 uomini furono catturati, oltre a un numero imprecisato di animali da soma ed una grande quantit\u00e0 di approvvigionamenti, che furono portati nel campo base di Lucullo nei pressi di Cizico.\nConseguenze.\nDopo questa prima vittoria di Lucio Licinio Lucullo, le truppe di Mitridate ripresero l'assedio della citt\u00e0 di Cizico, ma furono a loro volta assediate dalle truppe romane."}
{"id": "3388747", "revid": "106990", "url": "https://it.wikipedia.org/wiki?curid=3388747", "title": "Ferdinand Graf von Zeppelin", "text": ""}
{"id": "3388755", "revid": "921573", "url": "https://it.wikipedia.org/wiki?curid=3388755", "title": "Balmain", "text": "Balmain \u00e8 una casa di moda fondata nel 1945 da Pierre Balmain. Attualmente gestisce 16 negozi monomarca, comprese sedi a New York City, Londra, Los Angeles, Las Vegas, Miami e Milano in Via Montenapoleone. \nNel 2016, Mayhoola Investments ha acquisito Balmain per una cifra di 500 milioni di euro. Balmain era controllata al 70% dagli eredi di Alain Hivelin. Balmain non rilascia regolarmente informazioni finanziarie, ma Les Echos ha stimato le sue entrate nel 2015 erano a \u20ac120 milioni, crescendo da una stima di \u20ac30 milioni nel 2012. Balmain dovrebbe raggiungere un fatturato di 150 milioni di euro nel 2017, di cui il 90% generato dal canale wholesale, e si sta impegnando maggiormente anche nella vendita al dettaglio diretta.\nStoria.\nNel periodo immediatamente successivo alla seconda guerra mondiale, lo stilista francese Pierre Balmain era considerato uno dei pi\u00f9 influenti nella moda dell'epoca, ed aveva realizzato abiti per celebrit\u00e0 come Ava Gardner e Brigitte Bardot. Dopo la morte di Pierre Balmain nel 1982, la casa di moda pass\u00f2 nelle mani di Erik Mortensen, descritto da \"Vogue\" come il \"braccio destro\" di Pierre Balmain. Oscar de la Renta prese le redini del marchio fra il 1993 ed il 2001. Sotto la direzione di Pierre Balmain, di Mortensen, e di de la Renta, il marchio ottenne riconoscibilit\u00e0 per il suo stile classico e lussuoso. Fino a poche collezioni fa, la casa di moda \u00e8 stata guidata dallo stilista Christophe Decarnin, che ha dato al marchio Balmain un taglio pi\u00f9 moderno e spigoloso. Oggi \u00e8 direttore creativo il giovanissimo Olivier Rousteing, il cui stile si distingue per forme semplici e aderenti, impreziosite da ricami e decorazioni vistosi.\nIl marchio Balmain viene citato nel brano musicale \"Where Do You Go To My Lovely\" di Peter Sarstedt, che nel testo del brano dice \"Your clothes are all made by Balmain\" (in italiano: \"I tuoi abiti sono tutti fatti da Balmain\"). Viene Citato nell'Ottobre 2017 anche dal Trapper Lil Pump dicendo \"Rather go and buy Balmains\", nella canzone Gucci Gang.\nFra le pi\u00f9 celebri clienti Balmain si possono citare Angelina Jolie, Pen\u00e9lope Cruz, Alexandra Kerry, Tatiana Sorokko, Kate Moss, Nicki Minaj e Kristin Davis, fra le altre.\nNel 2015 Balmain collabora con il colosso svedese low cost H&amp;M per una limited edition chic ma con prezzi pi\u00f9 bassi.\nNel 2016 Balmain \u00e8 stata acquistata da Mayhoola Investments, fondo sovrano di propriet\u00e0 dell'Emiro del Qatar, proprietario anche di Valentino SpA.\nNel 2017 Balmain ha annunciato una collaborazione con il famoso marchio di lingerie Victoria's Secret."}
{"id": "3388765", "revid": "3831", "url": "https://it.wikipedia.org/wiki?curid=3388765", "title": "Ponte Torto", "text": ""}
{"id": "3388766", "revid": "123189517", "url": "https://it.wikipedia.org/wiki?curid=3388766", "title": "Rito di Versailles", "text": "Il rito di Versailles \u00e8 un minoritario rito liturgico cristiano, collegato all'antico rito gallicano, ma fortemente romanizzato dopo la riforma carolingia, specialmente con l'introduzione del \"canone romano\"; si distingue per il fasto delle cerimonie e il numero dei ministri celebranti nelle messe solenni. \nIl suo mantenimento dopo il concilio di Trento e la riforma di papa Pio V, \u00e8 dovuto alla sua tradizione di pi\u00f9 di 200 anni. "}
{"id": "3388772", "revid": "984922", "url": "https://it.wikipedia.org/wiki?curid=3388772", "title": "Alba Reyes", "text": "In seguito ha rappresentato Porto Rico a Miss Universo 2004, concorso che si \u00e8 tenuto il 1\u00ba giugno 2004 a Quito, in Ecuador. In quell'occasione, Alba Reyes si \u00e8 classificata alla terza posizione, ottenendo anche la fascia di Miss Photogenic."}
{"id": "3388775", "revid": "1543377", "url": "https://it.wikipedia.org/wiki?curid=3388775", "title": "Bunga bunga", "text": "L'espressione bunga bunga \u00e8 attestata a partire dal XIX secolo, in particolare nella letteratura di viaggio e nella manualistica botanica, prevalentemente come toponimo dell'Australia o come usanza aborigena della stessa nazione. Il termine \u00e8 stato poi ripreso nel 1910 nell'ambito di un celebre scherzo, la \"beffa della Dreadnought\". L'espressione \u00e8 diventata nota, a partire dal 2010, per indicare i festini a sfondo erotico-sessuale che si svolgevano nelle ville di Silvio Berlusconi, allora Presidente del Consiglio dei ministri italiano.\nUso.\nLetteratura e cultura di massa anglosassone.\nCome toponimo \u00e8 attestato varie volte, nel corso del XIX secolo, per indicare una localit\u00e0 nei pressi del Golfo di Moreton, sulla costa orientale dell'Australia. In questi termini se ne parla diffusamente nel 1845 nei \"Diari\" di Edward John Eyre, cos\u00ec come in alcune pubblicazioni di botanica del 1851-1852, in cui pure se ne evidenzia la valenza di \"festival\" indigeno.\nNel 1910, un gruppo di inglesi camuffati da principi abissini, fra cui la scrittrice Virginia Woolf, ottennero il permesso di visitare la corazzata HMS \"Dreadnought\", una delle pi\u00f9 potenti navi da guerra dell'epoca. Ogni volta che il comandante mostrava loro una meraviglia della nave, gli ospiti mormoravano \u00abBunga, bunga!\u00bb. L'episodio pass\u00f2 alla storia come \"beffa della Dreadnought\" (\"Dreadnought hoax\") e il termine divenne un popolare tormentone di quel periodo.\nDurante il XX secolo, il termine comparve nel mondo anglosassone all'interno di una storiella umoristica, in cui tre antropologi ed esploratori, perdutisi in un'area selvaggia, finiscono catturati da una popolazione indigena. Il capo-villaggio chiede loro se preferiscono \u00abla morte o il bunga bunga\u00bb: il primo antropologo sceglie il \"bunga bunga\", scatenando reazioni di gioia tra la popolazione locale che, dopo averlo seviziato e umiliato, lo brucia vivo; il secondo esploratore, dubbioso, pensa che il capo abbia capito erroneamente \"morte\" e chiede anche lui il \"bunga bunga\", subendo lo stesso trattamento, sempre tra l'entusiasmo dei selvaggi. Il terzo esploratore, allora, chiede direttamente la morte, gettando nello sconforto i selvaggi. Il capo, quindi, risponde: \u00abHai chiesto morte e morte avrai, ma prima un po' di bunga bunga!\u00bb.\nCultura di massa italiana.\nLa barzelletta sugli indigeni venne ripresa da diversi comici italiani fin dagli anni ottanta del XX secolo, a volte con una leggera variazione del termine (\"\"bumba bumba\" al posto di \"bunga bunga\"\") e con la sodomia come forma di tortura a cui vengono sottoposti gli esploratori. Nel 1994, il gruppo rock dialettale Charlie &amp; The Cats include nell'album \"Orzinuovi\" la canzone \"Bumba bumba\", ispirata a questa barzelletta.\nIl \"caso Ruby\".\nIl termine \"bunga bunga\" torn\u00f2 alla ribalta in Italia e, successivamente, a livello internazionale nel 2010, a seguito della pubblicazione di intercettazioni telefoniche fra l'imprenditore Silvio Berlusconi (in quel momento Presidente del Consiglio dei ministri italiano) e alcune persone coinvolte nel cosiddetto scandalo \"Rubygate\".\nIn queste intercettazioni, Berlusconi fu sentito pronunciare il termine in una versione modificata della barzelletta, in cui gli esploratori venivano sostituiti da esponenti del centro-sinistra e il \"bunga bunga\" diventava un rituale di violenza sessuale praticato dagli indigeni. Il termine, secondo Maria Laura Rodot\u00e0, \u00ab\u00e8 diventato istantaneamente una espressione familiare, presumibilmente divertente\u00bb.\nSecondo una delle protagoniste della vicenda, Karima El Mahroug, detta \"Ruby Rubacuori\", il \"bunga bunga\" \u00e8 un rituale sessuale che Berlusconi avrebbe appreso dall'allora leader libico Mu\u02bfammar Gheddafi. Fuori dall'Italia, il \"bunga bunga\" del Rubygate viene descritto come una sorta di orgia subacquea in una piscina, un rituale di ispirazione africana eseguito da molte donne nude per spettatori maschili o altri intrattenimenti erotici. Una spiegazione alternativa sull'uso del termine da parte di Berlusconi \u00e8 stata proposta dall'attrice Sabina Began, secondo cui si tratta di un nomignolo per identificarla.\nNella cultura di massa, l'espressione incontr\u00f2 un certo successo, tanto che Elio e le Storie Tese ne fanno una canzone satirica, suonata per la prima volta dal vivo nella trasmissione \"Parla con me\" il 28 ottobre 2010, sulla base di \"Waka Waka (This Time for Africa)\" di Shakira. Nel 2011, i registi pornografici Andy Casanova e Silvio Bandinelli (con lo pseudonimo di Marco Trevi) hanno diretto \"Bunga Bunga Presidente\", parodia porno delle vicende legate al \"Rubygate\".\nA causa di queste rivelazioni tramite intercettazioni telefoniche, Silvio Berlusconi venne condannato a 7 anni di carcere in primo grado per i reati di concussione e sfruttamento della prostituzione minorile. In appello, il 18 luglio 2014, Berlusconi viene prosciolto da tutte le accuse con formula piena perch\u00e9 il fatto non sussiste. Il 10 marzo 2015 la Cassazione conferma l'assoluzione rigettando i ricorsi del procuratore generale di Milano."}
{"id": "3388778", "revid": "767487", "url": "https://it.wikipedia.org/wiki?curid=3388778", "title": "Adeku", "text": ""}
{"id": "3388779", "revid": "767487", "url": "https://it.wikipedia.org/wiki?curid=3388779", "title": "Aloe (personaggio)", "text": ""}
{"id": "3388780", "revid": "599013", "url": "https://it.wikipedia.org/wiki?curid=3388780", "title": "Ganzer", "text": ""}
{"id": "3388781", "revid": "729019", "url": "https://it.wikipedia.org/wiki?curid=3388781", "title": "Strada statale 611 di Otranto", "text": "La ex strada statale 611 di Otranto (SS 611), ora \"strada provinciale 366 Litoranea Salentina San Cataldo-Otranto\" (\"SP 366\"), era una strada statale italiana il cui percorso si snodava in Puglia, nella provincia di Lecce. Attualmente \u00e8 classificata come strada provinciale.\nPercorso.\nLa strada ha inizio nei pressi della frazione di San Cataldo, all'interno del comune di Lecce. Da qui prosegue in direzione sud, divergendo dal tracciato originario ormai soppresso che attraversava la riserva naturale delle Cesine, per virare, dopo pochi chilometri, verso la costa e raggiungere la localit\u00e0 di Torre Specchia.\nLa strada prosegue quindi come litoranea toccando tutte le localit\u00e0 costiere quali San Foca, Roca Vecchia, Torre dell'Orso, Torre Saracena, Torre Sant'Andrea nel comune di Melendugno, Conca Specchiulla e i laghi Alimini nel comune di Otranto, fino ad entrare nel suo centro abitato.\nDell'arteria sono progressivamente raggiungibili Vernole con le sue frazioni sparse, Melendugno, Borgagne e Martano.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 9 febbraio 1970 che viene elevata a rango di statale con i seguenti capisaldi d'itinerario: \"San Cataldo - Otranto\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Lecce."}
{"id": "3388782", "revid": "123189497", "url": "https://it.wikipedia.org/wiki?curid=3388782", "title": "Bartolomeo Maranta", "text": "Si occup\u00f2 specialmente delle propriet\u00e0 curative delle piante. Dal suo cognome \u00e8 derivata la denominazione del genere \"Maranta\" e della famiglia Marantaceae.\nBiografia.\nNacque a Venosa nel 1500 (anche se alcune fonti sostengono nel 1514), da Roberto, giurista, e Beatrice Monna, nobildonna di Molfetta. Dopo gli studi a Napoli, si trasfer\u00ec a Pisa, divenendo allievo di Luca Ghini. Dal 1554 al 1556, Maranta lavor\u00f2 presso l'orto botanico di Napoli fondato da Gian Vincenzo Pinelli e, intorno al 1568, contribu\u00ec a fondarne un altro a Roma.\nFu un grande amico di Ulisse Aldrovandi: ebbe invece una rivalit\u00e0 con Pietro Andrea Mattioli, poich\u00e9 entrambi entrarono in concorrenza dopo la morte di Ghini per ereditare i documenti e l'erbario del loro insegnante. Maranta fu anche fisico, operando alle dipendenze di Vespasiano Gonzaga, duca di Mantova, e del cardinale Branda Castiglioni. \nNel 1559, \u00e8 autore dell'opera \"Methodi cognoscendorum simplicium\", in cui organizz\u00f2 la farmacologia botanica per nomenclatura, identificazione delle specie e propriet\u00e0 medicinali. Mor\u00ec il 24 marzo del 1571 a Molfetta e fu sepolto nella chiesa di San Bernardino. Charles Plumier nel 1737 gli dedic\u00f2 il genere \"Maranta\", capostipite della famiglia delle Marantacee, e porta il suo nome la felce \"Notholaena marantae\"."}
{"id": "3388789", "revid": "767487", "url": "https://it.wikipedia.org/wiki?curid=3388789", "title": "Shikimi", "text": ""}
{"id": "3388791", "revid": "767487", "url": "https://it.wikipedia.org/wiki?curid=3388791", "title": "Giima", "text": ""}
{"id": "3388792", "revid": "767487", "url": "https://it.wikipedia.org/wiki?curid=3388792", "title": "Renbu", "text": ""}
{"id": "3388793", "revid": "287204", "url": "https://it.wikipedia.org/wiki?curid=3388793", "title": "Justin Smith Morrill", "text": "Biografia.\nNato a Strafford, Morrill studi\u00f2 alla Thetford Academy e alla Randolph Academy. Poich\u00e9 non fece gli studi universitari, nel 1884 gli venne conferita una laurea honoris causa dalla Universit\u00e0 della Pennsylvania. Lavor\u00f2 come impiegato commerciale a Strafford dal 1828 al 1831 e a Portland dal 1831 al 1848; poi si occup\u00f2 di agricoltura e orticoltura dal 1848 al 1855.\nNel 1852 Morrill fu eletto nel \"Whig Party\" per il 34\u00ba Congresso degli Stati Uniti e nel \"Republican Pary\" per i cinque successivi congressi (dal 4 marzo 1855 al 3 marzo 1867). Fu autore del \"Tariff Act of 1861\" e della legge di finanziamento scolastica precedentemente citata. Fu presidente della \"Committee on Ways and Means durante il 39\u00ba Congresso. Come membro del Congresso, partecip\u00f2 alla \"Joint Committee on Reconstruction che prepar\u00f2 il XIV emendamento della Costituzione.\nNel 1866 divenne senatore tra le file del partito repubblicano, per poi essere rieletto anche nel 1872, 1878, 1884, 1890 e 1896. Serv\u00ec al Senato per quasi 31 anni, dal 4 marzo 1867 fino alla sua morte. Fu presidente della \"Committee on Public Buildings and Grounds\" (dal 41\u00ba Congresso al 44\u00ba), dove gioc\u00f2 un ruolo fondamentale per ottenere il principale edificio dell'attuale Biblioteca del Congresso grazie al suo lavoro sul \"Joint Select Committee on Additional Accommodations for the Library\". Lavor\u00f2 anche per il \"Committee on Finance\" (45\u00ba Congresso, dal 47\u00ba al 52\u00ba Congresso, il 54\u00ba e il 55\u00ba). Fu reggente dello Smithsonian Institution dal 1883 al 1898, e amministratore della Universit\u00e0 del Vermont dal 1865 al 1898. Mor\u00ec a Washington il 28 dicembre 1898. \u00c8 sepolto presso il cimitero cittadino di Strafford."}
{"id": "3388796", "revid": "448172", "url": "https://it.wikipedia.org/wiki?curid=3388796", "title": "Iosto", "text": ""}
{"id": "3388805", "revid": "755885", "url": "https://it.wikipedia.org/wiki?curid=3388805", "title": "Eden (album Subsonica)", "text": "Eden \u00e8 il sesto album in studio del gruppo musicale italiano Subsonica, pubblicato l'8 marzo 2011 dalla EMI.\nIl 22 novembre \u00e8 uscita la versione \"repackaging\" dell'album, comprendente al suo interno una cover di \"Up Patriots to Arms\" di Franco Battiato (alla cui registrazione ha collaborato) e \"La scoperta dell'alba\", scritta per l'omonimo film di Susanna Nicchiarelli."}
{"id": "3388806", "revid": "110157", "url": "https://it.wikipedia.org/wiki?curid=3388806", "title": "Aldo Piromalli", "text": "Biografia.\nNasce al Tufello, allora borgata all'estrema periferia di Roma, da famiglia calabrese.\nEvidenzia capacit\u00e0 artistiche sin da giovanissimo (la sua prima poesia nota risale al 1957) e diviene presto un protagonista della scena beat romana di met\u00e0 anni sessanta. \nIn quel periodo gira l'Europa in autostop e sviluppa la sua vena creativa partecipando a svariate pubbliche letture di poesia, tra cui alcuni al Beat '72, insieme a Carlo Silvestro.\nNel 1971 viene condannato ad una pena detentiva nel carcere romano di Regina Coeli, per il possesso di un grammo di marijuana.\nNello stesso anno pubblica \u201cUn uccello nel guscio\u201d (Carella Editore, Roma), antologia dei suoi testi curata da Simone Carella e Bruno Di Bitonto, che raccoglie anche una serie di poesie scritte in prigione.\nScarcerato, si rifugia nei Paesi Bassi, dopo la minaccia di un ricovero in una struttura psichiatrica. Si insedia definitivamente ad Amsterdam, dove inizia un'attivit\u00e0 di traduttore, designer underground e artista di strada, esibendosi in letture improvvisate in alcuni noti locali alternativi della citt\u00e0, tra cui il Paradiso e il Melkweg. \nNel 1976 pubblica la raccolta \u201cViaggio\u201d (Tristram da Cunha, Amsterdam), un diario dove descrive, in poesia, i suoi pellegrinaggi in autostop, redatto tra Roma ed Amsterdam nel 1967, con una breve introduzione di Bruno Cor\u00e0.\nNel 1978 Giulio Tedeschi cura la pubblicazione di \u201cUn quartiere nel cielo\u201d (Tampax Editrice, Torino).\nIl 4 aprile 1979 partecipa all'esibizione collettiva presso il \u201cDe Appel Arts Centre\u201d di Amsterdam intitolata \u201cOpen Avond\u201d, leggendo vari testi in inglese intitolati \u201cWords within words\u201d.\nTorna brevemente in Italia, approfittando di un indulto della pena, nell'estate 1979, per partecipare al Festival di Poesia di Castelporziano (28,29 e 30 giugno), dove legge due sue composizioni, tra cui il poema spontaneo \"Affanculo\" che crea un certo scalpore e gli regala una breve ed insperata notoriet\u00e0.\nNel 1980 coordina la redazione di Amsterdam della rivista di nuova poesia \"Camion\". In quel periodo collabora in modo amichevole con Simon Vinkenoog, considerato il maggiore rappresentante della beat generation olandese e tenta di aprire una scuola di poesia denominata \"School of Analphabetica\".\nNel 1982 il poeta beat statunitense Jack Micheline, in quel periodo momentaneamente residente ad Amsterdam, lo indica come poeta di strada molto noto, durante un'intervista rilasciata all'editore/poeta statunitense Eddie Woods, a cui dichiara: \"Abbiamo un poeta di strada in giro qui, Aldo Piromalli, un italiano che legge le sue poesie sempre e ovunque. L'ho visto in Vondel Park, per esempio, solo a piedi, si avvicina a un paio di persone sedute su una panchina, inizia a leggere loro una poesia, perch\u00e9 sente di avere qualcosa da comunicare. E prima che tu te ne accorgi, altre persone si fermano e subito gli si raduna un pubblico intorno\".\nNello stesso anno partecipa, non invitato e in modo informale, al One World Poetry Festival, incontro internazionale di poesia svolto al Milky Way Multimedia \nCenter di Amsterdam.\nMolto noto nella comunit\u00e0 artistica multietnica di Amsterdam, Piromalli continua, negli anni, ad effettuare performance e reading, autoproducendosi per mezzo di due case editrici alternative da lui create, la Free Bird Press \ne la Procustus Press.\nNel 2000 dona il suo archivio artistico (costruito tra il 1967 e il 1991) all'International Institute of Social History di Amsterdam. Altri suoi materiali creativi sono presenti presso il museo Casabianca di Malo (Vicenza). \nTra il 5 ottobre e il 4 novembre 2001 partecipa alla mostra collettiva \"Madness Show: ousider art meets regular art\", presso la Galleria Tent di Rotterdam (Paesi Bassi), insieme a Ben Augustus, Hein Dingemans e Chris Hipkiss. \nAlcuni recenti lavori grafici, sono stati esposti nella mostra collettiva \"Outsider Art from the Netherlands/ Holland 2010\" presso il Kunsthaus Kannen (Museum fur Outsider Art und Art Brut) di Munster (Paesi Bassi).\nUna copia della novella grafica \"Psychiatry, or Death of the Soul\" \u00e8 presente nella raccolta Psyche and Muse presso la Beinecke Rare Book &amp; Manuscript Library dell'Universit\u00e0 di Yale.\nDal 2011 la sua pluridecennale attivit\u00e0 di \"mail art \"ha suscitato l'interesse di due progetti artistici: il \"Museo dell'arte contemporanea italiana in esilio\" di Cesare Pietroiusti, in collaborazione con Alessandra Meo, Mattia Pellegrini e Davide Ricco, e \"EXILE \"di Dora Garcia."}
{"id": "3388808", "revid": "125495929", "url": "https://it.wikipedia.org/wiki?curid=3388808", "title": "Isola di Cat Ba", "text": "L'isola di Cat Ba \u00e8 un'isola che appartiene al Vietnam. Essa \u00e8 ubicata nella Baia di Ha Long, nel nord del paese ed ha una superficie di circa 140\u00a0km\u00b2.\nGeografia.\nCat Ba \u00e8 la pi\u00f9 grande delle isole della Baia e pi\u00f9 della met\u00e0 della sua superficie \u00e8 ricoperta da un Parco nazionale, che ospita fauna ad elevato rischio di estinzione come il primate presbite dalla testa bianca. Questo appartiene alla sottospecie \"testa argentata\" ed \u00e8 presente in meno di 100 esemplari sopravviventi in natura, anche se \u00e8 oggetto di un programma di conservazione ben organizzato. Il Parco copre sia zone terrestri che aree marine e ha un alto grado di biodiversit\u00e0, anche se \u00e8 a rischio di un aumento troppo rapido del turismo. Altri mammiferi presenti nel Parco sono lo zibetto e lo scoiattolo gigante asiatico.\nMolti tour operator includono un'opzione di trekking nel Parco Nazionale o in canoa con tour di tre giorni; visite pi\u00f9 brevi prevedono in genere un solo pernottamento nella piccola citt\u00e0 di Cat Ba (popolazione di circa 8.000 abitanti) o sulle barche ormeggiate nella baia di Cai Beo, circa 2\u00a0km dalla citt\u00e0 di Cat Ba. Cat Ba \u00e8 di per s\u00e9 attraente situata in una baia piena di piccole barche, molte delle quali appartengono a pescatori di perlo o di gamberi, e pu\u00f2 diventare molto frequentata nei fine settimana e nei giorni festivi. Il lungomare ha luminarie e una grande fontana che funziona solo dopo il tramonto. Il lungomare \u00e8 costeggiato da una striscia di hotel economici e bar e dominato dalle colline calcaree che gli stanno alle spalle. L'isola \u00e8 un parco nazionale del Vietnam ed \u00e8 stato riconosciuto dall UNESCO, nel dicembre 2004, come riserva della biosfera del mondo."}
{"id": "3388809", "revid": "116826259", "url": "https://it.wikipedia.org/wiki?curid=3388809", "title": "Isabella di Mar", "text": "Biografia.\nEra figlia di Donald I conte di Mar, e di sua moglie Helen, probabilmente una figlia naturale di Llywelyn Fawr ap Iorwerth. Suo padre fu uno dei sette Guardiani di Scozia che vedevano in Roberto Bruce il legittimo re di Scozia. \nMatrimonio.\nIl conte di Mar previde i vantaggi che potevano nascere da un'unione tra la sua famiglia e quella dei Bruce. Riusc\u00ec dunque ad organizzare il matrimonio tra sua figlia Isabella e Roberto. Domhnall fu il primo a cedere per iscritto le sue propriet\u00e0 al Bruce.\nIl matrimonio di Roberto e Isabella ebbe probabilmente luogo nel 1290 e leggenda vuole che gli sposi fossero innamorati. Subito dopo il matrimonio rest\u00f2 incinta e diede alla luce una bambina:\nIsabella mor\u00ec nel dare alla luce l'unica figlia e quindi prima di poter diventare regina di Scozia.\nSuo marito Roberto dovette risposarsi per poter avere un erede maschio con Elisabetta de Burgh.\nMarjorie venne maritata a Walter Stewart nel 1315 e mise al mondo il futuro re di Scozia Roberto II.\nL'attuale casa reale inglese discende direttamente da Isabella di Mar.\nGli stessi Aimone di Savoia-Aosta discendono direttamente anch'essi da Isabella di Mar."}
{"id": "3388810", "revid": "76963", "url": "https://it.wikipedia.org/wiki?curid=3388810", "title": "Ken'ichi Ogata", "text": "Figlio del comico giapponese Ken'ichi Enomoto. Dopo essersi diplomato, Ogata ha lavorato come attore per alcune compagnie teatrali. Il suo debutto come doppiatore \u00e8 avvenuto nella serie \"Mazinga Z\".\nFra i suoi ruoli pi\u00f9 celebri si possono citare \"Ranma \u00bd\" nel ruolo di Genma Saotome, \"Guru Guru - Il girotondo della magia\" nel ruolo di Kita Kita Oyaji, \"Detective Conan\" nel ruolo del Professor Hiroshi Agasa, \"Atashin'chi\" nel ruolo di Father, \"InuYasha\" nel ruolo di My\u014dga, \"Kirby\" nel ruolo di King Dedede e \"Ganbare Goemon\" nel ruolo di Ebisumaru.\nL'opera in cui ha doppiato la maggior parte dei personaggi \u00e8 stata la serie \"Super Robot Wars\". In passato lavorava presso la Aoni Production, prima di passare alla Production Baobab."}
{"id": "3388811", "revid": "287204", "url": "https://it.wikipedia.org/wiki?curid=3388811", "title": "Mesut Ozil", "text": ""}
{"id": "3388812", "revid": "1516566", "url": "https://it.wikipedia.org/wiki?curid=3388812", "title": "Giudizio di Salomone", "text": ""}
{"id": "3388813", "revid": "476586", "url": "https://it.wikipedia.org/wiki?curid=3388813", "title": "Ozil", "text": ""}
{"id": "3388815", "revid": "476586", "url": "https://it.wikipedia.org/wiki?curid=3388815", "title": "\u00d6zil", "text": ""}
{"id": "3388817", "revid": "2184720", "url": "https://it.wikipedia.org/wiki?curid=3388817", "title": "Io posso dire la mia sugli uomini", "text": "Io posso dire la mia sugli uomini \u00e8 una canzone scritta da Luciano Ligabue e cantata da Fiorella Mannoia.\nIl singolo viene pubblicato il 17 ottobre 2008 ed \u00e8 contenuta nell'album \"Il movimento del dare\".. Del brano viene realizzato anche un videoclip a regia di Luigi Cecinelli con il cameo di Giorgio Marchesi."}
{"id": "3388819", "revid": "21880", "url": "https://it.wikipedia.org/wiki?curid=3388819", "title": "Cupressus macrocarpa wilma", "text": ""}
{"id": "3388822", "revid": "767487", "url": "https://it.wikipedia.org/wiki?curid=3388822", "title": "Pina", "text": "Pina, o anche Pina 3D, \u00e8 un documentario del 2011 diretto da Wim Wenders.\nIl film, girato in 3D, \u00e8 un tributo alla celebre coreografa tedesca Pina Bausch (1940-2009) con la sua compagnia di teatrodanza a Wuppertal.\nProduzione.\nNel 1985 Wim Wenders assiste a \"Caf\u00e9 M\u00fcller\" e ne rimane immediatamente ammaliato. Da allora nasce non solo una lunga amicizia tra il regista e la coreografa ma anche l'idea di fare un film insieme. Solamente nel 2007, dopo aver visto il film concerto \"U2 3D\", Wim Wenders capisce che il 3D \u00e8 la tecnica ideale per trasportare il teatrodanza sullo schermo. Il progetto inizia nel 2008 e prosegue anche dopo la morte di Pina Bausch, avvenuta nell'estate del 2009.\nDistribuzione.\n\u00c8 stato presentato fuori concorso alla 61\u00aa edizione del Festival internazionale del cinema di Berlino il 13 febbraio 2011. In Italia \u00e8 stato presentato nella sezione Eventi speciali della 6\u00aa edizione del Festival internazionale del film di Roma ed \u00e8 uscito nelle sale cinematografiche il 4 novembre 2011."}
{"id": "3388830", "revid": "115464093", "url": "https://it.wikipedia.org/wiki?curid=3388830", "title": "Clima subtropicale umido", "text": "Il clima subtropicale umido, nella classificazione dei climi di Trewartha, geografo americano che ha rielaborato la classificazione dei climi di K\u00f6ppen aggiornandola e integrandola, rappresenta un sottotipo climatico subtropicale, caratterizzato da estati calde e umide, dove dominano le masse d'aria tropicali e inverni miti. Senza stagione secca e dove le precipitazioni sono comprese tra 700\u00a0mm e 1500\u00a0 ed \u00e8 definito tale in base alla condizione che le temperature medie mensili devono essere superiori a 10\u00a0\u00b0C per almeno 8 mesi all'anno mentre la temperatura media del mese pi\u00f9 freddo deve essere inferiore a 18 \u00b0C. \nIl tipo subtropicale umido viene simboleggiato da Trewartha con le lettere \"Cf\" da non confondersi con il sottotipo climatico \"Cf\" \u2013 temperato umido del sistema di classificazione di K\u00f6ppen di cui quello di Trewartha \u00e8 una versione modificata.\nDescrizione.\nLe zone pi\u00f9 tipiche sono gli Stati Uniti sudorientali, la Cina sudorientale, il Giappone meridionale, una fascia che comprende Il Brasile meridionale e l'Argentina settentrionale, nel Medio Oriente, in Africa meridionale ed in Australia orientale.\nTra le pi\u00f9 importanti citt\u00e0 caratterizzate da un clima subtropicale umido ci sono:\nNella letteratura scientifica anglosassone.\nNella letteratura scientifica anglosassone con clima subtropicale umido s'intende talvolta una categoria della classificazione dei climi di K\u00f6ppen composta dai tipi \"Cf\" e \"Cw\", che non trova per\u00f2 corrispondenza nella nomenclatura originaria del climatologo russo-tedesco."}
{"id": "3388832", "revid": "55935", "url": "https://it.wikipedia.org/wiki?curid=3388832", "title": "P'awstos Buzandac'i", "text": ""}
{"id": "3388842", "revid": "1573940", "url": "https://it.wikipedia.org/wiki?curid=3388842", "title": "Chiesa di San Giuseppe (Ripacandida)", "text": "La chiesa di San Giuseppe (nota comunemente con il nome di Chiesa delle monache) \u00e8 un edificio sacro di Ripacandida, in Basilicata. La chiesa \u00e8 attigua all'ex monastero di clausura delle carmelitane scalze, ed attraverso le grate le suore assistevano alle celebrazioni. Nel 1908 il monastero fu soppresso e le poche suore rimaste furono trasferite a Massalubrense, l'anno seguente il sindaco Francesco Virgilio dispose l'utilizzo del monastero come casa municipale. Prima ancora di essere monastero era il Palazzo Baffari-Rossi, donato dai fratelli arcipreti Giovanni e Giambattista Rossi per l'istituzione di un convento.\nLa chiesa.\nLa chiesa \u00e8 affiancata dal monastero delle suore di clausura, fondato nel 1735 da Giovanni e Giambattista Rossi.\nIl cappellone coperto da cupola sferica, nella bella facciata in cotto presenta due note architettoniche di rilievo; un portale barocco in pietra e al di sopra la tribuna che sporge all'esterno, sostenuta da mensole con inserti lapidei. Al di sopra la lapide che ricorda l'edificazione del 1173, seguono le due finestre nella fascia superiore, e al di sopra la finestra centrale. Sulla destra il campanile a sezione quadrata. All'interno sull'altare maggiore, la grande pala d'altare della Madonna col Bambino con i santi e Giuseppe opera di un seguace di Francesco Solimena; ed il maestoso monumento funebre di Giovanni Rossi; nella lapide si esalta l'uomo di cultura e di grande umilt\u00e0, fondatore con il fratello Giambattista del monastero.\nL'interno, a navata unica, chiuso da un largo presbiterio, delimitato da una cancellata, ha due ingressi, quello principale ed uno secondario a sinistra che apre in via Calate Monache. Entrando si notano due belle acquasantiere in pietra locale rosa. La decorazione \u00e8 data da eleganti motivi barocchi; l'altare maggiore in pregiato marmo policromo \u00e8 sovrastato dalla bella pala opera di un seguace del Solimena. Nella sagrestia vi \u00e8 la tomba della mistica suor Maria Araneo, nipote dei Rossi e priora del monastero. Il suo corpo integro, a distanza di 190 anni dalla morte, fu ritrovato in seguito ai lavori del terremoto del 1980. Nel 1750 sant'Alfonso Maria de' Liguori, di ritorno da una missione a Melfi, conobbe il monastero e rimase stupito dalla religiosit\u00e0 di suor Maria. Un anno pi\u00f9 tardi, nel 1751, in questa chiesa \u00e8 avvenuto il miracolo di san Gerardo Maiella. Il padre Fiocchi nella biografia del santo di Muro Lucano, riporta il miracolo avvenuto in una fredda giornata di met\u00e0 dicembre: \" San Gerardo giunse a Ripacandida, proveniente da Atella; attraverso le grate del parlatorio incontr\u00f2 Suor Maria. \"\"Grande idea aveva Gerardo di Suor Maria e sommo concetto aveva di lui la religiosa\"' Incontrandosi, vedevansi due fuochi, e sembravano due serafini, il santo and\u00f2 in estasi e afferrandosi alla grata pieg\u00f2 gli spuntoni come cera.\" Dalla biografia dal titolo \" Un fiore sulla rupe\" del defunto mons. Gentile conosciamo la spiritualit\u00e0 di suor Maria e del rapporto della priora con i padri redentoristi, conosciamo le sue lettere a Sant'Alfonso. San Gerardo prediligeva il monastero di Ripacandida, inviava loro ogni settimana lettere spirituali. Avvenne nel 1755 un episodio straordinario, l'abate Prospero Dell'Aquila visit\u00f2 san Gerardo, gravemente ammalato, portando con s\u00e9 un giovane contadino di Ripacandida analfabeta; che recava una lettera dal convento delle carmelitane. Letto lo scritto il santo invit\u00f2 il giovane a comporre in musica la risposta, umiliato dal non sapere scrivere pens\u00f2 che San Gerardo sragionasse per la malattia; all'invito ulteriore di premere i tasti il ragazzo ci prov\u00f2 e una dolce musica si diffuse a Materdomini.\nNella novena meditata di San Gerardo alcuni giorni sono state inserite stralci delle lettere che il santo invio' a suor Maria. La grata fu donata da mons. Gentile al museo gerardino di Materdomini.\nIl monastero.\nPrima ancora di essere monastero era il palazzo Baffari-Rossi, e i suoi ultimi residenti furono i fratelli Giambattista e Giovanni Rossi, figli del dottor Donato Antonio Rossi e di Porzia Baffari. I due fratelli, entrambi sacerdoti donarono la casa dei loro avi per la fondazione del monastero, ispirato alla regola carmelitana della grande riformatrice Santa Teresa d'Avila. Nel 1908 il monastero fu soppresso per mancanza di novizie e le poche suore rimaste mandate a Massa Lubrense e nel 1909 il sindaco Francesco Virgilio decise di utilizzarlo come municipio. Il 18 agosto 2011 in quelle che erano le celle delle suore, la sala da pranzo e una cripta, un probabile magazzino, \u00e8 stata inaugurata la Galleria Civica d'Arte Moderna e Contemporanea di Ripacandida"}
{"id": "3388854", "revid": "129019", "url": "https://it.wikipedia.org/wiki?curid=3388854", "title": "\u00dcberlin", "text": "\u00dcberlin, scritto anche \u00dcBerlin \u00e8 il terzo singolo estratto dal quindicesimo album dei R.E.M. \"Collapse into Now\", quest'ultimo pubblicato l'8 marzo 2011. Il singolo \u00e8 uscito il 25 gennaio 2011 e anticipa l'uscita del quindicesimo album del gruppo.\nIl video.\nIl video, girato nel quartiere Shoreditch di Londra, \u00e8 stato diretto da Sam Taylor-Wood, e vede come protagonista l'attore britannico Aaron Johnson che balla per strada, mostrando le sue doti atletiche."}
{"id": "3388869", "revid": "226458", "url": "https://it.wikipedia.org/wiki?curid=3388869", "title": "Refuge", "text": "Con refuge o refuge huguenot (rifugio ugonotto) si fa riferimento alla cospicua migrazione di ugonotti dopo l'editto di Fontainebleau (1685) che dichiar\u00f2 il Protestantesimo illegale in Francia.\nSi distingue il \u00abgrand Refuge\u00bb del XVII secolo, designando l'esodo e l'insediamento nei paesi d'accoglienza di circa 200.000 rifugiati in seguito all'editto di Fontainebleau, dal \u00abRefuge\u00bb del XVI secolo, pi\u00f9 limitato in termini quantitativi, il quale indica un insediamento al di fuori della Francia per ragioni d'oppressione religiosa fin dagli anni '30, prima ancora dello scoppio delle Guerre di religione.\nStoria.\nQuando Luigi XIV decise di revocare l'editto di Nantes che accordava la libert\u00e0 di culto agli ugonotti, l'articolo 10 dell'editto di Fontainebleau, promulgato nell'ottobre 1685, precisava: \u00ab\"\u00c8 esplicitamente proibito ai nostri sudditi della detta Chiesa Riformata di uscire con le loro donne e con i loro bambini dal nostro detto reame, ... pena la galera per gli uomini e di confisca di persone e di cose per le donne\"\u00bb. Numerosi ugonotti preferiscono tuttavia prendere la strada dell'esilio piuttosto che convertirsi. L'interdizione formale ad emigrare, sotto il cui giogo si trovavano, li forza a espatriare nelle pi\u00f9 grandi difficolt\u00e0. Viaggiano di notte e si nascondono di giorno, ricorrendo, una volta abbandonata la loro regione, a persone che li aiutano a passare di nascosto i confini del regno.\nLa loro destinazione furono i principali territori protestanti d'Europa: la Gran Bretagna e i Paesi Bassi \u2013 detta la \u00abgrande Arca del Rifugio\u00bb \u2013 per gli ugonotti originari della Normandia, della Bretagna, dell'Orleanese, del Berry, dell'Anjou, della Turenna, del Maine, del Poitou, del Saintonge, dell'Aunis, dell'Angoumois, della Guienna, della Piccardia et dell'\u00cele-de-France; i principati e le citt\u00e0 libere dell'Impero tedesche, i cantoni elvetici e gli stati alleati per gli ugonotti originari della Linguadoca, della Cevenne, del Vivarese, della Provenza, del Delfinato, della Borgogna, della Champagne, dell'\u00cele-de-France, della Lorena e del Piemonte francese; in minore proporzione i paesi scandinavi (Danimarca e Svezia), le colonie britanniche dell'America Settentrionale, le colonie olandesi del Suriname e del Capo di Buona Speranza e, per un piccolissimo numero, la Russia. Alcuni si stabilirono in Alsazia, unita alla Francia dalla pace di Vestfalia, firmato al termine della guerra dei Trent'anni, abbandonando in tale occasione il calvinismo per il luteranesimo."}
{"id": "3388870", "revid": "3115", "url": "https://it.wikipedia.org/wiki?curid=3388870", "title": "Generale Achille Papa (cacciatorpediniere)", "text": "Il Generale Achille Papa \u00e8 stato un cacciatorpediniere (e successivamente una torpediniera) della Regia Marina.\nStoria.\nGli anni Venti e Trenta.\nCostruita tra il dicembre 1919 ed il febbraio 1922, la nave faceva parte della classe Generali. Negli anni venti e trenta l'unit\u00e0 prese parte a varie crociere ed ebbe notevole impiego.\nIl 20 agosto 1923, durante la crisi di Corf\u00f9, il \"Papa\" lasci\u00f2 Taranto insieme ai gemelli \"Generale Marcello Prestinari\", \"Generale Antonio Cantore\" e \"Generale Antonio Chinotto\", ai cacciatorpediniere \"Giuseppe Sirtori\" e \"Giuseppe La Masa\", alle corazzate \"Duilio\" ed \"Andrea Doria\", all'esploratore \"Augusto Riboty\", ad un dragamine ed a due navi ausiliarie: tale forza navale, che raggiunse Portolago, nell'isola di Lero, fu posta a protezione del Dodecaneso da eventuali atti di ostilit\u00e0 da parte della Grecia.\nNel 1929 il \"Papa\", insieme ai gemelli \"Generale Antonio Cantore\", \"Generale Carlo Montanari\" e \"Generale Marcello Prestinari\" e ad un altro cacciatorpediniere, il \"Giuseppe La Masa\", formava la VI Squadriglia Cacciatorpediniere, che, insieme alla V Squadriglia (quattro unit\u00e0) ed all'esploratore \"Carlo Mirabello\", costituiva la 3\u00aa Flottiglia della II Divisione Siluranti, aggregata alla 2\u00aa Squadra, con base a Taranto.\nIl 1\u00ba ottobre 1929 l'unit\u00e0, come tutte le navi gemelle, fu declassata a torpediniera. Nel 1931 la \"Papa\", insieme alla gemella \"Chinotto\", alle torpediniere \"Nicola Fabrizi\" ed \"Enrico Cosenz\" ed all'esploratore \"Quarto\", formava la Divisione Speciale al comando dell'ammiraglio Denti.\nNel 1936, in seguito a lavori di modifica, la \"Cascino\" venne dotata di strumentazioni per effettuare il dragaggio di mine in corsa. Nel 1939 la torpediniera venne sottoposta a lavori di rimodernamento dell'armamento: i 2 cannoni singoli da 76/40 Ansaldo Mod. 1917 furono rimpiazzati con due mitragliere binate Breda 20/65 Mod. 1935 e 2-4 mitragliere singole da 8/80\u00a0mm.\nLa seconda guerra mondiale.\nAll'ingresso dell'Italia nel secondo conflitto mondiale, il 10 giugno 1940, la \"Papa\" faceva parte della II Squadriglia Torpediniere (che formava unitamente alle gemelle \"Generale Antonino Cascino\", \"Generale Antonio Chinotto\" e \"Generale Carlo Montanari\"), con base a La Maddalena. Durante la guerra la nave fu impiegata in missioni di scorta e di posa di mine dapprima nelle acque nordafricane e successivamente, a partire dal 1941, in Mar Tirreno (in prevalenza).\nNel periodo compreso tra il 6 giugno ed il 10 luglio 1940 la \"Papa\", insieme a \"Cascino\", \"Chinotto\" e \"Montanari\", ai posamine \"Durazzo\" e \"Pelagosa\" ed agli incrociatori ausiliari \"Attilio Deffenu\" e \"Caralis\", partecip\u00f2 alla posa di 30 campi minati, 12 dei quali antisommergibile, nelle acque della Sardegna, per un totale di 2196 mine.\nAlle 21:30 del 13 agosto 1940 l'unit\u00e0 lasci\u00f2 Bengasi alla volta di Derna Libia), scortando il piroscafo \"Leopardi\" e la motonave \"Citt\u00e0 di Messina\", ma nella notte successiva il convoglio fin\u00ec su un campo minato posato il 21 luglio dal sommergibile HMS \"Rorqual\": alle 3:15 (od alle tre) del 14 il \"Leopardi\" urt\u00f2 una mina (al momento si sospett\u00f2 per\u00f2 che fosse stato colpito da un siluro) ed affond\u00f2 in posizione 32\u00b093' N e 21\u00b003' E, sette miglia a est (o nord/nordest) di Tolmetta (Cirenaica). Il resto del convoglio rientr\u00f2 a Bengasi.\nIl 20 agosto, alle sette di sera, la torpediniera lasci\u00f2 Tobruk diretta a Bengasi scortando i piroscafi \"Verace\" e \"Doris Ursino\". L'indomani, alle 13:58 ed alle 14:02, il convoglio fu attaccato due volte dal sommergibile britannico \"Rorqual\" in posizione 32\u00b058' N e 22\u00b009' E (cinque miglia ad ovest/nordovest di Ras Hilal): il duplice attacco del sommergibile, che lanci\u00f2 dei siluri dapprima contro la \"Papa\" (tre siluri) e poi contro il \"Doris Ursino\", and\u00f2 a vuoto, cos\u00ec come il violento contrattacco con cariche di profondit\u00e0 da parte della \"Papa\" (anche se si ritenne di aver affondato il sommergibile, e la notizia fu data nei bollettini di guerra n. 75 e 76 dell'EIAR).\nNel gennaio 1941 la \"Papa\" scort\u00f2 a Tripoli la motonave \"Citt\u00e0 di Messina\", con a bordo personale della Regia Aeronautica. Il 7 di quello stesso mese la torpediniera rimorchi\u00f2 il cacciatorpediniere \"Strale\" e la moderna motonave \"Marco Foscarini\", che si erano incagliati sulle secche di Kerkennah.\nAlle 5:30 del 24 febbraio 1941 l'unit\u00e0 salp\u00f2 da Tripoli, scortando quindi in Italia i mercantili \"Arta\", \"Nirvo\" e \"Giovinezza\" (il convoglio fru\u00ec anche della scorta indiretta degli incrociatori leggeri \"Giovanni delle Bande Nere\" ed \"Armando Diaz\" e dei cacciatorpediniere \"Ascari\" e \"Corazziere\").\nIl 6 marzo, alle otto di sera, la \"Papa\" lasci\u00f2 Palermo per scortare, insieme all'incrociatore ausiliario \"Attilio Deffenu\", i piroscafi \"Caffaro\", \"Tanaro\", \"Capo Vita\" e \"Fenicia\". La \"Papa\" scort\u00f2 il convoglio solo sino a Trapani, dopo di che, l'8 marzo, questo ripart\u00ec per Tripoli con la scorta del solo \"Deffenu\" (nella successiva navigazione, il \"Caffaro\" poco dopo la partenza and\u00f2 ad incagliarsi e dovette rientrare a Trapani in avaria, accompagnato dal \"Tanaro\", mentre \"Fenicia\" e \"Capo Vita\" furono silurati ed affondati rispettivamente dai sommergibili \"Unique\" ed \"Utmost\"). Secondo altre fonti la \"Papa\" rientr\u00f2 a Trapani insieme a \"Caffaro\" e \"Tanaro\" il 9 marzo, dopo l'affondamento del \"Capo Vita\", che alle 12:05, colpito da un siluro dell'\"Utmost\", era esploso ed affondato con tutto l'equipaggio in posizione 36\u00b009' N e 11\u00b007' E (o 36\u00b010' N e 11\u00b012' E), 25 miglia a nord di Kuriat (Tunisia). Tale attacco era stato preceduto da un altro, infruttuoso, da parte dello stesso \"Utmost\", che alle 10:05 aveva vanamente lanciato quattro siluri contro il \"Deffenu\" una cinquantina di miglia a sud/sudovest di Pantelleria.\nIl 9 aprile la nave salp\u00f2 da Napoli per scortare a Tripoli, insieme al cacciatorpediniere \"Dardo\" ed alle torpediniere \"Clio\" ed \"Enrico Cosenz\", le motonavi \"Andrea Gritti\", \"Sebastiano Venier\", \"Rialto\", \"Birmania\" e \"Barbarigo\": il convoglio giunse a Tripoli senza problemi il giorno 11.\nNei giorni successivi al 16 aprile la torpediniera, insieme a numerose altre unit\u00e0, prese parte alle operazioni di soccorso dei naufraghi del convoglio \u00abTarigo\u00bb, distrutto da una formazione di cacciatorpediniere britannici in uno scontro che aveva causato la perdita dei cacciatorpediniere \"Lampo\" (poi recuperato), \"Baleno\" e \"Luca Tarigo\" e dei mercantili \"Arda\", \"Adana\", \"Aegina\", \"Iserlohn\" e \"Sabaudia\" (su circa 3000 uomini a bordo delle otto navi dell'Asse furono tratti in salvo solo 1271 superstiti), nonch\u00e9 del cacciatorpediniere britannico \"Mohawk\".\nIl 30 luglio 1941, alle 3:40 o 3:43 (secondo alcune fonti all'alba, per altre alle due di notte) la \"Papa\", al comando del tenente di vascello di complemento Gino Rosica, stava scortando il piroscafo \"Capo Orso\" (le due navi erano partite alle due di notte del 28) nel golfo della Sirte, quando quest'ultimo, circa 45 miglia ad ovest di Bengasi, venne attaccato col cannone dal sommergibile britannico \"Cachalot\", che era emerso. Secondo altre fonti l'unit\u00e0 avversaria attacc\u00f2 con il cannone proprio la \"Papa\", avendola scambiata per una piccola nave cisterna, e la nave italiana rispose al fuoco. Avvistato il sommergibile nella foschia, a qualche centinaio di metri a proravia, la torpediniera apr\u00ec il fuoco con il pezzo di prua, danneggiando il sommergibile, e manovrando al contempo a tutta forza per speronarlo, in modo da impedirgli di immergersi per impiegare i siluri. Giunta la nave a poche decine di metri dal \"Cachalot\", che aveva iniziato l'immersione rapida, il comandante Rosica ordin\u00f2 macchina indietro tutta, riducendo cos\u00ec la violenza dell'impatto (in modo da evitare che la prua della nave s'incastrasse nei rottami del sommergibile), ma conservando sufficiente abbrivio da speronare l'unit\u00e0 nemica (a proravia della torretta) ed aprirvi un ampio squarcio (per altra fonte, dopo il cannoneggiamento, il comandante Rosica, vedendo che l'equipaggio stava gi\u00e0 abbandonando l'unit\u00e0, interruppe la manovra di speronamento). Il sommergibile (il cui affondamento, secondo alcune fonti, fu accelerato dall'equipaggio) s'inabiss\u00f2 circa dieci minuti dopo lo speronamento, in posizione 32\u00b049' N e 20\u00b011' E, 45 miglia a nord di Bengasi. Tutto l'equipaggio del \"Cachalot\" (per alcune fonti 70 uomini su 71, mentre per altre i prigionieri furono 5 ufficiali e 62 sottufficiali e marinai del \"Cachalot\", nonch\u00e9 due ufficiali e 18 sottufficiali e marinai di passaggio, imbarcati sul sommergibile per il viaggio da Malta ad Alessandria), ad eccezione del cuoco maltese, rimasto intrappolato nel locale cucina, venne tratto in salvo dalla \"Papa\" e trasportato a Bengasi. Dato che l'equipaggio italiano, come spesso accadeva su vecchie unit\u00e0, era a ranghi ridotti e non in grado di condurre la nave ed al contempo badare ai prigionieri, il comandante Rosica chiese ed ottenne la collaborazione del comandante del \"Cachalot\", il tenente di vascello Hugo Rowland Barnwell Newton, per la sistemazione dei prigionieri. Durante il salvataggio dei naufraghi un ufficiale della torpediniera, il guardiamarina Henke, invi\u00f2 a Supermarina un messaggio con cui comunicava l'affondamento del sommergibile (nonostante un ordine del comandante Rosica in senso contrario), e ci\u00f2 caus\u00f2 il decollo da Malta di aerosiluranti diretti contro la \"Papa\", che tuttavia non trovarono. Il comandante Rosica fu decorato con la Medaglia d'argento al valor militare, e l'affondamento del \"Cachalot\" fu citato nel bollettino n. 426 dell'EIAR ed illustrato su un'edizione della Domenica del Corriere. \nIl 24 dicembre 1941 la \"Papa\", in navigazione al largo delle coste libiche, soccorse una zattera Carley dalla quale recuper\u00f2 l'unico superstite dei 767 (o 764) membri dell'equipaggio dell'incrociatore HMS \"Neptune\", saltato su mine cinque giorni prima. Sulla zattera, che aveva inizialmente a bordo una trentina di naufraghi (ridottisi a 16 dopo la prima notte ed a quattro entro il quarto giorno), vi erano i due \"Able Seamen\" Norman Walton ed Albert W. F. Price: Walton, avendo visto un aereo italiano, ne aveva attirato l'attenzione, ed un'ora dopo sopraggiunse la \"Papa\", che soccorse i due uomini: Price mor\u00ec quasi subito, mentre Walton, portato nell'ospedale di Tripoli, fu l'unico sopravvissuto.\nIl 12 gennaio 1942 la \"Papa\" lasci\u00f2 Napoli insieme al cacciatorpediniere \"Freccia\", scortando un convoglio diretto a Tripoli.\nAlla proclamazione dell'armistizio, l'8 settembre 1943, la \"Papa\" si trovava ai lavori a Genova (per altre fonti a La Spezia), ed il 9 settembre fu catturata dalle forze tedesche. Secondo altre fonti la nave si autoaffond\u00f2 il 9 settembre a La Spezia per evitare la cattura, ma fu poi recuperata. Incorporata nella Kriegsmarine, la nave venne ribattezzata \"TA 7\", entrando in servizio sotto bandiera tedesca, come torpediniera, il 17 ottobre 1943, ma gi\u00e0 il giorno seguente, il 18 ottobre, fu riclassificata avviso scorta e ridenominata \"SG 20\" (altre fonti non menzionano l'iniziale denominazione di \"TA 7\" ed affermano invece che dopo il recupero la \"Papa\" divenne \"SG 20\", mentre altre riportano entrambe le denominazioni, ma sostengono che la nave non entr\u00f2 mai in servizio).\nUtilizzata come nave scorta, gi\u00e0 il 1\u00ba novembre 1943 la \"SG 20\" fu posta fuori servizio, in seguito ai gravi danni riportati nell'urto contro una mina.\nUlteriormente (e pesantemente) danneggiata a Genova il 6 gennaio 1944 durante un bombardamento aereo statunitense, il 24 aprile 1945 la nave fu affondata dai tedeschi nel porto di Oneglia, per ostruirne l'imboccatura. Secondo altre fonti la nave fu affondata a Genova da un bombardamento il 6 gennaio 1944 e definitivamente distrutta in un altro bombardamento statunitense il 12 od il 16 gennaio 1944 (oppure affondata il 12 od il 16), recuperata nell'aprile 1945 dai tedeschi e quindi da questi affondata all'imboccatura del porto di Oneglia il 25 aprile. Riportata a galla nel 1947, la nave venne radiata il 27 marzo di quello stesso anno e demolita."}
{"id": "3388877", "revid": "36426", "url": "https://it.wikipedia.org/wiki?curid=3388877", "title": "Virt\u00f9 Cardinali e Teologali", "text": ""}
{"id": "3388878", "revid": "36426", "url": "https://it.wikipedia.org/wiki?curid=3388878", "title": "Triboniano consegna le Pandette a Giustiniano", "text": ""}
{"id": "3388880", "revid": "36426", "url": "https://it.wikipedia.org/wiki?curid=3388880", "title": "Gregorio IX approva le Decretali", "text": ""}
{"id": "3388882", "revid": "180559", "url": "https://it.wikipedia.org/wiki?curid=3388882", "title": "Lotus 21", "text": "La Lotus 21 \u00e8 una vettura monoposto impiegata in Formula 1, progettata da Colin Chapman. Aveva motore centrale e telaio in tubi ricoperti con pannelli di fibra di vetro. Il motore era il Coventry Climax FPF a quattro cilindri mentre i freni erano a disco.\nLa Lotus 21 venne utilizzata nel campionato del 1961 dal Team Lotus e dal Team di Rob Walker. Con la 21 il Team Lotus conquist\u00f2 la sua prima vittoria in Formula 1 vincendo con Innes Ireland il Gran Premio degli Stati Uniti. La \"21\" continu\u00f2 ad essere utilizzata dai team privati fino alla stagione del 1965.\nQuesta vettura verr\u00e0 sostituita nel 1962 dalla Lotus 24 e dalla Lotus 25, quest'ultima dotata del telaio monoscocca."}
{"id": "3388883", "revid": "228587", "url": "https://it.wikipedia.org/wiki?curid=3388883", "title": "Andrea Fachinei", "text": "Figlio di Bernardino, di famiglia patrizia, spos\u00f2 la figlia di Girolamo Mercuriali, Camilla, da cui nacquero Barnardino, Filippo e Girolamo, ugualmente giuristi, Guglielmo, Ludovico, Giacoma, che poi spos\u00f2 Francesco Orselli, e Ludovica, che spos\u00f2 Fabrizio Mattei.\nLaureatosi a Padova, avendo come maestri Tiberio Deciani e Giovanni Cefali, divenne consigliere dei Duchi di Baviera, in particolare del conte palatino (nominale, dato che il Palatinato era nel frattempo stato occupato dalla casata dei Simmern) Guglielmo V di Baviera. Nel 1587 divenne professore di Diritto Imperiale (ossia Civile) all'Universit\u00e0 di Ingolstadt, dove rimase fino al 1595.\nFu membro della prestigiosa Accademia dei Filergiti di Forl\u00ec.\nOpere.\nAndrea Fachinei ha lasciato numerose opere, tra le quali:"}
{"id": "3388887", "revid": "466539", "url": "https://it.wikipedia.org/wiki?curid=3388887", "title": "Christiane Kubrick", "text": "Biografia.\nNata in una famiglia di attori, \u00e8 la sorella di Jan Harlan, produttore esecutivo di \"Barry Lyndon\", \"Shining\", \"Full Metal Jacket\" e \"Eyes Wide Shut\", nonch\u00e9 produttore e regista del documentario '. \u00c8 nipote del controverso regista cinematografico Veit Harlan, autore di \"S\u00fcss l'ebreo\". Nel 2001, anno nel quale si svolge ', ha partecipato alla realizzazione del documentario \"\", diretto da Jan Harlan e nel quale si possono ascoltare interviste ad amici e collaboratori di Stanley, quali Gy\u00f6rgy Ligeti, Woody Allen, Tom Cruise, Jack Nicholson, Shelley Duvall e Malcolm McDowell.\nDopo la separazione dal primo marito (Werner Bruhns) si spos\u00f2 con Kubrick, che l'aveva scelta per interpretare il ruolo della ragazza tedesca nel suo film antimilitarista \"Orizzonti di gloria\". Dal matrimonio con il regista nacquero due figlie, Anya (anche lei pittrice) e Vivian. Christiane Kubrick aveva avuto una figlia dal primo marito, Katharina, che ha sempre considerato il regista il suo vero padre. Dopo la morte di Kubrick, lei e le figlie hanno rilasciato alcune interviste per ricordarlo e per smentire la sua immagine di \"tiranno\" sul set e nella vita di tutti i giorni, ribadendo che, usando le parole dell'amico di famiglia e direttore del doppiaggio Riccardo Aragno, \"con lui non si faceva altro che scherzare\". Christiane e la famiglia non hanno mai approvato le biografie del regista scritte da John Baxter, Raphael e altri, perch\u00e9, secondo loro, inesatte.\nDiplomatasi in arte, ha studiato a New York e in California. I suoi quadri sono visibili in \"Arancia meccanica\" (nella casa dei genitori di Alex DeLarge, nell'abitazione dello scrittore, interpretato da Patrick Magee, e infine nella clinica per dimagrire visitata da Alex) e in \"Eyes Wide Shut\" (nell'abitazione dei due protagonisti, nella quale sono visibili anche opere di una delle sue figlie, anche lei pittrice). Christiane Kubrick ha una scuola di disegno e pittura a St. Albans, dove viveva con il celebre marito. Questa scuola, da lei gestita insieme alla figlia maggiore Katharina, promuove corsi artistici, mostre di pittura, scultura e anche di cinema. Esposizioni dei suoi quadri e delle sue sculture hanno interessato il progetto Art in Action del 1989. Il suo ultimo progetto \u00e8 stato nel 2004, e consisteva in una rassegna artistica a Childwickbury. Nel 2009 muore la sua seconda figlia, Anya, colpita pochi anni prima dal cancro. Inoltre dal 2000 la famiglia Kubrick non ha pi\u00f9 legami con la terza figlia, Vivian, che \u00e8 diventata un'affiliata alla chiesa di Scientology."}
{"id": "3388894", "revid": "378498", "url": "https://it.wikipedia.org/wiki?curid=3388894", "title": "Donald I di Mar", "text": "Biografia.\nEra figlio del conte di Mar Uilleam e di Isabel Comyn, figlia del conte di Buchan William Comyn.\nFu un forte sostenitore della dinastia Bruce durante la lotta di successione al trono scozzese nel XIII secolo.\nNel si trov\u00f2 a Norham nel campo delle truppe di Roberto Bruce.\nSpos\u00f2 Helen, probabilmente una figlia naturale di Llywelyn Fawr ap Iorwerth. Dall'unione nacquero tre figli:\nCredendo che Roberto potesse un giorno salire al trono, diede in sposa al Bruce sua figlia Isabella, antenata della dinastia reale degli Stuart.\nDonald mor\u00ec tra il 1297 e il 1302. A succedergli fu suo figlio Gartnait."}
{"id": "3388898", "revid": "180559", "url": "https://it.wikipedia.org/wiki?curid=3388898", "title": "Lotus 24", "text": "La Lotus 24 \u00e8 una vettura da Formula 1 progettata dal Team Lotus ed utilizzata nelle stagioni 1962\u20131964 di questo campionato. Nonostante nello stesso anno fosse stata realizzata anche la Lotus 25 con telaio monoscocca, Chapman ritenne utile progettare una vettura dotata di un pi\u00f9 convenzionale, per l'epoca, telaio in tubi che potesse essere venduta ai team privati.\nLa \"24\", in ogni caso, era un progetto completamente differente rispetto alla precedente Lotus 21 ed aveva le sospensioni utilizzate sulla Lotus 25. Come motori potevano essere installati sia il Coventry Climax FWMV sia il BRM P56."}
{"id": "3388901", "revid": "767487", "url": "https://it.wikipedia.org/wiki?curid=3388901", "title": "Vita nuova (film 1928)", "text": "Vita nuova (\"Three Sinners\") \u00e8 un film muto del 1928 diretto da Rowland V. Lee. La sceneggiatura di Doris Anderson e Jean de Limur si basa su \"Das zweite Leben\", lavoro teatrale di Bernauer Osterreicher, andato in scena a Berlino il 26 marzo 1927.\nLa Paramount, nel 1931, lo rifece in versione sonora con il titolo \"Once a Lady\". Questo secondo adattamento aveva come interpreti Ruth Chatterton e Ivor Novello.\nTrama.\nAccorgendosi che il marito non la ama pi\u00f9, la contessa Gerda Wallentin accetta di andare a visitare i parenti in Austria, lasciando la Germania e Wallentin preso dalle sue ambizioni politiche e dalla baronessa Hilda Brings. Durante il viaggio, Gerda viene sedotta da Raoul Stanislav, un affascinante e famoso musicista. Il treno su cui viaggiano viene coinvolto in un incidente e tutti i passeggeri rimangono uccisi. L'unica che si salva \u00e8 Gerda, che si era allontanata per caso dal treno prima della tragedia. Sentendosi colpevole per la sua avventura, decide di non informare il marito di essersi salvata e, a Vienna, si costruisce una nuova vita. Diventata padrona di una elegante casa da gioco un giorno vi incontra Wallentin. Lui non la riconosce ma sembra essere misteriosamente attratto da lei. Gerda, allora, gli confessa la verit\u00e0 e torna con lui. In seguito, per\u00f2, rendendosi conto che i sentimenti di suo marito non sono cambiati, decide di lasciarlo definitivamente. Insieme al suo bambino, Gerda si imbarca per gli Stati Uniti accompagnata dal ricco finanziatore della casa da gioco.\nProduzione.\nLa lavorazione del film che fu prodotto dalla Paramount Famous Lasky Corporation inizi\u00f2 il 27 gennaio 1928.\nDistribuzione.\nIl copyright del film, richiesto dalla Paramount Famous Lasky Corp, fu registrato il 14 aprile 1928 con il numero LP25157.\nDistribuito dalla Paramount Pictures, il film - della durata di circa 83 minuti - usc\u00ec nelle sale degli Stati Uniti il 14 aprile 1928.\nDate di uscita.\nIMDb\nAlias\nNon si conoscono copie ancora esistenti della pellicola che viene considerata presumibilmente perduta."}
{"id": "3388902", "revid": "729019", "url": "https://it.wikipedia.org/wiki?curid=3388902", "title": "Harry Burton (giornalista)", "text": "Biografia.\nSi avvicin\u00f2 tardi al giornalismo avendo fino al 1998 lavorato nel controllo qualit\u00e0 dell'azienda australiana di grande distribuzione Coles Myer.\nAveva poi lasciato il lavoro per diventare, sebbene senza alcuna precedente esperienza nel campo, fotoreporter. Fece esperienza in Indonesia e durante il processo di indipendenza di Timor Est, lavorando subito dopo per l'agenzia Reuters. Era fra i giornalisti presi in ostaggio durante il colpo di stato nelle Figi nel 2000, dopo il quale fu assunto a tempo pieno dalla Reuters come cameraman.\nIn Afghanistan per seguire il conflitto iniziato poco prima, fu rapito, lungo la strada tra Jalalabad e Kabul, assieme ad un piccolo gruppo di giornalisti: un fotografo afgano della Reuter Aziz Ullah Haidari, il giornalista di \"El Mundo\" Julio Fuentes e l'inviata del \"Corriere della Sera\" Maria Grazia Cutuli, oltre ad un interprete. I loro corpi furono ritrovati poche ore dopo.\nPer il loro omicidio fu condannato a morte, nel 2004, Reza Khan; la sentenza fu eseguita nel 2007."}
{"id": "3388903", "revid": "124123", "url": "https://it.wikipedia.org/wiki?curid=3388903", "title": "Karl Hessenberg", "text": "Un tipo di matrice porta il suo nome.\nHessenberg \u00e8 anche fratello del compositore Kurt Hessenberg, pronipote del medico e scrittore Heinrich Hoffmann."}
{"id": "3388908", "revid": "1719883", "url": "https://it.wikipedia.org/wiki?curid=3388908", "title": "Primo moto", "text": "Il Primo moto \u00e8 un affresco (120x105 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nIl \"Primo moto\" \u00e8 di solito indicata come la prima scena dipinta nella volta da Raffaello, quindi la prima scena in assoluto dipinta da lui nelle Stanze Vaticane. Si trova nell'angolo nord-ovest della volta.\nDescrizione e stile.\nSu uno sfondo a finto mosaico dorato \u00e8 rappresentata una volta celeste sormontata da una figura femminile allegorica protesa sopra di essa e da due putti con libri sottobraccio su nuvolette ai lati, delle forme pressoch\u00e9 simmetriche. \nLa scena \u00e8 stata variamente interpretata come un'allegoria dell'inizio dell'Universo o come l'oggetto di studio della filosofia o ancora come personificazione della scienza astronomica che contempla il globo celeste. Urania, musa dell'Astronomia, regge con la mano il globo celeste, su cui \u00e8 rappresentata la Terra e la configurazione del cielo al 31 ottobre 1503, giorno dell'elezione al soglio di san Pietro di Giulio II, tre ore dopo il tramonto sotto il segno dello Scorpione.\nNel complesso di rispondenze tra il soffitto e le lunette laterali il \"Primo moto\" si inserisce nell'asse della parete est, con la \"Filosofia\" e la \"Scuola di Atene\"."}
{"id": "3388910", "revid": "2028909", "url": "https://it.wikipedia.org/wiki?curid=3388910", "title": "Audison", "text": "Audison \u00e8 uno dei marchi italiani dell'azienda Elettromedia, produttrice di prodotti audio. Audison attualmente produce: amplificatori, altoparlanti e processori audio digitali per auto.\nStoria.\nLa societ\u00e0 \u00e8 stata fondata nel 1979, ma il nome Audison (nato dalle parole latine \"audio\" e \"sonus\") \u00e8 stato registrato solo nel 1984 e passato all'Elettromedia nel 1987. Proprio nel 1984 Audison realizza il primo amplificatore: l'HP 110, il primo amplificatore al mondo con sensibilit\u00e0 d'ingresso regolabile che permette un perfetto interfacciamento con ogni sorgente. Nel 1987 presenta la serie Audison Cable, la prima linea di cavi e accessori di connessione di elevata qualit\u00e0 prodotta in Europa.\nNel 1988 lancia la produzione industriale della nuova linea SR, rimasta sul mercato fino al 1994.\nNel 1990, con LR 3040 introduce l'utilizzo di speciali molle per il fissaggio dei transistor di potenza al dissipatore, aumentando affidabilit\u00e0 e una rapidit\u00e0 di assemblaggio. In seguito, con la linea SRx, questa tecnologia \u00e8 stata ulteriormente migliorata permettendo il montaggio di un amplificatore in meno di 50 secondi.\nNel 1992 al CES di Las Vegas, Audison presenta l'HR 100, definito dagli opinion leader di tutto il mondo . Nello stesso anno, presenta il modello LR 3081 Sub, primo amplificatore mono al mondo progettato esclusivamente per il pilotaggio di subwoofer.\nA.B.S. Audison Balanced System, la connessione bilanciata pin-rca compatibile, nasce nel 1994 per risolvere i problemi di \u201crumorosit\u00e0\u201d dei circuiti delle automobili moderne. Nello stesso anno, Audison presenta l'HV Sedici, il primo amplificatore dotato di connessioni A.B.S., capostipite della linea Thesis. Nel 1995, Audison crea HV Trenta, amplificatore con finali a transistor bipolari, e l'anno successivo, l'HRV Trenta, stessa base circuitale dell'HV Trenta ma con finali a transistor Monsfet.\nNel 1998, con gli amplificatori VRx introduce la tecnologia \u201cOpen Deck\", con cui ogni amplificatore \u00e8 dotato di numerosi slot in grado di accogliere moduli aggiuntivi opzionali che permettono qualunque tipo di personalizzazione; ogni installatore ha la massima libert\u00e0 di esprimere al meglio la propria idea di sistema car audio.\nNel 2004 viene messo in commercio l'HV Venti Thesis,amplificatore premiato come prodotto dell'anno EISA 2004/2005 e dell'Innovations al CES 2005 di Las Vegas.\nNel 2005 come evoluzione della linea Audison Cable, viene lanciato il programma Connection Audison: una gamma di prodotti per l'installazione car audio di assoluta qualit\u00e0 e design futuristico.\nNel 2008 Audison debutta nel mondo degli altoparlanti per automobile con la linea Thesis.\nNel 2009 presenta Bit One, un processore digitale multifunzione in grado di interfacciarsi con qualsiasi sorgente digitale e analogica, per trasformare qualsiasi sistema in un impianto ad altissime prestazioni.\nNel 2011 Audison introduce il sistema \"Full Digital Audio\" (Full DA) che DA prevede un'unica conversione del segnale da digitale ad analogico, tramite convertitori A/D di elevata qualit\u00e0; inoltre permette il trasferimento di musica ad alta risoluzione 24bit/96\u00a0kHz o 24bit/192\u00a0kHz.\nPremi internazionali.\nQuesti i premi pi\u00f9 importanti:"}
{"id": "3388913", "revid": "1924342", "url": "https://it.wikipedia.org/wiki?curid=3388913", "title": "Annalisa (cantante)", "text": "Dopo alcune esperienze nell'ambito musicale con due gruppi musicali, \u00e8 divenuta nota come cantante solista nel 2011, partecipando alla decima edizione del talent show \"Amici di Maria De Filippi\", classificandosi seconda e ottenendo il \"Premio della critica\" (premio vinto anche l'anno dopo ad \"Amici Big\").\nSuccessivamente ha preso pi\u00f9 volte parte al Festival di Sanremo nella categoria Big, giungendo nona nel 2013 con \"Scintille\", quarta nel 2015 con \"Una finestra tra le stelle\", undicesima nel 2016 con \"Il diluvio universale\", terza nel 2018 con \"Il mondo prima di te\" e settima nel 2021 con \"Dieci\".\nNel corso della sua carriera ha ricevuto inoltre numerosi premi e riconoscimenti, tra cui un MTV Europe Music Awards, un Wind Music Awards, un Premio Lunezia, due Premio Videoclip Italiano, due Velvet Awards, un SEAT Music Awards e un premio Mia Martini 2014, oltre ad essere stata proclamata vincitrice della sesta edizione dell\"'International Song Contest: The Global Sound 2013\" e della trentaduesima edizione dell'OGAE Second Chance 2018 in rappresentanza dell'Italia. Inoltre \u00e8 stata scelta per rappresentare l'Italia agli MTV Italia Awards 2013 e all'OGAE Song Contest 2013, dove si classifica terza e ha ottenuto quattro candidature ai World Music Awards 2013 e una, nel 2015, ai Kids' Choice Awards e agli MTVStarOf2015.\nBiografia.\nPrimi anni.\nCresciuta a Carcare, in Val Bormida, dall'et\u00e0 di 8 anni inizia lo studio della chitarra classica conclusosi nel 1999; successivamente inizia a prendere lezioni di pianoforte e flauto traverso. Dall'et\u00e0 di 13 anni ha svolto vari lavori sia nell'ambito musicale come cantante e musicista, sia come barista; dall'et\u00e0 di 14 anni, su consiglio del maestro di musica delle scuole medie, si fa seguire per il canto da Danila Satragno, che diventer\u00e0 cos\u00ec sua vocal coach. Si iscrive alla SIAE, dove ha registrato i vari brani scritti e composti in et\u00e0 giovanile, incluse le collaborazioni con le due band di cui ha fatto parte, per un totale di oltre 100 brani. Il brano \"Solo\", scritto e composto in quegli anni, sar\u00e0 inserito successivamente nel suo primo album di debutto solista.\nHa conseguito la laurea in fisica con la votazione di 96/110 presso l'Universit\u00e0 degli Studi di Torino nel 2009.\nRisiede a Savona, sua citt\u00e0 d'origine. \u00c8 vegetariana, sostenitrice dei diritti degli animali e di numerose cause. Nel novembre 2020 \u00e8 tra i primi 70 artisti italiani ad avviare Scena Unita, progetto a sostegno dei lavoratori della musica e dello spettacolo.\nEsordio musicale (2001-2010).\nNel 2001 partecipa in qualit\u00e0 di cantante allo spettacolo \"Luci in sala\", del gruppo teatrale \"Uno sguardo dal palcoscenico\" di Cairo Montenotte, sotto la regia di Franchelli Eiraldi Bazzano. Nel luglio dello stesso anno partecipa al seminario sull'interpretazione canora tenuto a Loano da Carl Anderson. Tra il 2001 e il 2003, partecipa inoltre a svariati concorsi letterari, vincendone tre.\nDal 2004 al 2006 ha fatto parte, come corista, dell'orchestra \"Bruni\" di Cuneo. Nello stesso periodo ha collaborato con il bassista e contrabbassista jazz Dino Cerruti, con il quale ha registrato i brani \"Ombre\" (brano cantautorale di Annalisa) e la cover \"The Dry Cleaner from Des Moines\", con la partecipazione anche di Rodolfo Cervetto e Loris Tarantino, partecipando con gli stessi agli eventi musicali Arezzo Wave e \"Just Like a Woman\" come coautrice di brani originali.\nNel 2006 ha partecipato come corista all'album \"Un lupo in darsena\" dell'artista jazz Danila Satragno, e ha pubblicato sotto il nome del duo Elaphe Guttata, con lo pseudonimo di Is\u00e0, l'album dance \"Blue Trip\" insieme al DJ Carlo Polliano, con il quale Annalisa ha composto i testi e le musiche. Hanno inoltre inciso i brani \"Winter's Cold\" e \"Words\" inseriti solo in compilation straniere di musica lounge. Nello stesso anno \u00e8 divenuta autrice, compositrice e frontwoman del gruppo rock alternativo Malvasia che, in seguito al suo ingresso e al suo desiderio, cambia nome in leNoire; il gruppo si \u00e8 sciolto successivamente nel novembre del 2008. Fino al 2011 ha collaborato con alcuni ex componenti del gruppo attraverso il loro progetto reggae Raphael &amp; Eazy Skankers, comparendo nei cori del brano \"Yes We Can\" del loro album in studio \"Changes\".\n\"Nali\" (2010-2011).\nNel 2010 Annalisa rientra tra i concorrenti della decima edizione di Amici di Maria De Filippi. La cantante arriva alla finale del programma, classificandosi seconda nella \"categoria canto\" e vincendo il \"premio della critica giornalistica\" del valore di euro, offerto da \"Tezenis\".\nIl 4 marzo 2011 viene pubblicato il suo primo album in studio da solista, con l'etichetta discografica Warner Music Italy, dal titolo \"Nali\". L'album contenente nove brani, pi\u00f9 una bonus track disponibile solo attraverso iTunes, viene promosso prima dal singolo \"Diamante lei e luce lui\", pubblicato il 7 marzo 2011 e certificato disco d'oro dalla FIMI per le oltre 15.000 copie vendute e premiato come miglior video nella categoria \"Emergenti\" al Premio Videoclip Italiano 2011 indetto da \"Rockol\", e da \"Giorno per giorno\" (in rotazione radiofonica dal 27 maggio 2011). \"Nali\" raggiunge come posizione massima la 2\u00aa della Classifica FIMI Album; l'album successivamente viene certificato disco di platino per le oltre copie vendute e premiato come \"Premio CD Platino\" ai \"Wind Music Awards 2011\". \"Questo bellissimo gioco\", presentato nel corso della decima edizione di Amici, entra nella Top Singoli per due settimane, la prima alla 12\u00aa posizione, la seconda alla 5\u00aa, nonostante non sia stato mai pubblicato come singolo. Il brano inoltre verr\u00e0 successivamente inserito nella colonna sonora del film \"Favolacce\", uscito nel 2020.\nPartecipa il 20 aprile in qualit\u00e0 di performer ai TRL Awards 2011 e riceve nel giugno dello stesso anno il premio di \"Valbormidese dell'anno\" al \"21esimo Trofeo Internazionale Citt\u00e0 di Cairo Montenotte\". Successivamente prende a parte a O' Sci\u00e0 sull'isola di Lampedusa dove duetta con Claudio Baglioni. Tra i mesi di giugno e luglio la cantante ha partecipato al tour legato alla trasmissione che l'ha lanciata: il \"Nokia Amici in Tour\" che si \u00e8 tenuto in varie localit\u00e0 italiane. Il 3 luglio \u00e8 ospite d'onore a Itri, in provincia di Latina, del \"V Torneo internazionale di Basket\" ed effettua il suo primo concerto da solista.\n\"Mentre tutto cambia\" (2012).\nIl 16 marzo 2012 viene pubblicato il singolo \"Senza riserva\", il cui relativo video \u00e8 stato premiato al Premio Videoclip Italiano 2012 indetto da \"Rockol\" nella categoria \"Donne\". Esso ha anticipato l'uscita del secondo album \"Mentre tutto cambia\", distribuito il 27 marzo dello stesso anno. A una settimana dalla pubblicazione, l'album debutta alla nona posizione della Classifica FIMI Album. Dal 15 giugno 2012 entra in rotazione radiofonica il secondo singolo estratto dall'album, \"Tra due minuti \u00e8 primavera\", mentre il terzo estratto \"Per una notte o per sempre\", entra in rotazione radiofonica dal 14 settembre 2012.\nL'album ha ricevuto il premio \"Menzione Speciale per il valore Musical-Letterario\" al Premio Lunezia 2012.\nDurante l'uscita del disco viene proposto un album inedito della cantante intitolato \"Le origini\", sotto etichetta Edel Music. Il lavoro avrebbe dovuto contenere i brani interpretati dalla cantante con i leNoire (la Edel era l'etichetta discografica della band) e sarebbe dovuto uscire il 22 maggio dell'anno stesso ma la Warner ne blocc\u00f2 la pubblicazione.\nDal 31 marzo al 19 maggio 2012 la cantante fa ritorno ad Amici in un circuito, definito big, dedicato a nove concorrenti delle edizioni precedenti del programma \"Amici di Maria De Filippi\", durante il serale dell'undicesima edizione, esibendosi sia con cover sia con i brani, Senza riserva, \"Non cambiare mai\" e \"Per una notte o per sempre\". Si \u00e8 classificata al quarto posto nella finale, svoltasi presso l'Arena di Verona, vincendo il premio della critica giornalistica della \"Categoria Big\", del valore di euro, il secondo assegnatole ad \"Amici\" e offerto da \"Fanta\".\nIl 9 luglio, assieme a Chiara Civello, ha preso parte, alla tappa speciale, \"Io, l'orchestra, le donne e l'amore\", dell\"'Unica Tour 2012\" di Antonello Venditti in qualit\u00e0 di duettante. Questa tappa \u00e8 stata pubblicata sotto forma di doppio album dal vivo di Venditti nel novembre dell'anno successivo, con il titolo \"Io l'orchestra, le donne e l'amore\". Nello stesso periodo, inizia il suo primo tour, il \"Mentre tutto cambia tour\", diviso in due parti, una estiva e una autunnale nei teatri.\nIl 1\u00ba settembre 2012, partecipa al \"Premio della Stampa\" svoltosi a Sanremo; durante la serata esegue diversi brani tratti da \"Mentre tutto cambia\".\nIl 5 settembre partecipa, in qualit\u00e0 di ospite, a \"Il concerto del vincitore - Tezenis Live\", di Alessandra Amoroso e Emma Marrone, svoltosi presso l'Arena di Verona, esibendosi con l'inedito \"Per una notte o per sempre\", estratto come terzo singolo solo il successivo 14 settembre; l'evento \u00e8 stato trasmesso il 6 settembre in prima serata dall'emittente televisiva Canale 5. Prosegue la prima parte della sua tourn\u00e9e estiva, seguita a partire dal 27 ottobre dalla versione teatrale.\nIl 15 dicembre prende parte a Roma, presso l\"'Auditorium della Conciliazione\", al Concerto di Natale 2012; durante l'evento duetta con la cantante britannica Skye Edwards. Nello stesso mese incide \"Pirati\", brano atto a sponsorizzare l'uscita in versione DVD, BD 3D e Digital HDTM del film d'animazione \"L'era glaciale 4 - Continenti alla deriva\"; \"Pirati\" \u00e8 stato successivamente pubblicato come singolo l'11 gennaio 2013.\n\"Non so ballare\" (2012-2013).\nNel 2013 Annalisa ha preso parte al Festival di Sanremo nella categoria \"Big\", dove per l'occasione ha presentato due brani atti ad anticipare il suo terzo album \"Non so ballare\": l'omonimo \"Non so ballare\" e \"Scintille\", scritte rispettivamente da Ermal Meta e da Dardust con Antonio Galbiati. Tra i due brani, rimane in gara \"Scintille\" che si \u00e8 classificato al 9\u00ba posto. Durante il Festival, nella serata \"Sanremo Story\", ha interpretato il brano \"Per Elisa\", di Alice, duettando con Emma Marrone.\nIl 23 gennaio la cantante ha rivelato la copertina dell'album e la data di pubblicazione, fissata al 14 febbraio; rende nota anche la lista delle undici tracce che lo compongono; tra queste il brano \"Tutta l'altra gente\", riadattamento del brano \"L'altra gente\" di sua scrittura e composizione, qui in collaborazione con Giuseppe Perris per quanto riguarda le musiche. Con soli quattro giorni di rilevamento, debutta alla 9\u00aa posizione della Classifica FIMI Album, per poi raggiungere in quella seguente, come posizione massima, la 6\u00aa. Oltre a \"Scintille\", sono stati successivamente estratti altri due brani, il 12 aprile 2013 entra in rotazione radiofonica \"Alice e il blu\" e il 24 giugno \"A modo mio amo\". In contemporanea ottiene una candidatura agli MTV Awards 2013 nella categoria \"Artist Saga\".\nLa cantante ha annunciato, sempre sui social, l'inizio del \"Non so ballare tour\", in versione teatrale, per il mese di maggio 2013. Nell'estate 2013 continua con la versione estiva del tour e in contemporanea, partecipa a svariati eventi e premi, tra cui la quinta edizione del \"Premio Biagio Agnes\", svoltasi il 22 giugno; per l'occasione ha cantato \"Scintille\" e ha presentato il terzo singolo, \"A modo mio amo\", pubblicato due giorni dopo. Il 29 giugno ha presenziato nel cast big della terza tappa del Summer Festival. Nel luglio 2013, ha inoltre partecipato alla IX edizione del \"Festival teatro canzone Giorgio Gaber\"; per l'occasione si \u00e8 esibita con i brani \"La parola io\", \"Non arrossire\" e \"Chiss\u00e0 dove te ne vai\". \u00c8 stata successivamente premiata alla VI edizione del \"Gal\u00e0 Perla del Tirreno\", con un Premio Perla del Tirreno.\nIl 24 luglio 2013, la cantante \u00e8 stata selezionata per rappresentare l'Italia a \"OGAE Song Contest 2013\" con il brano \"Alice e il blu\", con cui si \u00e8 classificata al terzo posto del contest il 24 dicembre 2013.\nLa cantante, dall'estate 2013, \u00e8 occupata nella scrittura e composizione dei brani per il suo quarto album in studio. In occasione della partecipazione al Festival Gaber ha infatti dichiarato:\nNel settembre 2013 la cantante ha alternato la presenza a svariati tour e festival, con date dello stesso \"Non so ballare tour\" e con la partecipazione al concerto \"Modena 29 settembre\", in memoria di Lucio Battisti, in cui si \u00e8 esibita con il brano \"Io vorrei... non vorrei... ma se vuoi...\". Nello stesso mese, ottiene due candidature ai World Music Awards come \"Best Female Artist\" e \"Best Video\" con \"Alice e il blu\", mentre nel 2014 una come \"Best Live Act\" e una come \"Best Song\" con \"Alice e il blu\". Successivamente, con il brano \"Scintille\", vince la sesta edizione di \"International Song Contest: The Global Sound\". Il 30 dello stesso mese, al Nuovo Teatro Carisport di Cesena, apre una tappa del tour di Roberto Vecchioni e duetta con lui sulle note di \"Luci a San Siro\".\nLa cantante ha raggiunto il podio nelle tre categorie dei \"Rockol Awards 2013\" in cui era candidata, riportando rispettivamente la seconda posizione per il \"Miglior Concerto/Festival/Tour italiano\" e \"Miglior album italiano\" con \"Non so ballare\" e la terza posizione per il \"Miglior singolo italiano\" con \"Scintille\".\nIl 18 dicembre Annalisa partecipa, presso l\"Auditorium Conciliazione\", a \"Canto di Natale - 50\u00ba Gemelli Insieme\", concerto natalizio dedicato al 50\u00ba della fondazione del Policlinico Agostino Gemelli di Roma.\nNel dicembre 2013 viene comunicato dall'autore del brano che \"Tutto sommato\", contenuto nel secondo album in studio della cantante \"Mentre tutto cambia\", \u00e8 colonna sonora del film olandese, \"Toscaanse Bruiloft\", girato in Toscana nell'estate 2013. Nel gennaio 2014, il brano, in concomitanza con la pubblicazione dell'album nell'iTunes Store olandese (e con la pubblicazione fisica dello stesso il 24 gennaio), viene estratto come singolo nei Paesi Bassi. Per questi motivi la cantante nel mese di gennaio 2014 \u00e8 impegnata per la prima volta all'estero sia per la promozione del film, sia per la promozione del suo primo album pubblicato all'estero. Del film fanno parte anche le due bonus track della versione digitale di iTunes Paesi Bassi dell'album, il brano \"Non so ballare\" e l'inedito, non pubblicato in Italia, \"Capirai\".\nVerso il quarto album: le collaborazioni e la svolta cantautorale (2014).\nNel 2014 Annalisa, in attesa della pubblicazione del suo quarto album in studio, prende parte ad alcune collaborazioni. La prima si concretizza il 1\u00ba aprile con la pubblicazione del featuring \"Ferire per amare\" di Moreno, contenuto nel secondo album del rapper, \"Incredibile\".\nIl successivo 5 maggio, esce con \"Sento solo il presente\", primo singolo che anticipa l'uscita del nuovo album. Attraverso varie interviste viene svelato che Kekko Silvestre, frontman dei Mod\u00e0, si \u00e8 occupato sia della scrittura e composizione del brano, sia dell'intera produzione del cd; quest'ultima affidata anche a Enrico Palmosi. Di concerto con Silvestre, la cantante dichiara di voler svelare traccia dopo traccia questo nuovo progetto, pubblicando alcuni singoli prima della sua effettiva pubblicazione. Ha infatti dichiarato:\nNei mesi successivi presenzia a vari spettacoli per presentare i brani. La troviamo per questo tra gli ospiti del concerto di Alessandra Amoroso del 19 maggio all'Arena di Verona e il 25 dello stesso mese come ospite duettante, nel corso della semifinale della tredicesima edizione di Amici di Maria De Filippi, in cui canta dapprima \"Ferire per amare\" con Moreno e successivamente \"Sento solo il presente\" con la concorrente Deborah Iurato.\nA giugno prende parte a due delle quattro puntate del Summer Festival 2014 nella categoria \"Big\", nel quale ottiene la candidatura con \"Sento solo il presente\" per il premio \"RTL 102.5 - Canzone dell'estate 2014\", piazzandosi 2\u00aa nella finalissima. Partecipa anche al premio di serata, classificandosi 3\u00aa nella terza serata dell'evento e 2\u00aa nella quarta tappa.\nDurante questo evento conoscer\u00e0 il rapper Raige e nascer\u00e0 una amicizia che sfocer\u00e0 nella sua seconda collaborazione, un featuring, pubblicato il successivo 9 dicembre 2014. Il brano, estratto come singolo di Raige si chiama \"Dimenticare (mai)\".\nNell'estate 2014 inoltre riceve una candidatura ai \"Velvet Awards 2014\" come \"Best Summer Song\" con il singolo \"Sento solo il presente\" venendone proclamata vincitrice il successivo 10 agosto 2014 e a ottobre due candidature ai \"Latin Music Italian Awards\", come \"Best International Female Artist Or Group Of The Year\" e \"Best International Female Video Of The Year\" con \"Sento solo il presente\". \nDopo la pubblicazione di \"Sento solo il presente\", brano che ha raggiunto come posizione massima la 7\u00aa della Top Singoli e l'88\u00aa della Euro 200, ottenendo in Italia nel dicembre 2014 il disco d'oro per le oltre 15.000 copie vendute, viene estratto come secondo singolo il 19 settembre, \"L'ultimo addio\". Il testo vede la firma di Annalisa e Diego Calvetti, mentre le musiche sono affidate a Francesco Sighieri. \u00c8 il primo brano di scrittura di Annalisa a essere estratto come singolo. Il singolo \u00e8 stato successivamente certificato disco d'oro nella settimana n\u00ba 48 del 2015 per le oltre 25.000 copie vendute.\nNella seconda met\u00e0 dell'anno, partecipa ad alcune premiazioni ed eventi. Nello specifico il 20 settembre prende parte alla 2\u00aa edizione di \"Buon Compleanno Mim\u00ec\" a Teatro Dal Verme, in onore di Mia Martini, interpretando \"Minuetto\" e \"Sento solo il presente\", live piano e voce e il 28 dello stesso mese partecipa, in qualit\u00e0 di ospite insieme a Francesca Michielin, all'ultima tappa del \"Secondo Rubino Tour\" di Renzo Rubino. Riceve il 2 ottobre 2014, a Bagnara Calabra, il \"Premio Mia Martini\", mentre il 4 ottobre partecipa, in qualit\u00e0 di ospite, al concerto gratuito dei Nomadi in Piazza del Duomo, a Milano, l\"'Exodus Nomadi Live: tremenda voglia di musica\", per festeggiare i 30 anni della \"Fondazione Exodus\" creata da Antonio Mazzi per il recupero dei giovani, vittime di drammi sociali. Nel dicembre 2014 viene pubblicato il DVD del concerto, \"Exodus Nomadi Live Tremenda Voglia Di Musica\".\nNel corso dell'anno, inoltre, si concretizza la sua collaborazione come autrice e scrittrice sia dei propri brani sia di quelli per altri artisti, divenendo autrice e compositrice per la Warner Chappell Music Italiana dal dicembre 2014. Difatti nel precedente mese di maggio 2014 scrive con Marco Ciappelli il testo di \"Siamo amore\" per la concorrente di \"Amici\" Giada Agasucci; il brano inserito nell'EP di debutto di Giada, intitolato \"Da capo\", \u00e8 stato estratto come secondo singolo il 20 giugno.\nCollabora successivamente con la band italiana \"The Framers\", duo composto da Phil Mer e Andrea Lombardini, come ospite speciale del loro secondo album in studio \"Notturni\", interpretando la bonus track \"Notturno\", unico brano con parti vocali; il testo narra di una ragazza che vaga dispersa in una notte innevata nella speranza di essere ritrovata e salvata.\nDal mese di dicembre 2014 \u00e8 impegnata come protagonista del film \"Babbo Natale non viene da Nord\", diretto da Maurizio Casagrande e uscito l'anno seguente.\nSanremo 2015 e \"Splende\" (2015).\nIl 14 dicembre 2014 viene annunciata da Carlo Conti la sua partecipazione al Festival di Sanremo 2015, nella sezione Campioni, con il brano \"Una finestra tra le stelle\", scritto e composto da Kekko Silvestre con cui si piazzer\u00e0 al quarto posto. La canzone viene scelta come la dodicesima canzone italiana a risuonare nello spazio, scelta personalmente dall'astronauta Samantha Cristoforetti. Il brano debutta con quattro giorni di rilevamento alla 7\u00aa posizione della Top Singoli e raggiunge in quella seguente come posizione massima, la 5\u00aa della medesima classifica. Nel corso della decima settimana del 2015 la FIMI certifica il singolo disco d'oro digitale per aver venduto oltre 25.000 copie, mentre nel corso della diciottesima settimana dello stesso anno, viene certificato disco di platino per aver venduto oltre 50.000 copie in digitale.\nIl 23 gennaio 2015, attraverso la pagina Facebook della cantante, viene reso noto il titolo del quarto album, \"Splende\", acquistabile dal 12 febbraio. L'album, prodotto da Kekko Silvestre, contiene, oltre i singoli estratti, sei brani firmati da Annalisa stessa e la cover di \"Ti sento\", interpretata a Sanremo per la \"serata cover.\" L'album ottiene la 7\u00aa della Classifica FIMI Album, mantenendo la top 10 anche nelle due settimane successive. Sempre il 23 gennaio vengono annunciate le prime due date al Teatro Nuovo di Milano e all'Auditorium Parco della Musica di Roma, che anticipano il tour teatrale che terr\u00e0 occupata la cantautrice in dodici date durante i mesi successivi.\nIl 15 maggio 2015 entra in rotazione radiofonica \"Vincer\u00f2\", quarto singolo estratto dall'album \"Splende\", il secondo pubblicato e scritto dalla stessa Annalisa; lo stesso durante la 35\u00aa settimana del 2015 viene anch'esso certificato disco d'oro dalla FIMI per aver venduto oltre 25.000 copie. Il 16 maggio 2015, alla tappa dell'Estath\u00e8 Market Sound di Milano, sono ospiti al concerto della cantante Alessandra Amoroso, Arisa e il rapper Raige, con cui duetta rispettivamente sulle note di \"Questo bellissimo gioco\", \"L'ultimo addio\" e \"Dimenticare (mai)\".\nIn occasione degli MTV Awards 2015, Annalisa ha ricevuto tre candidature come \"Artist Saga\", \"Wonder Woman\" e \"MTV Awards Star\", esibendosi successivamente alla cerimonia di premiazione avvenuta il 14 giugno presso il Parco delle Cascine di Firenze.\nNello stesso mese la cantante partecipa al Summer Festival 2015 con \"Vincer\u00f2\", grazie al quale ha ottenuto una candidatura al \"Premio RTL 102.5 - Canzone dell'estate 2015\", indetto dal'emittente radiofonica RTL 102.5. I brani candidati partecipano anche alle gare di puntata e il 26 giugno la cantante \u00e8 rientrata nel cast della seconda puntata dell'evento, aggiudicandosi il terzo posto con \"Vincer\u00f2\".\nIl 12 settembre 2015 Annalisa ha annunciato l'uscita del quinto e ultimo singolo estratto da \"Splende\", fissata al 18 settembre successivo; esso si \u00e8 rivelato essere l'omonimo \"Splende\".\nCollaborazioni, \"Se avessi un cuore\" (2015-2017).\nTra fine novembre e inizio dicembre la cantante \u00e8 stata attiva su pi\u00f9 fronti. Contemporaneamente alla promozione del film che l'ha vista protagonista, \"Babbo Natale non viene da Nord\", Annalisa ha proseguito la propria attivit\u00e0 di scrittrice e compositrice per altri cantanti, figurando tra gli autori insieme a Claudio Guidetti e Tony Hadley (voce degli Spandau Ballet) del brano \"Every Seconds I'm Away\", presente nell'album natalizio di quest'ultimo, \"The Christmas Album\". Per la prima volta ha inoltre vestito i panni di conduttrice in occasione della trasmissione del programma \"Tutta colpa di Einstein - Quelli del Cern\", dove, attraverso la missione \"Nali to Cern\", ha portato il pubblico al campus del CERN.\nIl 13 dicembre 2015 \u00e8 stata annunciata la sua partecipazione al Festival di Sanremo 2016 con il singolo \"Il diluvio universale\", classificatosi undicesimo alla serata finale della manifestazione. Tale brano, insieme al secondo singolo \"Se avessi un cuore\", uscito il 15 aprile, ha anticipato il quinto album in studio della cantante, intitolato \"Se avessi un cuore\" e pubblicato il 20 maggio 2016.\nL'8 giugno 2016, insieme a Laura Pausini, Francesca Michielin, Fedez e altri cantanti italiani, Annalisa ha preso parte alla prima delle due serate organizzate da RadioItaliaLive - Il concerto, nel corso della quale si \u00e8 esibita con \"Se avessi un cuore\", \"Senza riserva\" e \"Una finestra tra le stelle\". Nello stesso mese ha preso parte agli MTV Italia Awards 2016 tenuti a Firenze nonch\u00e9 alla prima e quarta puntata del Summer Festival 2016 cantando \"Se avessi un cuore\". Il 12 agosto la cantante ha pubblicato il terzo singolo estratto dall'album, ovvero \"Used to You/Potrei abituarmi\", anticipato il giorno precedente dal video di \"Used to You\". Il 16 settembre il rapper Rocco Hunt ha pubblicato il singolo \"Stella cadente\", che ha visto la partecipazione vocale della stessa Annalisa.\nIl 21 ottobre 2016 il duo Benji &amp; Fede ha pubblicato il secondo album \"0+\", nel quale \u00e8 presente un duetto con Annalisa, \"Tutto per una ragione\"; il brano \u00e8 stato successivamente pubblicato come singolo il 12 maggio 2017, venendo certificato disco di platino per le oltre 50.000 copie vendute. Il 19 e il 20 novembre 2016 ha aperto le date italiane del \"Purpose World Tour\" di Justin Bieber a Bologna, cantando insieme ai The Knocks il loro brano \"Classic\". Dal 4 dicembre 2016, per tre domeniche consecutive, \u00e8 andato in onda in seconda serata il programma televisivo \"Tutta colpa di Galileo\", dove Annalisa ha vestito nuovamente i panni di conduttrice e ha compiuto un viaggio alla scoperta dello spazio, intervistando anche importanti nomi del settore come Samantha Cristoforetti, Paolo Nespoli e Luca Parmitano.\nIn occasione del Festival di Sanremo 2017, Annalisa avrebbe dovuto duettare con Ron nella serata dedicata alla cover con il brano \"Insieme a te non ci sto pi\u00f9\" ma, in seguito all'eliminazione del cantante, la collaborazione non \u00e8 avvenuta. Il 4 marzo 2017 ha preso parte al concerto di Benji &amp; Fede al Mediolanum Forum di Assago, duettando in \"Tutto per una ragione\", mentre due giorni pi\u00f9 tardi ha partecipato insieme ad altri artisti al concerto evento di Ron a favore di AISLA al Teatro Dal Verme di Milano. Dal 27 dello stesso mese Annalisa ha condotto per due settimane il programma radiofonico \"105 Take Away\" di Radio 105 insieme a Daniele Battaglia e Alan Caligiuri.\n\"Bye Bye\" e \"Nuda\" (2017-presente).\nIl 30 agosto 2017 \u00e8 stato rivelato che la cantante stava registrando le parti vocali per alcuni brani appartenenti a un nuovo album in studio, il quale verr\u00e0 prodotto da Michele Canova Iorfida. Dopo ulteriori aggiornamenti effettuati sulla rete sociale, Annalisa ha rivelato l'uscita del singolo \"Direzione la vita\", avvenuta il 13 ottobre 2017. Parallelamente alla pubblicazione del singolo, la cantante ha anche partecipato alla composizione del brano \"L'ultimo Latin Lover\" della cantante Gianna Nannini, presente nell'album di quest'ultima \"Amore gigante\".\nIl 22 gennaio 2018 \u00e8 stato annunciato il sesto album \"Bye Bye\", pubblicato il successivo 16 febbraio. L'album \u00e8 stato anticipato dal secondo singolo \"Il mondo prima di te\", presentato al Festival di Sanremo 2018 e classificatosi terzo nella medesima manifestazione. Il 20 aprile \u00e8 stato estratto come terzo singolo l'omonimo \"Bye Bye\". Il 24 agosto \u00e8 stato estratto come quarto singolo \"Un domani\" in duetto con Mr. Rain.\nIl 4 giugno 2019 \u00e8 stato pubblicato il singolo inedito \"Avocado Toast\", presentato per la prima volta dal vivo all'Arena di Verona in occasione dei SEAT Music Awards. Il 29 novembre dello stesso anno la cantante ha presentato \"Vento sulla Luna\", primo singolo del settimo album, realizzato con la collaborazione del rapper Rkomi e promosso pochi giorni pi\u00f9 tardi dal relativo video. Il 5 aprile 2020 esce il singolo di J-Ax \"Supercalifragili\", al quale Annalisa ha collaborato sia come autrice sia come cantante, mentre dieci giorni pi\u00f9 tardi la cantante ha pubblicato \"Houseparty\" come secondo singolo dal settimo album. Il 4 settembre esce il terzo singolo \"Tsunami\", presentato per la prima volta dal vivo all'Arena di Verona in occasione dei SEAT Music Awards 2020. Il 18 settembre 2020 \u00e8 stato pubblicato il settimo album in studio \"Nuda\", che vanta diverse collaborazioni con altri artisti, tra cui Achille Lauro, J-Ax e Chadia Rodr\u00edguez. A novembre partecipa al singolo \"San Lorenzo\" di Alfa.\nNel 2021 ha preso parte al 71\u00ba Festival di Sanremo con il brano \"Dieci\", classificandosi settima. Con l'uscita del singolo viene distribuita anche la riedizione dell'album, intitolata \"Nuda10\" e contiene varie bonus track. Da essa sono stati estratti anche i singoli \"Movimento lento\" e \"Eva+Eva\", usciti il 28 maggio e l'8 ottobre e che si differenziano dalle versioni del disco per presentare le partecipazioni vocali rispettivamente di Federico Rossi e Rose Villain.\nIl 19 maggio ha interpretato \"Il Canto degli Italiani\" prima della finale di Coppa Italia 2020-2021.\nIl 5 novembre \u00e8 uscito il singolo \"Family\" di David Guetta (con la partecipazione di Ty Dolla Sign e A Boogie wit da Hoodie), a cui Annalisa ha preso parte nella versione italiana come voce e autrice della traduzione (in originale inglese cantata da Bebe Rexha e da Sof\u00eda Reyes nella versione spagnola).\nStile e influenze musicali.\nNel 1999, all'et\u00e0 di 13 anni, inizia a studiare tecnica musicale e vocale con l'insegnante Danila Satragno, che definisce la voce di Annalisa un po' \u00abminesca\u00bb.\nLa cantante \u00e8 caratterizzata da una voce pulita che si delinea precisamente dopo i vent'anni, nel frattempo esplora vari generi, come il soul e il rock per poi orientarsi principalmente verso il pop. Se i primi dischi sono principalmente orientati al pop melodico e a ballad con influenze adult contemporary music, jazz e folk, a partire dal quinto album \"Se avessi un cuore\" e pi\u00f9 ancora con \"Bye bye\" Annalisa si \u00e8 avvicinata anche alle sonorit\u00e0 musicali dance pop, urban, contemporary R&amp;B ed elettropop, occasionalmente anche con basi musicali trap; i brani ballad, pur sempre presenti, hanno influenze spesso vicine all'ambient pop. In seguito a questa svolta, ha evoluto il suo look, seguendo lo stile dei nuovi generi musicali affrontati.\nAnnalisa vede i suoi riferimenti musicali e ispirazioni in Bj\u00f6rk, Portishead, Nick Cave, PJ Harvey, Joni Mitchell, i Sigur R\u00f3s, i Radiohead, Dua Lipa, Jolie Holland, Cristina Don\u00e0, Depeche Mode, Lady Gaga, Tiziano Ferro, Giorgia, Elisa, Taylor Swift, Rihanna, Katy Perry, Zara Larsson; nello stile di scrittura ha dichiarato di essere invece orientata su un tipo di testo diretto, semplice e intimista ispirato alla scuola genovese dei cantautori, specialmente a Luigi Tenco e Bruno Lauzi, ma negli ultimi anni anche al modo di costruire le strofe tipico dell'hip hop, soprattutto in seguito alla collaborazione con artisti come Danti, Achille Lauro e Dargen D'Amico.\nI testi delle canzoni di Annalisa raccontano l'amore e i sentimenti, ma anche le passioni, le inquietudini e le caratteristiche tipiche dei \"millennial\" (la generazione Y dei nati tra gli anni ottanta e la met\u00e0 degli anni novanta), il rapporto con il suo pubblico, le relazioni interpersonali, i problemi delle donne, l'amicizia e l'affrontare la vita con positivit\u00e0, ottimismo e leggerezza."}
{"id": "3388916", "revid": "36426", "url": "https://it.wikipedia.org/wiki?curid=3388916", "title": "Giudizio di Salomone (Raffaello)", "text": "Il Giudizio di Salomone \u00e8 un affresco (120x105 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nIl \"Giudizio di Salomone\" \u00e8 di solito indicata come la seconda scena dipinta nella volta da Raffaello, nella Stanza che per prima venne decorata.\nDescrizione e stile.\nSu uno sfondo a finto mosaico dorato \u00e8 rappresentato re Salomone di profilo seduto su un alto trono, girato verso sinistra. Un soldato davanti a lui, raffigurato di spalle, sta per dividere a met\u00e0 un bambino conteso tra due donne, che si vede poi esanime, ma intero a terra. La donna inginocchiata in primo piano sembra rivolgersi al sovrano per evitare l'ingiustizia, ma solo quella in piedi in secondo piano sembra veramente sconvolta, rivelando come essa sia la vera madre. \nL'opera, con i personaggi attraversati da un vibrante chiaroscuro che ne evidenzia il rilievo plastico, riecheggia varie opere della statuaria antica. Ad esempio il carnefice \u00e8 stato messo in relazione con i \"Dioscuri di Montecavallo\".\nNel complesso di rispondenze tra il soffitto e le lunette laterali il \"Giudizio di Salomone\" si inserisce nell'asse della parete sud, con la \"Giustizia\" e le \"Virt\u00f9 e la Legge\"."}
{"id": "3388923", "revid": "6923", "url": "https://it.wikipedia.org/wiki?curid=3388923", "title": "Lancia Thema (2011)", "text": "La Lancia Thema \u00e8 una berlina di segmento E prodotta dalla casa automobilistica italiana Lancia dal 2011 al 2014 ricoprendo il ruolo di automobile di punta (ammiraglia) della casa.\nPresentata al salone di Ginevra del 2011, si tratta del \"rebadging\" europeo della seconda generazione della Chrysler 300, commercializzata a partire da ottobre dello stesso anno.\nIl contesto.\nDa qualche anno, dopo l'uscita di produzione della Thesis, la casa torinese non aveva pi\u00f9 a listino una grande berlina di rappresentanza; l'acquisizione di Chrysler Group da parte di Fiat Group ha permesso quindi a Lancia di poter colmare questo vuoto, grazie al debutto della nuova Thema. Infatti, a partire da questa \"partnership\", il marchio Chrysler viene ritirato dai mercati europei con la sola eccezione dei paesi anglosassoni, e alcuni prodotti commercializzati fino a quel momento in Europa sotto le insegne del costruttore americano vengono ora venduti Lancia, in modo da poter ridurre i costi di sviluppo in nuovi progetti ed evitare allo stesso tempo una concorrenza interna tra i due marchi. La stessa Chrysler vender\u00e0 poi nei paesi anglosassoni alcuni modelli di origine Lancia, vista l'assenza di una rete di vendita del marchio italiano, ritirato nei primi anni novanta a seguito dei ridotti volumi di vendita.\nLa nuova ammiraglia Lancia viene dunque presentata al salone dell'auto di Ginevra nel marzo del 2011, posizionandosi in una fetta di mercato particolare, in quanto le sue dimensioni sono piuttosto generose (la carrozzeria \u00e8 lunga 5,066 metri), cos\u00ec come le motorizzazioni (a differenza delle concorrenti di pari prezzo la Thema utilizza solo motori V6 e non motori 4 cilindri), raggiungendo valori tipici delle grandi berline di lusso europee quali Audi A8, BMW Serie 7 e Mercedes-Benz Classe S.\nDesign.\nEsterni.\nLa nuova Thema si presenta come una grande berlina 3 volumi con un \"design\" caratterizzato da linee tese e spigolose abbinate a passaruota molto pronunciati ad andamento circolare, complessivamente la vettura evolve il \"design\" della precedente 300C senza stravolgerlo, grazie al buon successo riscontrato dal modello. Il coefficiente di penetrazione aerodinamica Cx \u00e8 pari a 0.32.\nIl frontale \u00e8 quasi identico a quello del modello americano: una calandra a listelli orizzontali ondulati sostituisce quelle a listelli verticali delle precedenti Lancia, allineandosi al \"design\" Chrysler e differenziandosi nella parte superiore dalla fascia cromata \"V\" che ingloba il marchio Lancia; debutta la nuova fanaleria a LED. Il posteriore \u00e8 caratterizzato invece da fanali a sviluppo verticale a LED legati fra di loro con una barra cromata, da un piccolo spoiler e da due terminali di scarico cromati.\nInterni.\nGrazie alle notevoli dimensioni e ad un passo di 3,052 metri, la Thema ha un abitacolo particolarmente ampio. Gli interni ricalcano quelli della gemella Chrysler 300 seconda serie, presentando numerosi accorgimenti allo scopo di migliorare la qualit\u00e0 dei materiali e delle finiture.\nLa Thema fa infatti largo uso di materiali pregiati come pelle nappa traforata, alcantara, inserti in radica, cromature e legni pregiati. La plancia, per esempio, nell'allestimento \"Executive\" \u00e8 rivestita in pelle Poltrona Frau bicolore con cuciture a vista. Sono presenti diversi vani porta oggetti, di cui alcuni dotati di dispositivo refrigerante e riscaldante con funzionamento autonomo rispetto all'impianto di climatizzazione. Gli interni studiati dalla Lancia sono stati in seguito adottati anche dalla Chrysler, per equipaggiare la versione \"300 Luxury\".\nEquipaggiamento.\nComfort.\nL'auto \u00e8 disponibile in tre allestimenti: \"Gold\", \"Platinum\" ed \"Executive\". Oltre a diversi accorgimenti nella scocca, per migliorare il \"comfort\" acustico la Thema adotta vetri stratificati anche nei finestrini, oltre che nel parabrezza. Le sedute, sia anteriori che posteriori, sono realizzate con un'architettura a serpentina, al fine di migliorare il \"comfort\", e possono essere riscaldabili, inoltre quelle anteriori sono dotate di variatore di densit\u00e0, regolazione elettrica e, nell'allestimento \"Platinum\", di ventilazione.\nIl sistema di Infotainment \"UConnect\", completamente sviluppato in casa da Fiat-Chrysler, presenta numerose funzioni e presenta uno schermo \"touch screen\" da 8.4\", posizionato al centro della plancia. Dotato di connettivit\u00e0 \"bluetooth\", permette la gestione del navigatore satellitare integrato, delle funzionalit\u00e0 di bordo, delle periferiche personali e delle funzioni secondarie di climatizzazione. L'impianto audio di serie, realizzato dalla Alpine Electronics, \u00e8 composto da un apparato stereo da 276 W con 6 altoparlanti, mentre sono disponibili a richiesta altri due differenti tipi di impianto.\nSicurezza.\nTra la dotazione per la sicurezza attiva e passiva sono presenti di serie 7 \"airbag\", di cui uno per le ginocchia, poggiatesta attivi, il sistema ESC, i fari bi-xeno \"Smartbeam\" auto-adattativi che rilevano la luce ambientale ottimizzando l'illuminazione e dotati di funzione \"AFL\" per una migliore illuminazione nelle curve, la \"Parkview Rear Back-Up Camera\" che si attiva in retromarcia visualizzando sullo schermo le immagini della strada. Fra i sistemi per la sicurezza attiva si trovano anche il \"Ready Alert Breaking\" che, al rilascio dell'acceleratore, agisce sulla centralina intervenendo sul sistema frenante per ridurre il tempo di intervento e lo spazio di arresto, e il \"Rain Brake Support\" che si attiva quando si azionano i tergicristalli, rimuovendo l'acqua dalle pastiglie dei freni.\nCon l'allestimento \"Executive\", o a richiesta, sono presenti altri dispositivi come il \"Cross Path Detection\", per prevenire il rischio di collisioni a bassa velocit\u00e0 e l'indicatore \"Blind Spot Detection\", che avvisa della presenza di un altro veicolo nel punto cieco di visibilit\u00e0. \u00c8 disponibile, tranne che per l'allestimento \"Gold\", il pacchetto \"SafetyTec\", che comprende altri dispositivi come il \"Forward Collision Warning\" e l\"'Adaptive Cruise Control\" con radar frontale, che mantiene la distanza di sicurezza dai veicoli che precedono, gestendo autonomamente l'acceleratore e i freni.\nCaratteristiche tecniche.\nTelaio.\nUna novit\u00e0 introdotta con la nuova Thema \u00e8 la trazione posteriore, che mancava sulle berline della casa torinese dall'uscita di produzione della Flaminia nel 1969. Al salone di Ginevra del 2012 \u00e8 stata presentata la versione AWD dotata di trazione integrale; l'ultimo modello Lancia a quattro ruote motrici era stata la Dedra a met\u00e0 anni 1990.\nLa Thema \u00e8 basata su una versione re-ingegnerizzata del telaio \"Chrysler LX\" su cui era basata la precedente Chrysler 300 C. La vettura \u00e8 stata sottoposta ai \"crash test\" Euro NCAP nel 2011, ottenendo un punteggio di 5 stelle su 5. Il \"design\" strutturale rigido favorisce la silenziosit\u00e0 a bordo, in combinazione con l'adozione di diversi elementi fonoassorbenti, tra cui due pannelli sottoscocca in materiale composito, il parabrezza acustico e le vetrature laminate alle porte con triple guarnizioni.\nIl 67% del pianale e il 53% della struttura superiore \u00e8 realizzato con acciai avanzati ad alta e altissima resistenza, conferendo maggiore rigidezza unitamente ad un peso contenuto e allineato ad altri modelli di pari dimensioni. La struttura monoscocca superiore \u00e8 stampata con acciaio ultra-altoresistenziale \"TRIP\" (Transformation Induced Plasticity) avanzato, mentre sono stati inseriti rinforzi in materiale composito di nylon nelle cavit\u00e0 della parte superiore e nei montanti per migliorare il comportamento in caso di urto. La scocca \u00e8 assemblata mediante saldatura laser, infatti con questa particolare tecnica costruttiva si pu\u00f2 realizzare una scocca unica e senza interruzioni, migliorando cos\u00ec la rigidezza complessiva.\nLe sospensioni, a \"quadrilatero alto\" ad asse sterzante semivirtuale all'anteriore e \"multilink\" a 5 bracci al posteriore, presentano boccole di tipo idraulico al fine di isolare la vettura dalle vibrazioni indotte dal fondo stradale sconnesso e migliorare cos\u00ec anche il comportamento in frenata. Inoltre la particolare geometria permette di mantenere le ruote sempre perpendicolari al suolo al fine di migliorare l'aderenza in curva e su ogni tipo di fondo, mentre la taratura \u00e8 di diverso tipo rispetto a quelle della Chrysler 300, per meglio adattarla alle esigenze del mercato europeo.\nIl servosterzo a controllo elettronico permette uno sforzo di sterzata variabile in base alle condizioni di guida, riducendo cos\u00ec anche i consumi di carburante, avvalendosi di segnali quali la velocit\u00e0 del veicolo, l'angolo di sterzata e i sistemi di controllo del telaio. Si tratta di un sistema elettroidraulico che, rispetto ai servosterzi elettrici ormai presenti anche sui modelli dello stesso segmento, offre una sensibilit\u00e0 maggiore durante la guida.\nMotorizzazioni.\nI motori sono tutti V6 e con cilindrata non inferiore ai 3 litri. Il motore a benzina \u00e8 il nuovo Chrysler Pentastar 3,6 litri, realizzato completamente in lega leggera di alluminio, presenta un'architettura a V con angolo di 60\u00b0 e adotta il comando distribuzione a catena, 24 valvole ed eroga 292 cavalli. Le due motorizzazioni diesel, entrambe unit\u00e0 VM 3.0 24v, sono anch'esse di nuova progettazione, realizzate dall'italiana VM Motori in collaborazione con Fiat Powertrain Technologies e dotate di tecnologia Multijet II.\nLa motorizzazione a benzina \u00e8 accoppiata ad un cambio automatico/sequenziale a 8 rapporti (ZF 8HP) di nuova generazione prodotto da Chrysler su licenza ZF. Si tratta di una trasmissione dotata di un innovativo convertitore di coppia ad alta efficienza e di ingranaggi di nuova generazione ad alto rendimento meccanico. Le versioni diesel sono dotate di cambio automatico Mercedes-Benz NAG 5G-Tronic a 5 rapporti.\nThema AWD.\nQuesta versione porta al debutto un sistema di trazione integrale sviluppato da BorgWarner denominato \"\". L'elettronica di controllo AWD, che funziona in tandem con l'ESC e gli altri sistemi elettronici di ausilio alla guida, esclude automaticamente la trazione integrale quando questa non \u00e8 necessaria trasmettendo il 100% della coppia alle ruote posteriori, diminuendo quindi i consumi.\nLa trazione sulle quattro ruote si attiva automaticamente quando, a causa del fondo stradale a scarsa aderenza, viene rilevato lo slittamento. Si tratta di un sistema \"intelligente\" e altamente integrato, infatti per il suo funzionamento utilizza anche le informazioni fornite dai sensori dei tergicristalli per rilevare condizioni di pioggia o neve.\nAccoglienza.\nNonostante la buona qualit\u00e0 degli allestimenti la Thema ha fatto registrare sin da subito una fredda accoglienza commerciale, venendo presto tolta di listino: ci\u00f2 a causa delle sue dimensioni generose, di un'impostazione del corpo vettura definito troppo all'americana e per il fatto di non essere stata interamente progettata e costruita in Italia, tutte cose in contrasto, a detta dei \"puristi\" del marchio, coi canoni stilistici della tradizione Lancia."}
{"id": "3388931", "revid": "1342115", "url": "https://it.wikipedia.org/wiki?curid=3388931", "title": "Un maresciallo in gondola", "text": "Un maresciallo in gondola \u00e8 un film per la televisione italiano del 2002, diretto da Carlo Vanzina e interpretato da Ezio Greggio. \u00c8 uno spin-off della miniserie televisiva \"Anni '50\" del 1998.\nTrama.\n1959. Al maresciallo dei Carabinieri Arturo Colombo viene dato l'ordine di lasciare Cortina d'Ampezzo (dove si era trasferito da Capri) e di partire per Venezia, dove alla Mostra del Cinema dovr\u00e0 proteggere la famosa attrice statunitense Kim Dorak, e soprattutto, la preziosa collana della star. Da qui iniziano varie vicissitudini \u2014 tra cui le \"figuracce\" di Colombo col direttore della Mostra, le trappole dei giornalisti per scovare \"scoop\" sull'attrice, e soprattutto l'incontro con un famoso ladro francese, detto il \"Gatto\" per la sua agilit\u00e0 (il quale caus\u00f2 anche il licenziamento dell'ex appuntato Gavino Puddu, che ora fa il cameriere nell'hotel in cui Colombo alloggia con Kim Dorak) \u2014 che comunque, alla fine, vedono Arturo trionfare e uscire da un pericoloso intrigo internazionale a testa alta."}
{"id": "3388935", "revid": "436907", "url": "https://it.wikipedia.org/wiki?curid=3388935", "title": "Nali", "text": "Nali \u00e8 il primo album in studio della cantante italiana Annalisa, pubblicato il 4 marzo 2011 dalla Warner Music Italy.\nDescrizione.\nL'album presente nove brani, tutti prodotti da Dado Parisini ad esclusione di \"Solo\", prodotto da Nicol\u00f2 Fragile nonch\u00e9 unico brano composto interamente da Annalisa. Alcuni dei brani contenuti nell'album erano stati presentati in precedenza dalla cantante durante il serale della decima edizione del talent show \"Amici di Maria De Filippi\" e tre di questi (\"Solo\", \"Cado gi\u00f9\" e \"Inverno\") sono stati inseriti anche nella raccolta \"Amici 10\".\nNel disco \u00e8 inoltre contenuta la reinterpretazione dal vivo di \"Mi sei scoppiato dentro al cuore\", singolo di Mina pubblicato nel 1966. L'edizione digitale pubblicata sull'iTunes Store presenta inoltre una versione acustica di \"Diamante lei e luce lui\" come bonus track.\nPer la promozione dell'album, sono stati estratti due singoli. Il primo, \"Diamante lei e luce lui\", \u00e8 stato scritto e composto da Roberto Casalino ed \u00e8 stato pubblicato il 7 marzo 2011, venendo successivamente certificato disco d'oro dalla FIMI per le oltre 15.000 copie vendute. Il secondo singolo estratto \u00e8 stato \"Giorno per giorno\", scritto da Roberto Casalino e composto dallo stesso assieme a Niccol\u00f2 Verrienti ed entrato in rotazione radiofonica dal 27 maggio 2011.\nSuccesso commerciale.\nA soli due giorni dalla pubblicazione, \"Nali\" ha debuttato alla quinta posizione della Classifica FIMI Album, raggiungendo la seconda come posizione massima sia nella terza sia nella quarta settimana di rilevamento. A distanza di quasi due mesi e mezzo, l'album \u00e8 stato certificato disco di platino dalla FIMI per le oltre 60.000 copie vendute in Italia, che ha valso alla cantante di ricevere il \"Premio CD Platino\" ai Wind Music Awards 2011. Le vendite dell'album sono state supportate sia dal primo singolo \"Diamante lei e luce lui\" sia dal brano \"Questo bellissimo gioco\", entrato nella Top Singoli per due settimane consecutive (la prima alla 12\u00aa posizione, la seconda alla 5\u00aa); quest'ultimo brano \u00e8 inoltre rimasto nella classifica europea dei 200 singoli pi\u00f9 venduti per due mesi e tre settimane, raggiungendo come posizione massima la 57\u00aa.\nAl termine del 2011, \"Nali\" risulta essere il 19\u00ba album pi\u00f9 venduto in Italia secondo quanto riportato dalla FIMI. A ottobre 2012 l'album risulta aver superato le 80.000 copie vendute."}
{"id": "3388936", "revid": "174925", "url": "https://it.wikipedia.org/wiki?curid=3388936", "title": "Adamo ed Eva (Raffaello)", "text": "Adamo ed Eva \u00e8 un affresco (120x105 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\n\"Adamo ed Eva\" \u00e8 di solito indicata come la terza scena dipinta nella volta da Raffaello, nella Stanza che per prima venne decorata. Lo scomparto \u00e8 stato talvolta attribuito anche al Sodoma.\nDescrizione e stile.\nSu uno sfondo a finto mosaico dorato sono rappresentati Adamo ed Eva tra l'Albero della Vita su cui si trova il serpente, con busto umano. Essi sono rappresentati nel momento del Peccato originale, mentre Eva, aggrappata ad un ramo, sta per porgere il frutto proibito ad Adamo, seduto l\u00ec accanto. I progenitori sono nudi, anche se rametti ne coprono ad arte le parti intime, ispirandosi probabilmente a una celebre stampa di D\u00fcrer. \nVari sono i ricordi classici del gruppo; in Eva sono state colte reminiscenze leonardesche (\"Leda col cigno\"), ben studiate da Raffaello durante il soggiorno fiorentino. Il serpente tentatore appare simile a quello dipinto qualche anno dopo da Michelangelo nel \"Peccato originale e cacciata dal Paradiso terrestre\" della volta della Cappella Sistina, l'altra grande impresa pittorica dell'era di Giulio II. \nNel complesso di rispondenze tra il soffitto e le lunette laterali \"Adamo ed Eva\" si inseriscono nell'asse della parete ovest, con la \"Teologia\" e la \"Disputa del Sacramento\".\nLa mancata corrispondenza tra putto ed elemento dominante della serie \u00e8 ascritta a un cambiamento del programma decorativo in corso d'opera."}
{"id": "3388945", "revid": "767487", "url": "https://it.wikipedia.org/wiki?curid=3388945", "title": "La guerra del ferro - Ironmaster", "text": "La guerra del ferro - Ironmaster \u00e8 un film del 1983, diretto da Umberto Lenzi.\nTrama.\nVud, esiliato dal suo villaggio, scopre l'uso del ferro e ci fabbrica una bella e potente spada, capace di sottomettere molti popoli finch\u00e9 si scontra con Ela."}
{"id": "3388949", "revid": "1442080", "url": "https://it.wikipedia.org/wiki?curid=3388949", "title": "Contea di Changhua", "text": "La contea di Changhua (cinese tradizionale: \u5f70\u5316\u7e23; cinese semplificato: \u5f70\u5316\u53bf; Tongyong pinyin: \"Jhanghu\u00e0 Si\u00e0n\"; Wade-Giles: \"Chia-yi Hsien\"; Hanyu pinyin: \"Zh\u0101nghu\u00e0 Xi\u00e0n\"; Pe\u030dh-\u014de-j\u012b: \"Ka-g\u012b-k\u014dan\") \u00e8 la contea pi\u00f9 piccola della Repubblica di Cina (Taiwan), localizzata sul lato occidentale dell'isola di Taiwan.\nMercato notturno.\nCome altre localit\u00e0 di Taiwan, la contea di Changhua ospita sul suo territorio un mercato notturno che, oltre ad essere un punto di riferimento per gli acquisti, \u00e8 divenuto con il tempo anche un'importante attrazione turistica. Il mercato in questione si trova a Lukang ed \u00e8 rinomato soprattutto per i negozi di gastronomia e i ristoranti. Le cucine di Lukang sono specializzate in prodotti di mare come storioni, anguille, ostriche, bivalve, gamberi di fiume e ostriche cinesi, nonch\u00e9 dolci come torta di veronica maggiore, torta di strutto, torte a forma di lingua di mucca, torte di noccioline, pane cinese, ecc. Alcuni negozi hanno pi\u00f9 di cento anni, risalendo ai tempi della dinastia Qing."}
{"id": "3388952", "revid": "986213", "url": "https://it.wikipedia.org/wiki?curid=3388952", "title": "Giovanni Fraschina", "text": "Biografia.\nFiglio di Giovanni Maria Antonio e di Maria Innocente Folia da Gavi. Frate cappuccino col nome di fra' Giovanni dal Bosco, studi\u00f2 filosofia nel convento di Monza e teologia in quello di Milano. Fra il 1793 ed il 1804 fu predicatore apostolico a Roma\nIl 2 aprile 1804 fu nominato arcivescovo titolare dell'arcidiocesi di Corinto, assistente al soglio pontificio e prelato domestico di Sua Santit\u00e0.\nGenealogia episcopale.\nLa genealogia episcopale \u00e8:"}
{"id": "3388969", "revid": "928766", "url": "https://it.wikipedia.org/wiki?curid=3388969", "title": "Pawe\u0142 Szkopek", "text": "Anche suo fratello, Marek Szkopek, corre come pilota professionista.\nCarriera.\nEsordisce nel campionato mondiale Superbike nel 2004, correndo i Gran Premi di Imola e Magny-Cours in qualit\u00e0 di wildcard a bordo di una Suzuki GSX-R 1000, ottenendo 4 punti. Nel 2005 diventa pilota titolare nel campionato mondiale Supersport, ingaggiato dal team Intermoto Czech Republic, che gli affida una Honda CBR600RR; il suo compagno di squadra \u00e8 Tomas Miksovsky. Ottiene come miglior risultato un tredicesimo posto a Losail e termina la stagione al 33\u00ba posto con 5 punti. Nel 2006 corre nel mondiale Superbike il Gran Premio di Brno al posto di Lucio Pedercini a bordo della Ducati 999 RS del team Pedercini. Nel 2008 corre nel mondiale Supersport i Gran Premi di Brands Hatch e Donington al posto di Garry McCoy sulla Triumph 675 del team SC. In queste apparizioni non ha mai ottenuto punti.\nNel 2009 viene ingaggiato dal team MS Factory Racing, che gli affida una Triumph Daytona 675; il suo compagno di squadra \u00e8 Matej Smr\u017e. Corre solamente i primi due Gran Premi in calendario, senza conseguire punti per la classifica piloti. Nel 2011 viene ingaggiato dal team Bogdanka PTR Honda, che gli affida una Honda CBR600RR; il suo compagno di squadra \u00e8 James Ellison. Nel 2012 rimane nello stesso team. Torna a partecipare ad un campionato mondiale nel 2015, prende parte infatti al gran premio di Francia sulla pista di Magny Cours in sella ad una Yamaha YZF-R1. Si ritira sia in gara 1 che in gara 2, non ottenendo punti validi per il mondiale. Nel 2016 partecipa dal Gran premio d'Olanda ad Assen e ad altre gare del mondiale Superbike in sella ad una Yamaha YZF-R1 del Team T\u00f3th, in qualit\u00e0 di pilota sostitutivo. Ottiene due piazzamenti a punti che gli consentono di chiudere al ventinovesimo posto in classifica piloti.\nNel 2017 partecipa, in qualit\u00e0 di wild-card, al Gran Premio di Germania al Lausitzring in sella ad una Yamaha YZF-R1 del team Pazera Racing. Non ottiene punti validi per la classifica piloti. Torna a disputare un torneo mondiale nel 2021, gareggia infatti nella prima parte di stagione del mondiale Supersport. In sella ad una Yamaha YZF-R6 del team MS Racing conquista un punto che gli consente di classificarsi al cinquantunesimo posto."}
{"id": "3388974", "revid": "102432698", "url": "https://it.wikipedia.org/wiki?curid=3388974", "title": "Apollo e Marsia (Raffaello)", "text": "Apollo e Marsia \u00e8 un affresco (120x105 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\n\"Apollo e Marsia\" \u00e8 di solito indicata come la quarta scena dipinta nella volta da Raffaello, nella Stanza che per prima venne decorata. Arslan l'attribu\u00ec al Sodoma, mentre Redig de Campo a Baldassarre Peruzzi.\nDescrizione e stile.\nSu uno sfondo a finto mosaico dorato \u00e8 rappresentato il confronto tra Apollo e Marsia. A sinistra Apollo vittorioso \u00e8 incoronato da un personaggio di spalle mentre se ne sta tranquillamente seduto su una roccia. Marsia invece \u00e8 gi\u00e0 incatenato sulla destra, di profilo, e un giovane con un coltello guarda al gesto di Apollo per avviare lo scuoiamento.\nLa scena, oltre a collegarsi con l'Apollo rappresentato nel \"Parnaso\", aveva per i neoplatonici fiorentini un preciso riferimento simbolico ripreso da uno spunto pitagorico presente anche in Dante (Paradiso, I, 19-21), cio\u00e8 la vittoria dell'armonia celeste sulle passioni terrestri, nonch\u00e9 la liberazione dell'anima. Evidenti sono le reminiscenze della statuaria antica delle figure: Apollo richiama il \"Fauno Barberini\", mentre del Marsia scorticato in quella posizione esistono varie sculture.\nNel complesso di rispondenze tra il soffitto e le lunette laterali \"Apollo e Marsia\" si inseriscono nell'asse della parete nord, con la \"Poesia\" e il \"Parnaso\".\nLa mancata corrispondenza tra putto ed elemento dominante della serie \u00e8 ascritta a un cambiamento del programma decorativo in corso d'opera."}
{"id": "3388986", "revid": "1305772", "url": "https://it.wikipedia.org/wiki?curid=3388986", "title": "Esper", "text": ""}
{"id": "3388988", "revid": "1442080", "url": "https://it.wikipedia.org/wiki?curid=3388988", "title": "Hampton Grand Prix 1977 - Singolare", "text": "Il singolare del torneo di tennis Hampton Grand Prix 1977, facente parte della categoria Grand Prix, ha avuto come vincitore Sandy Mayer che ha battuto in finale Stan Smith 4\u20136, 6\u20133, 6\u20132, 1\u20136, 6\u20133."}
{"id": "3388992", "revid": "767487", "url": "https://it.wikipedia.org/wiki?curid=3388992", "title": "La legione dei dannati", "text": "La legione dei dannati \u00e8 un film del 1969 diretto da Umberto Lenzi.\nTrama.\nNel giugno del 1944 gli Alleati devono dare inizio alla liberazione dell'Europa sbarcando in Normandia. Tuttavia le coste francesi sono state fortificate dai tedeschi per impedire lo sbarco, anche se essi non sanno n\u00e9 il luogo, n\u00e9 il giorno esatti in cui avverr\u00e0.\nGli Alleati affidano al colonnello inglese Henderson una missione: formare un reparto di commando e raggiungere le coste francesi nei pressi di Le Havre, cio\u00e8 a est della Normandia, per indurre i tedeschi a credere che lo sbarco avverr\u00e0 l\u00ec.\nA comandare le truppe tedesche in quella zona c'\u00e8 il colonnello Ackerman, un ufficiale che aveva combattuto in Nord Africa, dove aveva annientato il reparto comandato da Henderson. \nArrivati alla spiaggia, i commando fanno saltare alcune mine subacquee e neutralizzano dei bunker, ma l'arrivo di altri tedeschi li costringe a fuggire nell'entroterra dove, dopo vari inseguimenti in cui perdono la vita diversi componenti del gruppo, riescono a distruggere un enorme cannone montato su rotaie."}
{"id": "3388996", "revid": "155634", "url": "https://it.wikipedia.org/wiki?curid=3388996", "title": "Johannesburg Indoor 1977 - Singolare", "text": "Il singolare del Johannesburg Indoor 1977 \u00e8 stato un torneo di tennis facente parte della categoria Grand Prix.\nBj\u00f6rn Borg e Guillermo Vilas hanno condiviso il titolo."}
{"id": "3389004", "revid": "599013", "url": "https://it.wikipedia.org/wiki?curid=3389004", "title": "Aidan McQueen", "text": "Carriera.\nIngaggiato per la stagione 1906-07, McQueen nella , a causa della inamovibilit\u00e0 di Domenico Durante nel ruolo di portiere, rivest\u00ec il ruolo di difensore in due partite di campionato, entrambe contro il nel Derby della Mole. I due incontri si giocarono: il primo il 13 gennaio 1907, e fu una sconfitta per 2-1; il secondo il 3 febbraio del medesimo anno, ed anche qui ci fu una sconfitta, ma per 4-1.\nIl 28 aprile 1907, a campionato concluso, gioc\u00f2 con il per la prestigiosa Palla d'Argento Henri Dapples come portiere. Nel suo ruolo rimase con i granata fino al termine della stagione successiva, senza disputare, per il boicottaggio del Torino (e di altri sodalizi), alcuno dei due campionati organizzati dalla FIF , uno dei quali era riservato a squadre con soli giocatori italiani, ma difese i pali della squadra piemontese in incontri amichevoli, due tornei e nuovamente nella \"Palla Dapples\" contro il Milan (15 marzo 1908). Proveniente dall'Olympique de Marseille, si trasfer\u00ec allo Stade Helvetique de Marseille (novembre 1911) per poi vincere il campionato francese del 1912-13. Prese quindi parte alla Grande Guerra nella Royal Artillery e nel 1919 torn\u00f2 nel Regno Unito per dedicarsi all'insegnamento scolastico."}
{"id": "3389008", "revid": "1442080", "url": "https://it.wikipedia.org/wiki?curid=3389008", "title": "Scandanavian Championships 1977 - Singolare", "text": "Il singolare del torneo di tennis Scandanavian Championships 1977, facente parte della categoria Grand Prix, ha avuto come vincitore Mark Cox che ha battuto in finale Kjell Johansson 6-3, 6-3."}
{"id": "3389010", "revid": "287204", "url": "https://it.wikipedia.org/wiki?curid=3389010", "title": "John Fitzgerald (tennista)", "text": "Carriera.\nFitzgerald durante la sua carriera ha vinto 6 titoli in singolare e 30 in doppio, in quest'ultima specialit\u00e0 ha conquistato ben 7 titoli nei tornei del Grande Slam.\nNel singolare ha raggiunto la sua migliore posizione in classifica nel luglio 1988 arrivando alla 25 posizione, nel doppio ha invece raggiunto la testa della classifica nel luglio del 1991.\nHa ottenuto ottimi risultati anche nel doppio misto dove, in coppia con Elizabeth Smylie, ha vinto il Torneo di Wimbledon 1991 e gli US Open 1983.\nHa fatto parte della squadra Australiana che ha vinto la Coppa Davis 1983.\nHa preso parte alle Olimpiadi del 1988 e del 1992 ottenendo per\u00f2 scarsi risultati, si \u00e8 fermato al primo turno nel singolare e al secondo nel doppio.\nDopo il suo ritiro dal tennis giocato nel 1997 \u00e8 stato capitano della squadra Australiana in Coppa Davis tra il 2001 e il 2010 per poi cedere il ruolo a Patrick Rafter."}
{"id": "3389012", "revid": "305524", "url": "https://it.wikipedia.org/wiki?curid=3389012", "title": "ESET", "text": ""}
{"id": "3389013", "revid": "928766", "url": "https://it.wikipedia.org/wiki?curid=3389013", "title": "Gino Rea", "text": "Vincitore del campionato europeo Superstock 600 nel 2009.\nCarriera.\nEsordisce nel campionato europeo Superstock 600 nel 2007, alla guida di una Suzuki GSX-R 600, terminando la stagione al 12\u00ba posto con 41 punti. Nel 2008 passa a guidare una Yamaha YZF-R6 e termina la stagione al 3\u00ba posto con 132 punti. Nel 2009 guida una Honda CBR600RR del team Ten Kate Honda Racing e vince il titolo con 154 punti.\nNel 2010 esordisce nel mondiale Supersport, guidando la Honda CBR600RR del team Intermoto Czech; il suo compagno di squadra \u00e8 Massimo Roccoli. Ottiene un terzo posto a Silverstone e termina la stagione al 9\u00ba posto con 83 punti. Nel 2011 viene confermato dal team Intermoto Czech che per\u00f2 cambia denominazione iscrivendosi come Step Racing, il compagno di squadra \u00e8 Vladimir Ivanov. Ottiene un terzo posto a Donington e una vittoria a Brno.\nNel 2012 corre nella classe Moto2 del motomondiale, ingaggiato dal team Gresini Racing, correndo inizialmente con una Moriwaki MD600 per poi passare dal GP di Francia ad una Suter MMX; il compagno di squadra \u00e8 Ratthapark Wilairot. Ottiene un secondo posto in Malesia e termina la stagione al 20\u00ba posto con 25 punti.\nNel 2013, rimasto senza ingaggio a poche gare dall'inizio del campionato, decide di correre ugualmente in Moto2 come wildcard con una FTR M213 grazie ad un team messo in piedi dal padre e chiamato Gino Rea Race, in occasione dei GP di: Francia, Olanda, Germania, Repubblica Ceca, Gran Bretagna, San Marino e Aragona. Nella stessa annata viene ingaggiato dal team Argi\u00f1ano &amp; Gines Racing per prendere il posto, a partire dal Gran Premio della Malesia, di Alberto Moncayo sulla Speed Up SF13. Rilascia il posto a Moncayo per il Gran Premio della Comunit\u00e0 Valenciana, in cui corre come wildcard a bordo di una FTR. Ha totalizzato 4 punti, con due quattordicesimi posti (Australia e Giappone).\nNel 2014 corre nel team AGT REA Racing, alla guida di una Suter MMX2. Ottiene come miglior risultato un undicesimo posto in Olanda e termina la stagione al 27\u00ba posto con 7 punti. Nel 2015 torna nel mondiale Supersport in sella ad una Honda CBR600RR gestita dal team CIA Landlords Insurance Honda. Ottiene come miglior risultato un terzo posto nella gara inaugurale in Australia a Philip Island. Chiude la stagione al sesto posto con 97 punti all'attivo.\nNel 2016 \u00e8 ancora titolare nel mondiale Supersport, stavolta alla guida di una MV Agusta F3 675 gestita dal team GRT Racing. In questa stagione \u00e8 costretto a saltare le ultime due prove del campionato a causa di un infortunio rimediato nelle prove del Gran Premio di Spagna a Jerez, il suo posto in squadra viene preso dall'italiano Lorenzo Zanetti. I punti ottenuti nelle dieci gare disputate, consentono a Rea di chiudere al settimo posto con 81 punti all'attivo.\nNel 2017 rimane nel mondiale Supersport ma cambia squadra, passa infatti al team Kawasaki Go Eleven che gli affida una Kawasaki ZX-6R. Il compagno di squadra in questa stagione \u00e8 Kazuki Watanabe. Chiude la stagione al diciassettesimo posto con trentun punti ottenuti. Nel 2018 si trasferisce nel Campionato Britannico Superbike In questa stagione inoltre, fa il suo esordio nel mondiale Superbike correndo come Wild-card il Gran Premio di Gran Bretagna in sella una Suzuki GSX-R1000. Non ottiene punti validi per la classifica mondiale."}
{"id": "3389020", "revid": "1305772", "url": "https://it.wikipedia.org/wiki?curid=3389020", "title": "Fighter's History", "text": " \u00e8 un videogioco di tipo picchiaduro a incontri sviluppato e pubblicato nel 1993 dalla Data East.\nNel tentativo da parte della Data East di dare una risposta concreta al popolarissimo Street Fighter II della connazionale Capcom la casa di Tokyo pubblic\u00f2 un gioco che agli occhi dei pi\u00f9 risult\u00f2 come un clone di Street Fighter II e totalmente privo di originalit\u00e0, tanto che la Capcom avvi\u00f2 una causa legale nei confronti della Data East per plagio: quest'ultima riusc\u00ec a difendersi e a respingere l'accusa accennando al fatto che si ispir\u00f2 in primis al proprio videogioco \"Karate Champ\" del 1984.\nTrama.\nIl \"Great Grapple\" \u00e8 un torneo internazionale di lotta che si tiene ogni anno e viene organizzato dal misterioso K, un lottatore che in ogni edizione riesce a sconfiggere tutti i partecipanti al torneo.\nIn questa edizione si iscrivono solamente nove lottatori, i migliori e pi\u00f9 coraggiosi del mondo, desiderosi di affrontare K.\nModalit\u00e0 di gioco.\nLa giocabilit\u00e0 di \"Fighter's History\" evidenzia il motivo della pessima fama del gioco quale \"clone di Street Fighter II\": gli elementi in comune con il capolavoro targato Capcom sono innumerevoli, dal sistema a round con barra di energia gialla-rossa al menu di scelta del personaggio, dai fondali che ritraggono ambientazioni del paese di provenienza del personaggio (bench\u00e9 il paese di origine del lottatore non viene reso noto direttamente nel gioco come in Street fighter II, lo si deduce dalla lingua utilizzata dai lottatori nel nominare le mosse speciali e dai fondali) ai pulsanti da utilizzare (tre per i pugni e tre per i calci, differenti per velocit\u00e0 e potenza del colpo), ...\nL'unica vera novit\u00e0 apportata dal gioco \u00e8 un sistema di punti deboli (uno per ogni lottatore) grazie al quale se un lottatore viene colpito pi\u00f9 volte sul suo punto debole cade e si rialza stordito.\n\u00c8 da segnalare anche una giocabilit\u00e0 che, rispetto a Street Fighter II, \u00e8 maggiormente orientata verso l'attuazione di combo di pi\u00f9 colpi; inoltre al termine di un incontro la frase di vittoria di ogni lottatore varia anche a seconda di chi \u00e8 il rivale sconfitto.\nPersonaggi.\nUtilizzabili.\nDetective di Los Angeles esperto nelle arti marziali, Ray si iscrive al torneo solamente per il gusto di sfidare nuovi e temibili avversari.\n\u00c8 il personaggio pi\u00f9 equilibrato tra quelli presenti nel gioco ed un'ottima scelta per i principianti.\nIl \"look\" \u00e8 tra i pi\u00f9 classici dei videogiochi picchiaduro: t-shirt bianca, jeans blu e scarpe sportive bianche.\nIl suo stage \u00e8 dinanzi alla Casa bianca e il suo punto debole \u00e8 l'immagine di un fulmine posta sul fronte della maglietta.\nAttrice cinese d'opera, conosce l'arte degli assassini; sebbene il torneo la metter\u00e0 in luce a livello internazionale suscitando l'interesse da parte del cinema di Hollywood, lei decide di restare a Pechino.\nSi lotta dinanzi ad un edificio cinese e il suo punto debole \u00e8 l'armatura che le ripara il petto.\nSedicenne lottatrice olimpica di Judo, che punta a vincere le Olimpiadi di Atlanta 1996 per onorare i propri nonni.\nSi combatte in un dojo e il suo punto debole \u00e8 l'hachimaki.\nIl personaggio \u00e8 chiaramente ispirato alla judoka Ry\u014dko Tamura che prese parte alle Olimpiadi di Barcellona 1992 a soli 16 anni di et\u00e0, andando a medaglia gi\u00e0 allora; un'altra fonte di ispirazione per il personaggio \u00e8 la protagonista del manga \"Yawara! - Jenny la ragazza del judo\". Curiosamente lo stesso anno la Alpha Denshi produsse il videogioco picchiaduro a incontri \"World Heroes 2\" dove era presente come personaggio selezionabile una giovane judoka giapponese di nome Ryoko, anch'essa ispirata a Ryoko Tamura, ma con colori dei vestiti differenti. Inoltre il set di mosse presenta una tecnica di striking molto vicina a quella del Karate e fortemente ispirata a quella dei personaggi Ryu e Ken della serie Street Fighter della Capcom.\nMatlok \u00e8 un chitarrista punk rock alla ricerca di una leggendaria chitarra dagli enormi poteri, grazie alla quale potrebbe consacrarsi come artista internazionale.\nSi lotta su un marciapiede in una metropoli (si presume sia Londra) e il suo punto debole sono le cuffie che porta in testa.\nNelle sue mosse speciali e in diversi colpi \u00e8 chiaramente ispirato da Guile di Street Fighter II.\nEsperto lottatore di Muay Thai, vuole vincere il torneo per aiutare la propria famiglia.\n\u00c8 il pi\u00f9 classico stereotipo del lottatore di boxe tailandese, con tanto di pantaloncini corti e fasciature sugli arti.\nSi lotta in un villaggio della Thailandia e il suo punto debole sono i prajied che porta sulle braccia.\nMaestro di B\u0101j\u00edqu\u00e1n, partecipa al torneo per vendicarsi di K che uccise suo padre (ricorda la storia di un altro personaggio cinese, Chun-Li di Street Fighter II).\nSi lotta sul molo di un porto e il suo punto debole sono le ginocchia.\nMolte delle mosse di Lee sono state copiate dalla Capcom per i personaggi Yang e Yun di Street Fighter III come forma di ritorsione per la causa persa sul plagio.\nStudente di Osaka dal background di teppista, pi\u00f9 dedito ai party che non allo studio.\n\u00c8 vestito da karateka ma a petto nudo, ed \u00e8 il personaggio cardine del videogioco e della serie, facendo comparse anche in altri videogiochi quali Joe &amp; Mac Returns e The king Of Fighters Maximum Impact Regulation A.\n\u00c8 basato sul protagonista Momotaro Tsurugi del manga \"Classe di ferro\" creato da Akira Miyashita nel 1985.\nSi lotta su un ponte di legno dinanzi ad una cascata e il suo punto debole \u00e8 l'hachimaki che porta sulla fronte.\nEccezionale ginnasta francese, da professionista ha sempre rappresentato la perfezione fino al giorno che i giudici valutarono una sua esecuzione con un 9,98; da quel momento ha iniziato a dedicarsi alle arti marziali per migliorarsi ulteriormente.\nNel gioco \u00e8 un atleta che parteciper\u00e0 alle Olimpiadi di Atlanta 1996.\nSi lotta in una villa europea e il suo punto debole \u00e8 una fascia tricolore che porta sulla coscia.\nWrestler italiano che nelle caratteristiche richiama Zangief di Street Fighter II (nella scena conclusiva del gioco lo si vede combattere contro un orso, altro richiamo al lottatore russo della Capcom); partecipa al torneo per dimostrare la superiorit\u00e0 del Wrestling sulle altre tecniche di combattimento.\nSi lotta dinanzi alla fontana di Trevi a Roma e il suo punto debole sono degli pseudo-parastinchi muniti di frange che porta alle gambe, molto simili a quelli che portava il wrestler Bruiser Brody.\nBoss.\nCome si pu\u00f2 intuire dal suo nome \u00e8 un pagliaccio, agilissimo e molto abile nell'utilizzare carte da gioco come arma da lancio.\nNella versione giapponese del gioco chiari riferimenti e la storyline lo caratterizzano come omosessuale.\nLo si affronta in uno scenario astratto con elementi tipici del circo e il suo punto debole \u00e8 il copricapo (una maschera simile a quelle del Carnevale di Venezia ed un cappuccio).\nNon esistono riferimenti alla sua nazionalit\u00e0.\nIl boss finale, il famigerato \"K\", altri non \u00e8 che Karnov, nota mascotte della Data East, che qui come anche in Bad Dudes Vs. DragonNinja fa la parte del nemico.\nNella storyline del gioco il suo vero nome \u00e8 Jinborv Karnovski ed \u00e8 il secondogenito di una povera famiglia di agricoltori russi; dopo essersi creato la fama di terribile picchiatore, Karnov \u00e8 obbligato a divenire servo di Dio per redimersi dai suoi precedenti peccati, ma rinuncia al paradiso per dedicarsi al torneo di arti marziali.\nSi combatte nel deserto e il suo punto debole \u00e8 il kefiah che gli copre la testa.\nLa storia di Karnov narrata nel gioco ed alcuni elementi come il kefiah (copricapo tipico della cultura araba) non sembrano avere molto a che fare con l'originale personaggio e mascotte Karnov, che veniva rappresentato come un circense russo di etnia mongola."}
{"id": "3389021", "revid": "1573940", "url": "https://it.wikipedia.org/wiki?curid=3389021", "title": "Nicylla", "text": "Nicylla \u00e8 un genere di ragni appartenente alla famiglia Salticidae.\nCaratteristiche.\nThorell nel 1890 descrisse un esemplare femminile ed uno maschile.\nNei decenni seguenti l'aracnologo Simon non riusc\u00ec a trovare una collocazione di questi esemplari all'interno del genere Salticidae; fu Pr\u00f3szynski, nel 1968, a dare dignit\u00e0 di genere a questi ragni, descrivendo minuziosamente i pedipalpi e i cheliceri del maschio e trovandovi molte somiglianze con quelli di Thiania bhamoensis, il cui habitat \u00e8 in territorio birmano.\nDistribuzione.\nL'unica specie oggi nota di questo genere \u00e8 endemica dell'isola di Sumatra.\nTassonomia.\nA dicembre 2010, si compone di una specie:"}
{"id": "3389022", "revid": "128695", "url": "https://it.wikipedia.org/wiki?curid=3389022", "title": "Elizabeth Sayers", "text": ""}
{"id": "3389024", "revid": "1442080", "url": "https://it.wikipedia.org/wiki?curid=3389024", "title": "Washington Indoor 1977 - Singolare", "text": "Il singolare del torneo di tennis Washington Indoor 1977, facente parte della categoria Grand Prix, ha avuto come vincitore Brian Gottfried che ha battuto in finale Bob Lutz 6-1, 6-2."}
{"id": "3389027", "revid": "1305772", "url": "https://it.wikipedia.org/wiki?curid=3389027", "title": "Solnan", "text": "Il Solnan \u00e8 un fiume lungo 61,6\u00a0km che scorre nei dipartimenti dell'Ain e della Saona e Loira, nell'est della Francia. Nasce nel Verjon, un monte del Massiccio del Giura.\nDipartimenti e comuni toccati dal fiume.\nQuesta lista indica i maggiori comuni dalla fonte alla foce: "}
{"id": "3389040", "revid": "1442080", "url": "https://it.wikipedia.org/wiki?curid=3389040", "title": "ATP Nizza 1977 - Singolare", "text": "Il singolare del torneo di tennis ATP Nizza 1977, facente parte della categoria Grand Prix, ha avuto come vincitore Bj\u00f6rn Borg che ha battuto in finale Guillermo Vilas 6\u20134, 1\u20136, 6\u20132, 6\u20130."}
{"id": "3389041", "revid": "599013", "url": "https://it.wikipedia.org/wiki?curid=3389041", "title": "Chiaffredo Mastrella", "text": "Carriera.\nChiaffredo Mastrella fu un giocatore della prima squadra della per sei stagioni. Fece il suo esordio nel Derby della Mole contro il il 10 gennaio 1909 in una sconfitta per 1-0, mentre la sua ultima partita fu nel Derby d'Italia contro l' in una sconfitta per 2-0. In \"bianconero\" in totale collezion\u00f2 22 presenze senza segnare."}
{"id": "3389045", "revid": "123206709", "url": "https://it.wikipedia.org/wiki?curid=3389045", "title": "Renato Gaudioso", "text": "Biografia.\n\u00c8 nato a Milano il 28 settembre 1920. Fondatore sin dal primo dopo guerra del Gruppo Alpinisti Fior d'Alpe di Milano.\nLa sua passione per la cinematografia lo port\u00f2 a vincere, nel 1953 col film \"La Grignetta\", il premio del Festival del cinema di montagna di Trento. \"La Grignetta\", girato con l'amico Andrea Oggioni e Josve Aiazzi, \u00e8 ancor oggi un documento storico importante sul modo di affrontare la montagna in quegli anni. Oltre che di Oggioni e Aiazzi fu amico e compagno di alpinisti di primo piano come Riccardo Cassin, Walter Bonatti, Gianni Rusconi e Carlo Mauri.\nNel 1967 produsse e diresse \"Festival di Trento\", un documentario che segue la cronaca delle manifestazioni collegate al Festival Internazionale Film della Montagna e dell'Esplorazione - Citt\u00e0 di Trento - edizione 1967.\nIn quegli anni diresse anche \"Lo Scarpone\", storica rivista del Club Alpino Italiano.\nNel 1973 part\u00ec al seguito della spedizione Monzino diretta alla conquista dell'Everest.\nNel 2003, in sua memoria, fu istituito al Filmfestival della Montagna il Premio Gruppo Alpinisti Fior d'Alpe di Milano \"Renato Gaudioso\"."}
{"id": "3389046", "revid": "775372", "url": "https://it.wikipedia.org/wiki?curid=3389046", "title": "David Cicilline", "text": "Biografia.\nFiglio di un avvocato italoamericano e di una ebrea sabra, Cicilline crebbe a Providence e poi si trasfer\u00ec a Narragansett. Intraprese gli studi in legge e lavor\u00f2 come avvocato prima di entrare in politica.\nNel 1992 tent\u00f2 di conquistare un seggio al Senato, ma fu sconfitto. Due anni dopo riusc\u00ec a farsi eleggere alla Camera dei Rappresentanti del Rhode Island, dove rimase per quattro mandati. In questi anni fece coming out rivelandosi gay.\nNel 2002 si candid\u00f2 a sindaco di Providence e venne eletto con l'84% dei voti. Durante i suoi due mandati si registr\u00f2 il pi\u00f9 basso tasso di crimine in 30 anni.\nNel 2010, approfittando del ritiro del deputato Patrick Kennedy (figlio di Ted), Cicilline si candid\u00f2 per sostituirlo alla Camera dei Rappresentanti e vinse le elezioni.\nAttualmente \u00e8 uno dei quattro Rappresentanti dichiaratamente omosessuali (insieme a Tammy Baldwin, Jared Polis e Barney Frank). Di ideologia progressista, \u00e8 un membro del Congressional Progressive Caucus.\nDi dichiarate origini italiane, fa parte della Italian American Congressional Delegation."}
{"id": "3389048", "revid": "287204", "url": "https://it.wikipedia.org/wiki?curid=3389048", "title": "Gavriil Nikolaevi\u010d Veresov", "text": "\u00c8 noto soprattutto per aver dato il nome, assieme a Kurt Richter, all'apertura chiamata attacco Richter-Veresov:\nVinse cinque volte il campionato della Bielorussia (1936, 1939, 1941, 1958 e 1963).\nPartecip\u00f2 a tre Campionati sovietici: a Leningrado nel 1934/35 (13\u00ba su 20 partecipanti), a Mosca nel 1940 (7\u00ba su 20 part.), a Mosca nel 1944 (8\u00ba su 17 part.).\nNon divent\u00f2 mai Grande maestro, ma secondo i calcoli di \"Chessmetrics\" nel 1944 era il 13\u00ba giocatore pi\u00f9 forte del mondo."}
{"id": "3389049", "revid": "928766", "url": "https://it.wikipedia.org/wiki?curid=3389049", "title": "Mitchell Pirotta", "text": "Carriera.\nI primi anni della carriera sono dedicati al Motocross: a 9 anni le prime competizioni con il \"Castlereagh Mini Bike Club\" prima di passare a eventi di livello regionale e nazionale. Nel 2000 si trasferisce negli Stati Uniti per allenarsi e partecipare a varie competizioni, anche di Supercross, tra cui il Mammoth Motocross, ed in seguito partecipa anche a trofei in Nuova Zelanda.\nNelle stagioni successive abbandona le ruote tassellate per la pista. Nel 2008 esordisce a livello nazionale chiudendo al quarto posto nel campionato australiano Superstock 600. L'anno successivo arriva in seconda posizione con una Yamaha R6 dietro a Rick Olson, mentre conclude in prima posizione il National South West Championship. Nel 2010 vince il campionato australiano Formula Xtreme nella categoria Supersport.\nIl 2011 \u00e8 l'anno dell'esordio nelle competizioni di livello mondiale: viene ingaggiato dal team italiano KUJA Racing per correre con una Honda CBR600RR nel campionato mondiale Supersport. Chiude la stagione senza ottenere punti. Sempre nel 2011, disputa il Gran Premio di Monza nel campionato Italiano Supersport concludendo al quattordicesimo posto."}
{"id": "3389051", "revid": "203463", "url": "https://it.wikipedia.org/wiki?curid=3389051", "title": "Gavriil Veresov", "text": ""}
{"id": "3389055", "revid": "1543377", "url": "https://it.wikipedia.org/wiki?curid=3389055", "title": "C/1964 N1 Ikeya", "text": "C/1964 N1 (Ikeya) \u00e8 una cometa classificata come cometa non periodica, in effetti \u00e8 una cometa a lungo periodo, ben 391 anni.\nLa sua particolarit\u00e0 pi\u00f9 interessante \u00e8 che in passato \u00e8 stata ritenuta il corpo progenitore dello sciame meteorico delle Epsilon Geminidi."}
{"id": "3389056", "revid": "1442080", "url": "https://it.wikipedia.org/wiki?curid=3389056", "title": "Murcia Open 1977 - Singolare", "text": "Il singolare del torneo di tennis Murcia Open 1977, facente parte della categoria Grand Prix, ha avuto come vincitore Jos\u00e9 Higueras che ha battuto in finale Christopher Mottram 6-4, 6-0, 6-3."}
{"id": "3389058", "revid": "767487", "url": "https://it.wikipedia.org/wiki?curid=3389058", "title": "Un milione di dollari per 7 assassini", "text": "Un milione di dollari per 7 assassini \u00e8 un film del 1966, diretto da Umberto Lenzi.\nTrama.\nMichael King viene assunto da Simpson, un ricco banchiere, per rintracciare il figlio, famoso fisico nucleare, appena scomparso con una formula segreta.\nArrivato in Egitto Michael trova il cadavere dell'uomo. Il banchiere offre allora a Michael centomila dollari per uccidere l'intera banda responsabile della sua morte. \nLa cosa pi\u00f9 difficile per\u00f2 \u00e8 scoprire la vera identit\u00e0 del capo di questa banda."}
{"id": "3389060", "revid": "767487", "url": "https://it.wikipedia.org/wiki?curid=3389060", "title": "Acetato di litio", "text": "L'acetato di litio \u00e8 sale di litio e acido acetico, con formula CH3COOLi. In commercio \u00e8 disponibile anche la forma diidrata, CH3COOLi \u00b7 2H2O.\nSintesi.\nL'acetato di litio pu\u00f2 essere preparato tramite reazione acido-base tra acido acetico e idrossido di litio:\nUn'altra sintesi utilizza acido acetico e carbonato di litio, con sviluppo di anidride carbonica:\nUsi.\nTrova utilizzo come tampone nell'elettroforesi su gel del DNA e dell'RNA e in biologia molecolare per rendere permeabile la parete cellulare dei lieviti. Inoltre viene utilizzato come catalizzatore nella produzione di diversi polimeri.\n\u00c8 utilizzato anche come farmaco nella terapia dei disturbi bipolari."}
{"id": "3389067", "revid": "729019", "url": "https://it.wikipedia.org/wiki?curid=3389067", "title": "Focal-JMLab", "text": "Focal e Focal Professional sono marchi registrati della societ\u00e0 francese Focal-JMlab, un produttore di prodotti audio professionali. La societ\u00e0 \u00e8 stata fondata alla fine del 1979 a Saint-\u00c9tienne in Francia da Jacques Mahul ingegnere audio,da cui deriva il nome JMLab Mahul's Laboratory Jacques. Inizialmente la gamma di prodotti era esclusivamente per uso domestico.\nOra la Focal-JMlab, produce e distribuisce i prodotti audio in tre direzioni principali:\nFocal-JMLab \u00e8 il pi\u00f9 grande produttore di diffusori in Francia, tra i primi tre in Europa e nella top ten mondiale nella sua categoria.I prodotti Focal-JMLab sono presenti in 80 paesi del mondo."}
{"id": "3389068", "revid": "1573940", "url": "https://it.wikipedia.org/wiki?curid=3389068", "title": "Thianella", "text": "Thianella \u00e8 un genere di ragni appartenente alla famiglia Salticidae.\nEtimologia.\nIl nome \u00e8 un'alterazione vezzeggiativa del genere Thiania , con il quale sembra avere varie peculiarit\u00e0 in comune.\nCaratteristiche.\nDell'unico esemplare maschile descritto da Strand nel 1907 non ne esistono disegni accurati, per cui lo stesso posizionamento nella famiglia Salticidae \u00e8 da mettere in dubbio. L'aracnologo Roewer, nel 1954, lo pose in correlazione con Thiania \nDistribuzione.\nL'unica specie oggi nota di questo genere \u00e8 endemica dell'isola di Giava.\nTassonomia.\nA dicembre 2010, si compone di una specie:"}
{"id": "3389070", "revid": "599013", "url": "https://it.wikipedia.org/wiki?curid=3389070", "title": "Matthew Burke", "text": "Biografia.\nEsord\u00ec in Nazionale australiana (rugby a 15) a Twickenham contro l', nel corso del \"tour\" del 1984 in cui gli \"Wallabies\" si aggiudicarono il loro primo Grande Slam nel Regno Unito.\nTre anni pi\u00f9 tardi fu presente alla con cinque incontri, e termin\u00f2 la sua carriera internazionale a fine anno contro l' a Buenos Aires; nel 1988 pass\u00f2 dal rugby a 15 al 13 divenendo professionista nei Manly Warringah Sea Eagle, per poi passare agli Eastern Suburbs (oggi Sydney Roosters); termin\u00f2 la carriera nei Balmain Tigers."}
{"id": "3389074", "revid": "1632387", "url": "https://it.wikipedia.org/wiki?curid=3389074", "title": "Jedward", "text": "I Jedward sono un duo pop-rap composto dai gemelli irlandesi John Paul Henry Daniel Richard e Edward Peter Anthony Kevin Patrick Grimes (Dublino, 16 ottobre 1991).\nStoria.\nSono conosciuti per aver partecipato alla sesta edizione dell'X Factor britannico sotto il nome di \"John &amp; Edward\", classificandosi al sesto posto.\nL'11 febbraio 2011, hanno vinto la selezione nazionale irlandese (\"Eurosong 2011\") e hanno rappresentato l'Irlanda all'Eurovision Song Contest 2011 a D\u00fcsseldorf, in Germania, con la canzone \"Lipstick\", posizionandosi all'ottavo posto in finale.\nUn anno dopo, hanno bissato il successo del 2011, con la canzone dal titolo \"Waterline\", con cui hanno rappresentato il loro paese nell'edizione 2012 del concorso, chiudendo la finale al 19\u00ba posto."}
{"id": "3389076", "revid": "39050467", "url": "https://it.wikipedia.org/wiki?curid=3389076", "title": "Vlite", "text": ""}
{"id": "3389077", "revid": "767487", "url": "https://it.wikipedia.org/wiki?curid=3389077", "title": "Mary Berkeley", "text": "In seguito alla relazione con il re, diede alla luce due figli, Thomas e John mai riconosciuti. In seguito spos\u00f2 sir Thomas Perrot ed in seconde nozze Thomas Jones."}
{"id": "3389078", "revid": "132266", "url": "https://it.wikipedia.org/wiki?curid=3389078", "title": "Armata popolare iugoslava", "text": ""}
{"id": "3389080", "revid": "767487", "url": "https://it.wikipedia.org/wiki?curid=3389080", "title": "I tre sergenti del Bengala", "text": "I tre sergenti del Bengala \u00e8 un film del 1964, diretto da Umberto Lenzi."}
{"id": "3389082", "revid": "20090", "url": "https://it.wikipedia.org/wiki?curid=3389082", "title": "Aeronautica militare iugoslava", "text": ""}
{"id": "3389088", "revid": "184755", "url": "https://it.wikipedia.org/wiki?curid=3389088", "title": "Teologia (Raffaello)", "text": "Teologia \u00e8 un affresco (diametro 180 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nI quattro tondi della volta vengono di solito datati appena dopo i quattro riquadri. La Stanza della segnatura fu la prima ad essere decorata da Raffaello negli appartamenti vaticani. \nDescrizione e stile.\nSu uno sfondo a finto mosaico dorato \u00e8 rappresentata la personificazione della Teologia, seduta su un trono di nubi e indossante una veste gonfiata dal vento, di colore rosso, verde e bianco, i colori delle Virt\u00f9 teologali di Carit\u00e0, Speranza e Fede. Ai lati ha due putti che reggono tabelle biansate con iscrizioni: . Si tratta di una citazione da Giustiniano. Esiste un disegno preparatorio per il putto di destra (Lilla, Palais des Beaux-Arts) e uno per la figura principale, riferibile per\u00f2 anche alla \"Poesia\", nell'Ashmolean Museum di Oxford.\nNel complesso di rispondenze tra il soffitto e le lunette laterali la \"Teologia\" si inserisce nell'asse della parete ovest, con \"Adamo ed Eva\" e la \"Disputa del Sacramento\"; con un dito essa infatti indica la lunetta.\nLa mancata corrispondenza tra putto ed elemento dominante della serie \u00e8 ascritta a un cambiamento del programma decorativo in corso d'opera."}
{"id": "3389089", "revid": "1971044", "url": "https://it.wikipedia.org/wiki?curid=3389089", "title": "Sandro Collino", "text": "Carriera.\nAlessandro Collino detto Sandro o Collino II, fratello minore di Giuseppe Collino (Collino I) e maggiore di Mario Collino (Collino III), nonch\u00e9 cugino di Luigi Collino (n. 1890), tutti calciatori dell'epoca pionieristica.\nSi iscrisse alla facolt\u00e0 di Giurisprudenza di Torino nel 1910, laureandosi il 26 novembre 1914\nFece il suo esordio con la Juventus il 12 dicembre 1909 contro l'Ausonia Milano in una vittoria per 6-0, quando segn\u00f2 anche la sua prima rete, mentre la sua ultima apparizione fu il 6 dicembre 1914 contro il Veloces Biella, in una vittoria per 5-0. In sei stagioni bianconere collezion\u00f2 15 presenze e 5 reti.\nRitiratosi dall'attivit\u00e0 agonistica, entr\u00f2 nei quadri dirigenziali del sodalizio \"bianconero\", ma solo per pochi mesi, perch\u00e9 poco dopo la nomina part\u00ec per la Grande Guerra col grado di Tenente d'artiglieria. Immediatamente dopo il termine del conflitto, venne colpito da una malattia che lo costrinse all'ospedale militare di Lonigo, dove spir\u00f2 il giorno di Natale del 1918."}
{"id": "3389092", "revid": "287204", "url": "https://it.wikipedia.org/wiki?curid=3389092", "title": "Paul G\u00e9raldy", "text": "Biografia.\nDopo la prima raccolta di poesie \"Les petites \u00e2mes\", del 1908, G\u00e9raldy conobbe notevole successo con la seconda antologia \"Toi et moi\", del 1912. Sono poesie semplici e apparentemente ingenue, ma molto innovative per l'epoca.\nFu anche autore di racconti e di opere teatrali, e mise in scena soggetti tradizionali del teatro psicologico borghese."}
{"id": "3389099", "revid": "205197", "url": "https://it.wikipedia.org/wiki?curid=3389099", "title": "Olimpia Satu Mare", "text": ""}
{"id": "3389102", "revid": "20090", "url": "https://it.wikipedia.org/wiki?curid=3389102", "title": "European Union Monitoring Mission", "text": ""}
{"id": "3389105", "revid": "123841013", "url": "https://it.wikipedia.org/wiki?curid=3389105", "title": "La porta dell'inferno (Rodin)", "text": "La porta dell'inferno \u00e8 una scultura incompiuta di Auguste Rodin, sul quale lo scultore lavor\u00f2 per pi\u00f9 di trent'anni fino alla morte.\nStoria.\nLa scultura venne commissionata a Rodin nel 1880, attraverso la persona di Edmond Turquet; la richiesta era di un prospetto per una porta ornamentale da collocarsi al Mus\u00e9e des Arts D\u00e9coratifs di Parigi, al tempo ancora in progetto. I lavori sull'opera si sarebbero dovuti concludere nel 1885, ma si protrassero per quasi quarant'anni fino alla morte di Rodin. L'artista non vide mai fondere la propria opera, ma dal modello in gesso vennero fusi otto originali multipli, custoditi in vari musei sparsi per il mondo.\nIl modello di fusione.\nNel settembre 2021, il modello di fusione in gesso in scala 1:1, \u00e8 stato trasferito tramite un camion speciale dal Mus\u00e9e Rodin di Parigi alle Scuderie del Quirinale per la mostra \"Inferno\", a cura di Jean Clair, in programma dal 15 ottobre 2021 al 9 gennaio 2022.\nDescrizione.\nRodin pens\u00f2 ad un portale monumentale, alto pi\u00f9 di quattro metri e mezzo, ricoperto di bassorilievi ispirati all'Inferno dantesco. Il tema richiesto era infatti libero e Rodin ne approfitt\u00f2 per sviluppare alcuni bozzetti basati sull'opera del poeta; sul suo rapporto con il poema di Dante ebbe a dire:\nAltra celebre ispirazione per la scultura \u00e8 rappresentata dalla Porta del Paradiso di Lorenzo Ghiberti, opera capitale del Rinascimento situata nel Battistero di San Giovanni a Firenze.\nNella \"Porta dell'inferno\" sono presenti ben 180 figure dalle dimensioni variabili, le quali possono raggiungere anche il metro d'altezza. Sono riconoscibili in particolare alcuni personaggi, tra i quali Dante Alighieri, raffigurato nelle vesti del pensatore al centro del portale; tra le altre figure si scorgono il Conte Ugolino, Paolo e Francesca."}
{"id": "3389106", "revid": "76649870", "url": "https://it.wikipedia.org/wiki?curid=3389106", "title": "Poesia (Raffaello)", "text": "Poesia \u00e8 un affresco (diametro 180 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nI quattro tondi della volta vengono di solito datati appena dopo i quattro riquadri. La Stanza della segnatura fu la prima ad essere decorata da Raffaello negli appartamenti vaticani. \nDescrizione e stile.\nSu uno sfondo a finto mosaico dorato \u00e8 rappresentata la personificazione della Poesia, seduta su uno scranno marmoreo con teste scolpite sui braccioli tra le nubi, con ai lati due putti che reggono tabelle biansate con iscrizioni: . Si tratta di una citazione dell'\"Eneide\" di Virgilio. Essa \u00e8 coronata d'alloro e tiene in mano un libro e la lira, strumento da cui proviene la parola \"lirica\". \u00c8 dotata inoltre di ali che tiene spiegate.\nEsistono alcuni disegni preparatori per la sua figura: uno riferibile anche alla \"Teologia\", nell'Ashmolean Museum di Oxford, e uno con gi\u00e0 gli attributi in mano, nella Royal Library del Castello di Windsor.\nNel complesso di rispondenze tra il soffitto e le lunette laterali la \"Poesia\" s'inserisce nell'asse della parete nord, con \"Apollo e Marsia\" e il \"Parnaso\".\nLa mancata corrispondenza tra putto ed elemento dominante della serie \u00e8 ascritta a un cambiamento del programma decorativo in corso d'opera."}
{"id": "3389112", "revid": "1005847", "url": "https://it.wikipedia.org/wiki?curid=3389112", "title": "Partito Bosniaco", "text": "Il Partito Bosniaco (\"Bosanska Stranka - \u0411\u043e\u0441\u0430\u043d\u0441\u043a\u0430 \u0421\u0442\u0440\u0430\u043d\u043a\u0430\", BOSS) \u00e8 un partito politico della Bosnia ed Erzegovina fondato nel 1993. Esso si afferma come un partito multietnico e di sinistra populista.\nNel 1998 vinse al ballottaggio un seggio all'interno della Camera dei rappresentanti della Federazione di Bosnia ed Erzegovina; alle successive elezioni nel 2000 vinse due seggi alla Camera, che divennero tre nel 2002.\nNello stesso anno conquist\u00f2 l'1,5% dei voti e un seggio nella Camera dei rappresentanti della Bosnia ed Erzegovina.\nAlle elezioni del 2006 si present\u00f2 in coalizione con l'Unione Socialdemocratica di Bosnia ed Erzegovina (SDU), sotto il nome di \"Patriotski Blok BOSS-SDU BiH\". Con questa formazione vinsero tre seggi alla Camera della Federazione e un seggio alla Camera dei popoli della Federazione di Bosnia ed Erzegovina, ma non riuscirono ad ottenere nessun seggio a livello nazionale."}
{"id": "3389115", "revid": "116316252", "url": "https://it.wikipedia.org/wiki?curid=3389115", "title": "Elettrodeionizzazione", "text": "L'elettrodeionizzazione (processo EDI) \u00e8 un metodo che consente di ottenere acqua deionizzata operando in continuo e senza l'utilizzo di reagenti chimici.\nDescrizione.\nSi tratta di un processo di separazione a membrane ionoselettive semipermeabili (piane e caricate rispettivamente con gruppi funzionali cationici ed anionici) per opera degli elettrodi alle estremit\u00e0 dell'impianto che stabiliscono un campo elettrico.\nPer ottenere un'elevata efficacia di demineralizzazione in tali colonne sono caricate resine a scambio ionico forti (cationiche ed anioniche) alternate tra loro, in modo da simulare il comportamento di un letto misto.\nMeccanismo.\nLe membrane semipermeabili di scambio cationico e anionico sono posizionate alternativamente formando diverse colonne all'interno dell'impianto cosicch\u00e9 gli ioni possano migrare sotto l'effetto del campo elettrico, attraversare la membrana ad essi permeabile e concentrarsi nella colonna di rigetto. Una volta finiti in quest'ultima agli ioni non \u00e8 consentito di riattraversare la membrana successiva perch\u00e9 essa \u00e8 a loro impermeabile.\nLe resine a scambio anionico catturano gli anioni presenti nell'acqua e liberano ioni ossidrile nel comparto di impoverimento; grazie al campo elettrico imposto dall'esterno detti anioni migrano attraverso la membrana stessa per accumularsi nel comparto di rigetto; in modo speculare avviene per le resine a scambio cationico che liberano per\u00f2 ioni idrogeno nel comparto di impoverimento. Gli ioni idrogeno (H+) e ossidrile (OH-) nel comparto di impoverimento rigenerano H2O. \nL'acqua deionizzata (prodotto) viene raccolta invece dalle colonne dove avviene l'impoverimento degli ioni.\nRigenerazione.\nVisto il meccanismo di funzionamento si deduce che le resine anioniche hanno bisogno di essere continuamente rigenerate di ioni ossidrile, viceversa quelle cationiche di ioni idrogeno. Detti ioni vengono prodotti dall'idrolisi dell'acqua sulla superficie delle resine per effetto del forte campo elettrico applicato. Questo tipo di rigenerazione utilizza perci\u00f2 unicamente l'acqua ed \u00e8 rispettoso per l'ambiente. "}
{"id": "3389116", "revid": "767487", "url": "https://it.wikipedia.org/wiki?curid=3389116", "title": "Javier Matilla", "text": "Carriera.\nClub.\nJavier Magro Matilla \u00e8 cresciuto nelle giovanili dell'Albacete. In seguito, nel 2007 \u00e8 stato prelevato dal Villarreal, per il quale ha giocando in tutte le categorie minori. Qui, per tre stagioni, si \u00e8 messo a disposizione di Juan Carlos Garrido tecnico della seconda squadra con la quale ha disputato 95 gare e segnato 3 reti.\nDal 2009 fa parte dell'organico della prima squadra, con la quale ha debuttato in massima serie il 4 aprile 2009 nella gara, persa all'Estadio de los Juegos Mediterr\u00e1neos di Almer\u00eda, contro l'club di casa. Dal 2010 \u00e8 di nuovo allenato da Juan Carlos Garrido cui \u00e8 stata affidata la guida della squadra principale.\nIl 28 giugno 2011 il Betis Siviglia comunica sul suo sito ufficiale di aver raggiunto l'accordo con il Villarreal per il passaggio del calciatore a titolo definitivo. Il calciatore sar\u00e0 legato al Betis Siviglia con un contatto della durata di 3 anni\nNazionale.\nVanta una presenza con la Spagna Under-21."}
{"id": "3389119", "revid": "1310927", "url": "https://it.wikipedia.org/wiki?curid=3389119", "title": "Premi Goya 2004", "text": "La cerimonia di premiazione della 18\u00aa edizione dei Premi Goya si \u00e8 svolta il 31 gennaio 2004 al Palacio de Congresos di Madrid.\n\"Ti do i miei occhi\" di Ic\u00edar Bolla\u00edn ha vinto sette premi su nove candidature.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3389125", "revid": "339392", "url": "https://it.wikipedia.org/wiki?curid=3389125", "title": "Santa Maria di Costantinopoli", "text": ""}
{"id": "3389129", "revid": "1573940", "url": "https://it.wikipedia.org/wiki?curid=3389129", "title": "Thianitara", "text": "Thianitara \u00e8 un genere di ragni appartenente alla famiglia Salticidae.\nEtimologia.\nIl nome \u00e8 l'unione del genere Thiania , con il genere Tara .\nCaratteristiche.\nL'esemplare maschile di \"T. spectrum\" ha molte caratteristiche in comune col genere Thiania.\nDistribuzione.\nL'unica specie oggi nota di questo genere \u00e8 endemica dell'isola di Sumatra.\nVi sono degli esemplari non ancora descritti, reperiti in Malaysia e Sabah, che potrebbero appartenere a questo genere.\nQuelli della Malaysia, analizzati da Pr\u00f3szynski nel 1992, sono probabilmente da ascrivere a questa specie, ma il risultato \u00e8 controverso.\nTassonomia.\nA dicembre 2010, si compone di una specie:"}
{"id": "3389132", "revid": "125154338", "url": "https://it.wikipedia.org/wiki?curid=3389132", "title": "Kristi Noem", "text": "In precedenza ha ricoperto il ruolo di rappresentante del Dakota del Sud alla Camera dei Rappresentanti.\nBiografia.\nNata in una famiglia di fattori, Kristi interruppe gli studi per aiutare sua madre dopo la morte del padre in un incidente agricolo. Riprese a studiare solo da adulta, iscrivendosi alla facolt\u00e0 di scienze politiche.\nDal 2007 al 2010 lavor\u00f2 alla Camera dei Rappresentanti del Dakota del Sud; in seguito decise di candidarsi alla Camera dei Rappresentanti nazionale, sfidando la democratica in carica Stephanie Herseth Sandlin. Lo scontro si preannunci\u00f2 sin dal primo momento molto agguerrito e alla fine la Noem vinse con il 48.1% delle preferenze contro il 45.9% dell'avversaria.\nNel 2018 viene eletta governatrice del Dakota del Sud ed entra in carica il 5 gennaio 2019. Sconfisse il democratico Billie Sutton durante la corsa per l' elezione governatoriale del Dakota del Sud del 2018.\nPoliticamente la Noem fa parte del cosiddetto Tea Party: ha cio\u00e8 idee conservatrici; ad esempio \u00e8 contraria all'aborto e ai diritti LGBT e favorisce il diritto di possedere ed utilizzare delle armi.\nVita privata.\nSposata e con tre figli, vive insieme alla famiglia in un ranch vicino a Castlewood."}
{"id": "3389134", "revid": "6923", "url": "https://it.wikipedia.org/wiki?curid=3389134", "title": "Giustizia (Raffaello)", "text": "Giustizia \u00e8 un affresco (diametro 180 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nI quattro tondi della volta vengono di solito datati appena dopo i quattro riquadri. La Stanza della segnatura fu la prima ad essere decorata da Raffaello negli appartamenti vaticani. \nDescrizione e stile.\nL'opera \u00e8 contraddistinta da toni caldi, ugualmente l'incarnato \u00e8 di colore tendente ad ocra. \nSu uno sfondo a finto mosaico dorato \u00e8 rappresentata la personificazione della Giustizia, seduta su un trono di nubi. Essa veste un abito ampio, di colore viola, stretto sotto il seno, e ha gli avambracci scoperti. Sulle gambe \u00e8 disposto un mantello di colore scuro. Tra i capelli ha una corona cui \u00e8 intrecciato un tessuto a comporre l'acconciatura. Il braccio destro \u00e8 sollevato per brandire la spada, mentre con l'altro tiene sospesa con la mano il tipico attributo della bilancia, simbolo di equit\u00e0 secondo la tradizione iconografica. \nAccanto a lei stanno due coppie di putti: dei due seduti quello a sinistra (che ha sulla spalla un manto rosso) mostra la schiena agli spettatori mentre l'altro \u00e8 di fianco ma col volto frontale a fissare la Giustizia; i due in piedi (che a differenza degli altri due hanno le ali) sono in secondo piano e tengono in mano pesanti tabelle biansate con iscrizioni, in cui si legge, divisa a met\u00e0 dopo le prime due parole, una citazione da Giustiniano: . \nLa cornice tonda che racchiude la raffigurazione della Giustizia \u00e8 un particolare dell'affresco dedicato alle tre virt\u00f9 del giudice, infatti nel complesso di rispondenze tra il soffitto e le lunette laterali la \"Giustizia\" si inserisce nell'asse della parete sud, con \"Giudizio di Salomone\" e le \"Virt\u00f9 e la Legge\". Essa completa dunque le tre Virt\u00f9 cardinali della lunetta sottostante e la sua preminenza \u00e8 legata alla dottrina platonica, ripresa anche da sant'Agostino. "}
{"id": "3389144", "revid": "585241", "url": "https://it.wikipedia.org/wiki?curid=3389144", "title": "Amarasco", "text": ""}
{"id": "3389145", "revid": "287204", "url": "https://it.wikipedia.org/wiki?curid=3389145", "title": "Kark\u00fa", "text": "Kark\u00fa \u00e8 una serie televisiva cilena per ragazzi ideata da Jos\u00e9 Francisco Garc\u00eda Elicetche, in onda dal 2007 sulla Televisi\u00f3n Nacional de Chile. La serie \u00e8 composta da tre stagioni, per un totale di 76 episodi.\nLa serie \u00e8 stata importata anche in Italia, e viene trasmessa da Rai 2 a partire dall'11 settembre 2010, e da Rai Gulp dal 23 novembre.\nTrama.\nEmilia \"Emi\" Vald\u00e9s \u00e8 una ragazza tredicenne cilena che si trasferisce a Santiago per andare a vivere con i suoi zii; verr\u00e0 iscritta ad una scuola privata dove conoscer\u00e0 Francisco \"Zico\" Sotomayor che con il tempo si innamorer\u00e0 di lei e diventer\u00e0 il suo ragazzo, Alex Schilling, Mart\u00ecn Maldonado e due sorelle molto diverse come tipo di carattere, Valentina \"Vale\" e Fernanda \"Ferni\" Urquieta: con il tempo diventeranno grandi amici. Passato un po' di tempo Ferni e Alex dovranno cambiare scuola e a prendere il loro posto ci saranno due fratelli, Daniela \"Dana\" e Christian \"Chris\" Hamilton. Dana si innamorer\u00e0 di Zico e ci\u00f2 creer\u00e0 molti problemi ad Emi. Chris si innamorer\u00e0 di Vale che prover\u00e0 subito qualcosa per lui anche se sar\u00e0 troppo orgogliosa per ammetterlo. Chris per farla ingelosire si fidanzer\u00e0 con Margherita, migliore amica di Dana, innamorata di Chris."}
{"id": "3389146", "revid": "131358", "url": "https://it.wikipedia.org/wiki?curid=3389146", "title": "\u015etiin\u0163a Cluj", "text": ""}
{"id": "3389149", "revid": "486946", "url": "https://it.wikipedia.org/wiki?curid=3389149", "title": "\u015etiin\u0163a Craiova", "text": ""}
{"id": "3389151", "revid": "2078053", "url": "https://it.wikipedia.org/wiki?curid=3389151", "title": "Istituto europeo per l'uguaglianza di genere", "text": "L'Istituto europeo per l'uguaglianza di genere \u00e8 un'agenzia dell'Unione europea con sede a Vilnius, che ha iniziato la sua attivit\u00e0 nel 2007. \u00c8 stato istituito dal Consiglio dell'Unione europea nel 2006. Compito dell'istituto \u00e8 promuovere la parit\u00e0 tra i sessi e combattere le discriminazioni di genere. \nAttivit\u00e0.\nL'agenzia, che lavora per favorire la parit\u00e0 di genere, si adopera per raggiungere tale obiettivo:"}
{"id": "3389153", "revid": "20090", "url": "https://it.wikipedia.org/wiki?curid=3389153", "title": "Balcani Occidentali", "text": ""}
{"id": "3389156", "revid": "1719883", "url": "https://it.wikipedia.org/wiki?curid=3389156", "title": "Filosofia (Raffaello)", "text": "Filosofia \u00e8 un affresco (diametro 180 cm) di Raffaello Sanzio, databile al 1508 e facente parte della decorazione della volta della Stanza della Segnatura nei Musei Vaticani.\nStoria.\nI quattro tondi della volta vengono di solito datati appena dopo i quattro riquadri. La Stanza della segnatura fu la prima ad essere decorata da Raffaello negli appartamenti vaticani. \nDescrizione e stile.\nSu uno sfondo a finto mosaico dorato \u00e8 rappresentata la personificazione della Filosofia, seduta su un trono marmoreo con decorazioni tratte dal mondo antico: due Artemidi d'Efeso e sul bracciolo un uomo tra due aquile. Indossa una veste con i colori dei quattro elementi (giallo, verde, celeste e rosso), corrispondenza evidenziata dai ricami del tessuto setoso: elementi vegetali per la terra, pesci per l'acqua, fiamme nel fuoco e stelle per l'aria. Ai lati due putti simmetrici ma a contrapposto reggono sulle spalle tabelle con l'iscrizione , tratta da Cicerone, che significa \u00abconoscenza delle cause\u00bb. Si nota anche che sotto la seconda 'V' di vi era una 'O'. L'ipostasi della Filosofia regge due libri, sul quadrante del volume con legatura bruna si legge e curiosamente si tratta della copertina posteriore. Sul taglio delle pagine del libro dalla legatura verde si legge , probabilmente per .\nNel complesso di rispondenze tra il soffitto e le lunette laterali la \"Filosofia\" si inserisce nell'asse della parete est, con il \"Primo moto\" e la \"Scuola di Atene\"."}
{"id": "3389160", "revid": "339392", "url": "https://it.wikipedia.org/wiki?curid=3389160", "title": "FC Politehnica Timi\u015foara", "text": ""}
{"id": "3389161", "revid": "260676", "url": "https://it.wikipedia.org/wiki?curid=3389161", "title": "Mirrodin Assediato", "text": "Mirrodin Assediato (in inglese \"Mirrodin Besieged\") \u00e8 un set di del gioco di carte collezionabili . In vendita in tutto il mondo a partire dal 4 febbraio 2011, \u00e8 il secondo set di tre del \"blocco di Cicatrici di Mirrodin\", che comprende anche \"Cicatrici di Mirrodin\" e \"Nuova Phyrexia\".\nAmbientazione.\nL'ambientazione di questo set \u00e8, come per il precedente, il piano dimensionale metallico di Mirrodin. Qui l'antica piaga di Phyrexia, che si pensava ormai estirpata, si sta diffondendo sempre di pi\u00f9, e i pochi abitanti del piano rimasti in vita sono costretti ormai a una guerra totale per sopravvivere.\nCaratteristiche.\nMirrodin Assediato \u00e8 composta da 155 carte, stampate a bordo nero, cos\u00ec ripartite:\nIl simbolo dell'espansione \u00e8 una combinazione composta dal simbolo di Phyrexia sovrapposto al simbolo dei \"mirran\", e si presenta nei consueti quattro colori a seconda della rarit\u00e0: nero per le comuni, argento per le non comuni, oro per le rare e bronzo per le rare mitiche.\n\"Mirrodin Assediato\" \u00e8 disponibile in bustine da 15 carte casuali e in 4 \"intro pack\", che comprendono ciascuno una bustina da 15 carte casuali e un mazzo tematico precostituito da 60 carte:\nCuriosit\u00e0.\n\"Mirrodin Assediato\" fu presentata in tutto il mondo durante i tornei di prerelease il 29 gennaio 2011, in quell'occasione vennero distribuite due speciali carte olografiche promozionali: l\"'Eroina di Rifugio delle Lame\" e \"Glissa, la Traditrice\", che presentavano un'illustrazione alternativa rispetto alle carte che si potevano trovare nelle bustine. La carta che il giocatore riceveva variava in base alla fazione scelta per il prerelease: la prima per la fazione mirran e la seconda per la fazione phyrexiana.\nNel set sono state ristampate le seguenti carte da precedenti:\nNovit\u00e0.\n\"Mirrodin Assediato\" approfondisce le tematiche presenti in \"Cicatrici di Mirrodin\" e introduce due nuove abilit\u00e0 per le carte. Inoltre in questo set viene presentata una nuova versione del viandante dimensionale Tezzeret.\nNuove abilit\u00e0.\nGrido di guerra.\nQuando una creatura con \"Grido di guerra\" attacca, la forza delle altre creature attaccanti prende un bonus di +1 fino alla fine del turno. Se pi\u00f9 creature dotate di quest'abilit\u00e0 attaccano, l'effetto si accumula.\nArma vivente.\n\u00c8 un'abilit\u00e0 degli equipaggiamenti. Quando un equipaggiamento con \"Arma vivente\" entra nel campo di battaglia, viene messa in gioco anche una pedina creatura \"Microbo\" nera con forza e costituzione pari entrambe a 0, e l'equipaggiamento viene ad essa automaticamente assegnato. Se la pedina muore, \u00e8 ancora possibile equipaggiare l'artefatto ad altre creature, pagandone il costo di equipaggiamento."}
{"id": "3389165", "revid": "486946", "url": "https://it.wikipedia.org/wiki?curid=3389165", "title": "Minerul Baia-Mare", "text": ""}
{"id": "3389169", "revid": "1305772", "url": "https://it.wikipedia.org/wiki?curid=3389169", "title": "ATP Challenger Series 1994", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari."}
{"id": "3389173", "revid": "729019", "url": "https://it.wikipedia.org/wiki?curid=3389173", "title": "Volo Chalk's International Airlines 101", "text": "Il volo Chalk's International Airlines 101 era un volo di linea della Chalk's International Airlines operato con un Grumman G-73 Turbo Mallard che il 19 dicembre 2005 precipit\u00f2 in mare in seguito ad un cedimento strutturale. Tutti i passeggeri ed i membri dell'equipaggio persero la vita nell'incidente.\nL'incidente.\nIl volo 101 era un regolare volo di linea da Fort Lauderdale, Florida, a Bimini, Bahamas. Il 19 dicembre 2005, il volo effettu\u00f2 uno scalo non programmato a Watson Island, Miami, Florida, e si schiant\u00f2 al largo di Miami Beach subito dopo il decollo. Alcuni testimoni riferirono di aver visto fumo e fiamme sprigionarsi dall'aereo prima del distacco dell'ala destra e della caduta nell'oceano. Poco pi\u00f9 della met\u00e0 dei passeggeri era di Bimini ed era di ritorno dallo shopping natalizio in Florida. Sergio Danguillecourt, membro del consiglio di amministrazione della Bacardi (e pro-nipote del fondatore dell'azienda Facundo Bacardi) e la moglie, Jacqueline Kriz Danguillecourt, erano a bordo. Il suo corpo, l'ultimo ritrovato, fu recuperato da un pescatore vicino a Key Biscayne, a quattro miglia dal luogo del disastro. Probabilmente, Danguillecourt si era slacciato la cintura di sicurezza in un estremo tentativo di fuga dall'aereo. I corpi di tutti gli altri passeggeri furono trovati ancora seduti ai loro posti.\nL'incidente \u00e8 avvenuto nel \"Government Cut channel\", un canale navigabile che collega il Porto di Miami con l'Oceano Atlantico. Per non interferire con le operazioni di recupero dei corpi delle vittime e del relitto, il canale venne chiuso alla navigazione fino alle 06:30 del giorno successivo, causando il fermo di almeno tre navi da crociera.\nQuesto \u00e8 stato il primo e unico incidente che ha visto coinvolto un aereo della Chalk's Ocean Airways. La societ\u00e0, attiva a Miami dal 1919 e che fino a pochi anni prima era di propriet\u00e0 del magnate Donald Trump, non aveva mai avuto alcun incidente mortale.\nLe indagini.\nIl 30 agosto 2007, il National Transportation Safety Board pubblic\u00f2 la relazione dell'incidente, in cui descriveva:\nConseguenze.\nA seguito di una serie di incidenti che avevano coinvolto gli aerei della Chalk, i piloti si dichiararono preoccupati per lo stato di manutenzione della flotta. I piloti avevano sperimentato una serie di guasti ai motori e un incidente in cui un cavo di controllo dell'equilibratore si era spezzato in volo. Ci\u00f2 port\u00f2 molti dei piloti di Chalk a riconsiderare la loro posizione nella compagnia, e uno, avendo subito due guasti ai motori durante il suo periodo l\u00ec, si dimise dalla sua posizione per quelli che percepiva come problemi di manutenzione persistenti con la flotta.\nDopo l'incidente, tutti i Mallard rimasti nella flotta della Chalk furono messi a terra. Successivamente, si scopr\u00ec che tutti erano gravemente corrosi e molti mostravano segni di riparazioni inferiori agli standard.\nNel 2007, il Dipartimento dei trasporti degli Stati Uniti d'America revoc\u00f2 il certificato di operatore aereo della compagnia; Chalk's cess\u00f2 le operazioni pi\u00f9 tardi nell'anno.\nNella cultura di massa.\nL'incidente del volo 101 della Chalk's Ocean Airways \u00e8 stato analizzato nell'ottava puntata \"Disastro all'idroscalo di Miami\" della nona stagione del documentario \"Indagini ad alta quota\" trasmesso dal National Geographic Channel."}
{"id": "3389189", "revid": "81195", "url": "https://it.wikipedia.org/wiki?curid=3389189", "title": "Retrosintesi", "text": ""}
{"id": "3389190", "revid": "767487", "url": "https://it.wikipedia.org/wiki?curid=3389190", "title": "Hagstofa \u00cdslands", "text": "Hagstofa \u00cdslands (inglese: \"Statistics Iceland\") \u00e8 il maggiore istituto di statistica in Islanda. Fondato nel 1914, impiegava 158 persone nel 2009. Il direttore generale \u00e8 \u00d3lafur Hj\u00e1lmarsson."}
{"id": "3389192", "revid": "767487", "url": "https://it.wikipedia.org/wiki?curid=3389192", "title": "Sandokan, la tigre di Mompracem", "text": "Sandokan, la tigre di Mompracem \u00e8 un film del 1963, diretto da Umberto Lenzi.\nTrama.\nA sud dell'India, presso l'isola di Mompracem, regna il terribile pirata Sandokan, la \"Tigre della Malaysia\". Egli \u00e8 a capo di una banda di tagliagole, ma \u00e8 di aspetto nobile e fiero, deciso ad intraprendere questa nuova vita solo come vendicatore. Infatti alle origini egli era un nobile malese, successivamente depredato dei suoi beni dall'arrivo degli inglesi nel suo Paese. Fortunatamente negli anni a seguire egli si riprese divenendo un sanguinario e la sua unica vera amicizia fedele \u00e8 il prode Yanez de Gomera, di origini del Portogallo. Riavutosi divenendo un sanguinario, dunque Sandokan nutre un odio terribile nei confronti dei bianchi e specialmente verso gli inglesi, suoi oppressori. Grazie ai suoi \"prahos\" (navi piratesche), Sandokan e Yanez scorrazzano liberi per le isole di Mompracem, compiendo scorrerie.Un giorno per\u00f2 Sandokan si imbatte in una battaglia tra navi troppo grande per lui, uscendone ferito e per di pi\u00f9 sconfitto. Yanez, che capeggiava un altro battaglione di navi, si ritira prudentemente a Mompracem. Sandokan intanto si avventura febbricitante nella nuova isola e viene raccolto dagli inglesi. Il loro comandante \u00e8 Lord Guillonk, il quale governa quelle terre povere. Inizialmente Sandokan non viene riconosciuto, pur essendo famosissima la sua leggenda in quei posti, cos\u00ec il pirata ferito pu\u00f2 riprendersi con tutta tranquillit\u00e0 e conoscere la bella Mary Ann (Marianna, nel romanzo originale). Sandokan se ne innamora perdutamente, ma non manifesta inizialmente i suoi sentimenti per paura di essere riconosciuto. Inoltre egli stesso non \u00e8 al corrente della situazione, non avendo mai provato amore in vita sua.Tuttavia egli si ricorder\u00e0 di Marianna e, dopo aver cercato di corteggiarla, \u00e8 costretto a fuggire a causa del Tenente Ross, che lo riconosce durante una battuta di caccia. Sandokan, guarito del tutto, scappa dalla villa inglese e viene raggiunto dai suoi compatrioti e dal fido Yanez, con cui cerca di progettare un attacco. Nel frattempo i due rimangono a perlustrare il terreno in quell'isola, mentre Mompracem rimane indifesa. Finalmente Yanez e Sandokan riescono ad ordire un attacco di pirati contro la villa, per liberare Marianna, promessa sposa al Tenente Ross per volere dello zio, Lord Guillonk. Sandokan infatti \u00e8 riuscito a scoprire tutti questi misteri grazie all'aiuto di Yanez, che sotto mentite spoglie si \u00e8 introdotto in Villa Guillonk come ambasciatore.L'attacco scoppia, ma con un esito burrascoso, perch\u00e9 Sandokan, sebbene riuscito a scappare via con Marianna, viene inseguito dalle forze armate di Lord Guillonk, che lo vuole morto a tutti i costi, come ogni pirata indiano che si trovi dalle sue parti. Sandokan, Marianna e Yanez fuggono sani e salvi a Mompracem, dove la ragazza viene accolta come una regina dai pirati e protetta. Tuttavia il giorno dopo si verifica una battaglia a Mompracem tra i pirati malesi e le truppe inglesi di Guillonk; Mompracem \u00e8 perduta e i due innamorati Sandokan e Marianna fatti prigionieri.La tigre della Malesia per\u00f2 non si d\u00e0 per vinta e con un astuto sotterfugio nella stiva, assieme ad un amico, riesce a farsi spacciare per deceduto. Infatti Sandokan sa bene che Yanez, scampato anche a quell'attacco, lo sta cercando. La tigre della Malesia riesce ad ingannare gli inglesi e a farsi buttare via dalla nave, dove nuota fino a Mompracem, ripescato da Yanez. Con le ultime forze navali e guerresche che gli rimangono, Sandokan ordina un ultimo attacco all'isola che teneva prigioniera Marianna e riesce a strapparla una volta per tutte dalle grinfie di Lord Guillonk, sempre grazie all'astuto travestimento di Yanez."}
{"id": "3389193", "revid": "1305772", "url": "https://it.wikipedia.org/wiki?curid=3389193", "title": "Incidente della Betelgeuse", "text": "L'incidente della \"Betelgeuse\", noto anche come il \"disastro di Whiddy Island\", avvenne l'8 gennaio 1979, verso l'una del mattino, quando la petroliera Betelgeuse, ancorata al terminal petrolifero di Whiddy Island, West Cork, Irlanda, esplose durante le operazioni di scarico. La nave apparteneva alla Total S.A., mentre il terminal era di propriet\u00e0 della Gulf Oil.\nL'esplosione e il conseguente incendio portarono alla morte di 50 persone (42 francesi, 7 irlandesi e 1 inglese). Solo 27 corpi furono ritrovati. Un sommozzatore olandese mor\u00ec durante le operazioni di recupero.\nPremessa.\nNegli anni '60, le ipotesi pi\u00f9 accreditate nel ramo dei trasporti petroliferi indicavano l'uso di navi ULCC (Ultra Large Crude Carrier, superpetroliere), come il sistema pi\u00f9 economico di portare il greggio dal Medio Oriente all'Europa. Le navi di questo tipo erano troppo grandi per accedere alla quasi totalit\u00e0 dei vecchi porti nell'Atlantico, nel Mare del Nord e nella Manica.\nDi conseguenza, si ritenne opportuno costruire un nuovo terminal europeo, capace di gestire navi ancora pi\u00f9 grandi, allora in fase di progetto. L'idea era quella di scaricare il greggio arabo in questo terminal, per poi smistarlo alle raffinerie con petroliere pi\u00f9 piccole. La chiusura del Canale di Suez nel 1967 (conseguenza della Guerra dei Sei Giorni) rese ancor pi\u00f9 verosimile l'idea. Ora che il greggio doveva seguire la rotta del Capo di Buona Speranza, le vecchie limitazioni di tonnellaggio imposte da Suez perdevano ogni senso.\nNel 1966 la Gulf Oil scelse per la costruzione il sito di Whiddy Island, nella baia di Bantry, Irlanda. L'isola offriva un punto di ancoraggio lungo, protetto e profondo. Inoltre era molto lontana dai centri urbani pi\u00f9 popolosi e dalle rotte mercantili. La costruzione inizi\u00f2 nel 1967 e richiese due anni per il completamento.\nL'impianto sull'isola comprendeva una \"tank farm\", con due serbatoi per l'acqua di zavorra, due per il carburante navale, uno per il diesel e dodici per il greggio. Ogni serbatoio poteva contenere 81.280 tonnellate, per una capacit\u00e0 complessiva di circa 1.3 milioni di tonnellate. Le navi venivano collegate all'impianto tramite un molo d'ancoraggio (colloquialmente definito \"l'approdo\") in cemento, lungo 488 metri. Si affermava che la struttura fosse in grado di far ancorare navi fino a 500.000 tonnellate di stazza, che comunque ancora non erano state costruite.\nIl terminal lavor\u00f2 a pieno regime per i primi cinque anni. Ma ben presto il canale di Suez venne riaperto, mentre le aziende si accorgevano che l'uso delle superpetroliere non era conveniente come speravano. Il fondamento economico del terminale a Whiddy era del tutto incompatibile con la nuova filosofia just-in-time. A questo si aggiungeva un forte calo della domanda di petrolio, prodotto in egual misura dalla crisi e da un aumento dei prezzi. Alla fine degli anni 70, la Gulf non riusciva pi\u00f9 a giustificare i costi del proprio impianto. Molte misure di riduzione delle spese dovettero essere applicate.\nL'incidente.\nIl 24 novembre 1978, la petroliera Betelgeuse (121.432 tonnellate di portata lorda) lasci\u00f2 a pieno carico Ras Tanura, nel Golfo Persico e si diresse al porto di Leix\u00f5es, nel comune di Matosinhos, Portogallo. Costruita nel 1968 in Francia, la nave era stata registrata a Le Havre dalla Total.\nLa rotta originale prevedeva un alleggerimento del carico a Sines, ma le condizioni climatiche impedirono alla nave di entrare nel porto. A Leixoes la situazione peggior\u00f2: un'altra nave si era spiaggiata trasversalmente all'ingresso del porto, bloccando l'ingresso. A questo punto il capitano ricevette l'ordine di fare rotta per Whiddy Island.\nDopo uno stop a Vigo, per sostituire parte dell'equipaggio, la nave si diresse alla volta dell'Irlanda. Nella baia di Biscay il cattivo tempo caus\u00f2 una perdita di olio: la Betelgeuse avrebbe dovuto fermarsi a Brest, ma la falla venne trovata e la rotta originaria ripresa. Il 4 gennaio 1979 la Betelgeuse inizi\u00f2 le procedure di ancoraggio nella baia di Bantry.\nAlle 8 di sera del 6 gennaio le operazioni di collegamento al molo erano terminate. Alle 11 e 30 dalla Betelgeuse inizi\u00f2 lo scarico di 114.000 tonnellate di greggio arabo, che avrebbero richiesto circa 36 ore. Parte dell'equipaggio scese a terra, mentre la moglie di un ufficiale lo raggiunse a bordo.\nCirca all'una di notte (l'orario preciso non \u00e8 noto) di luned\u00ec 8 gennaio, dalla nave si ud\u00ec un forte rumore, descritto come un rombo o uno strappo, subito seguito da una immane esplosione nello scafo. L'onda d'urto scagli\u00f2 gli uomini dal molo al mare aperto. Gli abitanti del luogo videro la Betelgeuse prendere fuoco subito dopo. Segu\u00ec una serie di esplosioni, che spezzarono lo scafo in due. Gran parte del carico rimasto a bordo si incendi\u00f2 a sua volta e le temperature nell'area immediatamente vicina raggiunsero i 1.000 gradi: la banchina di cemento fu totalmente distrutta e i pompieri non riuscirono ad avvicinarsi al relitto. Gli sforzi di questi ultimi si concentrarono allora sull'impianto, in modo da non permettere al fuoco di raggiungere i serbatoi.\nCirca 12 ore dopo l'esplosione la Betelgeuse affond\u00f2 in 40\u00a0m d'acqua, spegnendo la maggior parte delle fiamme.\nCiononostante, fu impossibile avvicinarsi ai resti per due settimane, a causa delle nuvole di gas tossici e infiammabili che lo circondavano."}
{"id": "3389205", "revid": "1573940", "url": "https://it.wikipedia.org/wiki?curid=3389205", "title": "Thiania", "text": "Thiania \u00e8 un genere di ragni appartenente alla famiglia Salticidae.\nDistribuzione.\nLe 20 specie oggi note di questo genere sono diffuse in Asia orientale e Indonesia; la \"T. suboppressa\" \u00e8 stata rinvenuta anche alle Hawaii.\nTassonomia.\nA dicembre 2010, si compone di 20 specie:"}
{"id": "3389208", "revid": "36426", "url": "https://it.wikipedia.org/wiki?curid=3389208", "title": "Virt\u00f9 (Raffaello)", "text": ""}
{"id": "3389215", "revid": "287204", "url": "https://it.wikipedia.org/wiki?curid=3389215", "title": "Madonna in trono col Bambino, sant'Antonio Abate e l'arcangelo Michele", "text": "La Pala della Madonna in trono con il Bambino, Sant'Antonio Abate e l'Arcangelo Michele di Antonio Aleotti fu commissionato per l'Ospedale di Sant'Antonio di Cesena nel 1511 e risente del influssi perugineschi, visibili soprattutto nella Vergine e nel Bambino.\nL'Arcangelo Michele ha invece le vesti classiche di guerriero, ritratto nel momento in cui trafigge il demonio, che a sua volta si contorce e cerca di ghermire le anime che sta sottoponendo sulla bilancia. Di fronte a loro c'\u00e8 Sant'Antonio Abate nel classico vestito da eremita con un porco a fianco.\nSul basamento del trono si trova un'altra iscrizione riferita alla Madonna: \"REGINA CELI REVERENTER ADORA QVIS QS HANC SPECTAS\"."}
{"id": "3389219", "revid": "309289", "url": "https://it.wikipedia.org/wiki?curid=3389219", "title": "Khalkhyn Gol", "text": ""}
{"id": "3389220", "revid": "1573940", "url": "https://it.wikipedia.org/wiki?curid=3389220", "title": "Aellopos blaini", "text": "Aellopos blaini \u00e8 un lepidottero appartenente alla famiglia Sphingidae, diffuso in America Centrale.\nDescrizione.\nDi taglia leggermente pi\u00f9 piccola rispetto alle altre specie del genere \"Aellopos\", in particolare a \"A. clavipes\".\nL'ala anteriore presenta una colorazione che degrada dal marrone chiaro al giallo intenso, con macchie bianco-giallastre. L'ala posteriore \u00e8 molto scura.\nUn altro carattere distintivo \u00e8 l'assenza della banda bianca trasversale nell'addome. Le antenne sono clavate, non troppo lunghe, e non presentano uncinatura terminale. I sessi sono alquanto simili.\nDistribuzione e habitat.\nLa specie presenta un areale comprendente Cuba, la Giamaica, l'isola di Hispaniola e Porto Rico.\nAlimentazione.\nI bruchi si alimentano a spese di foglie di Rubiaceae.\nTassonomia.\nSottospecie.\nNon sono state descritte sottospecie.\nSinonimi.\nSono stati riportati tre sinonimi:"}
{"id": "3389222", "revid": "309289", "url": "https://it.wikipedia.org/wiki?curid=3389222", "title": "Halh (fiume)", "text": ""}
{"id": "3389224", "revid": "287204", "url": "https://it.wikipedia.org/wiki?curid=3389224", "title": "Sofades", "text": "Sofades () \u00e8 un comune della Grecia situato nella periferia della Tessaglia (unit\u00e0 periferica di Karditsa) con 21.759 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 721\u00a0km\u00b2 e la popolazione \u00e8 passata da 6.045 a 21.759 abitanti"}
{"id": "3389235", "revid": "287204", "url": "https://it.wikipedia.org/wiki?curid=3389235", "title": "Circondario di Mazara", "text": "Il \"circondario di Mazara\" fu una divisione amministrativa del Regno d'Italia, intermedia tra la provincia ed il comune. Era uno dei tre circondari in cui era suddivisa la Provincia di Trapani, insieme al Circondario di Alcamo e al Circondario di Trapani.\nVenne istituito nel 1861, in seguito all'applicazione all'intera penisola del Decreto Rattazzi, gi\u00e0 in vigore nel Regno di Sardegna.\nIl circondario di Mazara venne soppresso nel 1926 e il territorio assegnato al circondario di Trapani.\nComuni appartenenti.\nIl circondario era suddiviso in 5 mandamenti, cos\u00ec suddivisi:"}
{"id": "3389236", "revid": "36426", "url": "https://it.wikipedia.org/wiki?curid=3389236", "title": "Giovanni da Verona", "text": ""}
{"id": "3389239", "revid": "39052763", "url": "https://it.wikipedia.org/wiki?curid=3389239", "title": "Imperialism (videogioco)", "text": ""}
{"id": "3389240", "revid": "36426", "url": "https://it.wikipedia.org/wiki?curid=3389240", "title": "Abbazia di Monteoliveto Maggiore", "text": ""}
{"id": "3389250", "revid": "287204", "url": "https://it.wikipedia.org/wiki?curid=3389250", "title": "Tyrnavos", "text": "Tyrnavos () \u00e8 un comune della Grecia situato nella periferia della Tessaglia (unit\u00e0 periferica di Larissa) con 25.864 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 525\u00a0km\u00b2 e la popolazione \u00e8 passata da 16.900 a 25.864 abitanti"}
{"id": "3389253", "revid": "212348", "url": "https://it.wikipedia.org/wiki?curid=3389253", "title": "Jim Matheson", "text": "Biografia.\nFiglio dell'ex governatore dello Utah Scott M. Matheson e fratello del giudice federale Scott Matheson, Jr., Jim si laure\u00f2 ad Harvard e lavor\u00f2 come consulente energetico fino al 2000.\nNel 2001 approd\u00f2 al Congresso dopo aver vinto le elezioni con il 56% dei voti. Matheson rappresenta il quarto distretto congressuale, che fra tutti era quello pi\u00f9 liberale. Matheson \u00e8 un democratico piuttosto moderato e ha un'ideologia quasi centrista: durante la sua permanenza alla Camera fu infatti membro della Blue Dog Coalition e della New Democrat Coalition.\nNel 2012 i distretti congressuali dello Utah vennero ridefiniti dopo il censimento e quindi Matheson si trov\u00f2 a dover cambiare distretto e concorrere per un seggio di nuova creazione: nelle elezioni affront\u00f2 la candidata repubblicana Mia Love e dopo una campagna elettorale molto combattuta riusc\u00ec a sconfiggerla di misura. Due anni dopo Matheson rifiut\u00f2 di chiedere un altro mandato e lasci\u00f2 la Camera dopo quattordici anni; la Love invece si ripresent\u00f2 alle elezioni e riusc\u00ec a vincere il seggio.\nMatheson \u00e8 contrario all'aborto, ma sostiene la ricerca sulle cellule staminali."}
{"id": "3389256", "revid": "287204", "url": "https://it.wikipedia.org/wiki?curid=3389256", "title": "Zagora-Mouressio", "text": "Zagora-Mouressio () \u00e8 un comune della Grecia situato nella periferia della Tessaglia (unit\u00e0 periferica della Magnesia) con 6.449 abitanti secondo i dati del censimento 2001\nIl comune \u00e8 stato istituito a seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni. In particolare, \u00e8 nato dalla fusione di Zagora e Mouresi."}
{"id": "3389259", "revid": "124832822", "url": "https://it.wikipedia.org/wiki?curid=3389259", "title": "Luigi Barberis", "text": "Carriera.\nLuigi Barberis fu un giocatore della .\nPur risultando in rosa nel 1902, egli fece il suo esordio il 7 dicembre 1909 contro il nel Derby della Mole, finita in una sconfitta per 3-1, mentre il suo ultimo incontro fu il 9 febbraio 1913 sempre nel Derby della Mole in una sconfitta per 8-6. In cinque stagioni collezion\u00f2 nove presenze e due reti."}
{"id": "3389260", "revid": "219355", "url": "https://it.wikipedia.org/wiki?curid=3389260", "title": "Levigliani", "text": "Levigliani \u00e8 una frazione del comune di Stazzema, in provincia di Lucca, situata nella valle di Cansoli, alle pendici del Monte Corchia.\nL'abitato vanta antiche origini e di ci\u00f2 sono testimonianza i numerosi reperti archeologici di origine etrusca, nonch\u00e9 la necropoli dei liguri apuani, rinvenuti recentemente sul posto.\nAnticamente unita alla frazione limitrofa di Terrinca, se ne separ\u00f2 nel primo decennio del Cinquecento.\nLa Chiesa.\nDella chiesa, dedicata alla Visitazione di Maria Santissima, celebrata il 2 luglio, abbiamo notizie dal 1778; hanno scritto anche su di una lapide marmorea murata nella falsa abside;\nla chiesa si presenta all'esterno priva di sagrato. All'interno si presenta invece a tre navate, divise da 4 volte e 3 colonne di marmo, con capitelli dorici; il soffitto delle navate minori \u00e8 a volta a crociera, mentre la navata maggiore ha il soffitto a botte, decorate da affreschi.\nIl falso abside invece \u00e8 diviso da 3 costoloni, i quali abbracciano l'altare, e anch'esso \u00e8 affrescato di bianco con bordi grigi.\nIl Campanile.\nIl campanile, alto 25 metri, si trova adiacente all'abside della chiesa, ed \u00e8 leggermente distaccato da essa. Intonacato esternamente, \u00e8 di color giallo chiaro, ad eccezione degli angoli, su cui sono state applicate delle piastre di marmo; il bordo della cella campanaria, il muretto della finestra delle campane e il bordo superiore della torre, sono ricoperti da uno strato di marmo bianco. Il campanile contiene quattro campane elettrificate a mezzo slancio veloce e a batacchio cadente; probabilmente per la staticit\u00e0 del campanile. Di seguito le note delle campane: la piccola \u00e8 un Sib3, la mezzanella \u00e8 un Lab3, la mezzana un Sol3 e la grande un Fa3.\nIl borgo.\nGrazie al suo clima mite e all'atmosfera rilassante, questo paese \u00e8 sempre stato luogo di villeggiatura estiva soprattutto per gli abitanti della Piana Versiliese. In paese il turismo soprattutto da quando l'Antro del Corchia \u00e8 stato reso visitabile riveste un ruolo importante, vi sono infatti alcuni piccoli negozi, ristoranti e due alberghi. \u00c8 inoltre uno dei punti di partenza per escursioni nella valle di Mosceta e dei monti Corchia e Pania.\nNel paese di Levigliani troviamo inoltre il famoso Antro del Corchia che con i suoi oltre sessanta chilometri di cuniculi e ramificazioni sotterranei \u00e8 la pi\u00f9 grande grotta carsica d'Europa, aperta al pubblico dal 2001, \u00e8 visitabile per quasi tutti i giorni dell'anno ed \u00e8 facilmente accessibile con il bus navetta che parte dal paese.\nRecentemente \u00e8 stata resa visitabile anche l'ex miniera dell'argento vivo. Troviamo inoltre due piccoli musei tra loro collegati: il museo di comunit\u00e0 ed impresa 'Lavorare Liberi', che racconta la storia della Cooperativa Condomini Levigliani impegnata gi\u00e0 dal 1956 nella gestione delle cave di marmo, punto di forza dell'economia del paese, e quello della pietra piegata, che narra l'uso del marmo nella storia.\nL'economia prevalente nella frazione di Levigliani \u00e8 oggi l'attivit\u00e0 estrattiva, ci sono infatti 5 cave di marmo situate sull'immenso bacino marmifero del monte Corchia dalle quali si estraggono due tipi di marmo: l'Arabescato Corchia e il Venato Corchia . Tali cave sono oggetto di una dura battaglia ambientalista per la loro chiusura da parte del movimento No Cav. "}
{"id": "3389266", "revid": "287204", "url": "https://it.wikipedia.org/wiki?curid=3389266", "title": "Agia (Tessaglia)", "text": "Agia () \u00e8 un comune della Grecia situato nella periferia della Tessaglia (unit\u00e0 periferica di Larissa) con 13.200 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 133 a 662\u00a0km\u00b2 e la popolazione \u00e8 da 6.458 a 13.200 abitanti.\nLa citt\u00e0 di Agia fu abitata anche durante il periodo ellenistico."}
{"id": "3389267", "revid": "7", "url": "https://it.wikipedia.org/wiki?curid=3389267", "title": "La ni\u00f1a de tus ojos", "text": ""}
{"id": "3389269", "revid": "110157", "url": "https://it.wikipedia.org/wiki?curid=3389269", "title": "Niente (Alessandra Amoroso)", "text": "Niente \u00e8 una canzone tradotta da Pippo Kaball\u00e0 e prodotta da Dado Parisini. Si tratta di una cover di un successo del gruppo musicale messicano Camila, \"Mientes\", scritto da Domm e Velez. \u00c8 il terzo singolo estratto dal secondo album di Alessandra Amoroso, \"Il mondo in un secondo\", nonch\u00e9 nono singolo della cantante.\nIl brano.\nIl brano viene presentato per la prima volta alle date di anteprima de Il mondo in un secondo tour, il 20 e il 22 dicembre, rispettivamente al Palalottomatica di Roma e al Forum Mediolanum di Milano. Il brano viene, successivamente, interpretato durante la finale di Amici 10 da Alessandra Amoroso con Annalisa, seconda classificata dello stesso talent che ha visto Alessandra trionfatrice della ottava edizione.\nIl brano viene inserito nella compilation Wind Music Awards 2011.\nIl video.\nL'8 aprile 2011 in anteprima su Tiscali viene pubblicato il videoclip del brano. Nel videoclip l'Amoroso si prepara per il concerto al Mediolanum Forum di Assago; viene ripresa nella sua camera d'albergo, in macchina, mentre saluta la madre, dietro le quinte del concerto e mentre canta il brano durante il suo concerto."}
{"id": "3389274", "revid": "713714", "url": "https://it.wikipedia.org/wiki?curid=3389274", "title": "Barberis", "text": ""}
{"id": "3389276", "revid": "1851848", "url": "https://it.wikipedia.org/wiki?curid=3389276", "title": "Liu Pengli", "text": "\u00c8 il secondo serial killer conosciuto della storia (dalle fonti \u00e8 esistito nel 144 a.C.), oltre che uno dei pi\u00f9 prolifici di tutta la Cina dato l'elevato numero di vittime. Prima di lui vennero Le Avvelenatrici di Roma (331 a.C., sotto il consolato di Marco Claudio Marcello). Pengli fu anche un membro della nobile famiglia cinese degli Han (che contarono diversi imperatori nel territorio cinese in quell'epoca), ma non \u00e8 principalmente ricordato per questo. Della sua storia si sa ben poco; le poche informazioni che si conoscono su di lui sono state tramandate dallo storico cinese Sima Qian (\u53f8\u9a6c\u8fc1).\nBiografia.\nLa data di nascita di Liu Pengli \u00e8 sconosciuta; apparteneva alla dinastia degli Han; era il terzo figlio del principe Xiao di Liang (\u6881\u5b5d\u738b), nipote dell'imperatore Wen Han (\u6c49\u6587\u5e1d) e cugino dell'imperatore Jing Han (\u6c49\u666f\u5e1d). Aveva quattro fratelli che, in ordine di et\u00e0 decrescente, erano: Liu Mai (\u5218\u4e70), Liu Ming (\u5218\u660e), Liu Ding (\u5218\u5b9a) e Liu Bushi (\u5218\u4e0d\u8bc6).\nSima Qian cita che Liu Pengli divenne re della citt\u00e0 di Jidong (\u6d4e\u4e1c\u738b) nel 144 a.C. durante il periodo del regno dei Jing, \"quando l'imperatrice Dou (\u7aa6\u7687\u540e) pianse al principe Xiao la morte di Liang\". Gli altri quattro fratelli presero le altre parti del regno. 29 anni dopo l'instaurazione del suo governo divenne crudele e arrogante: insieme ad un modesto esercito di giovani schiavi avrebbe organizzato una moltitudine di saccheggi ai danni delle famiglie del suo regno e sequestrato loro tutto ci\u00f2 che possedevano per \u201cpuro divertimento\u201d. Durante questi assalti totalizz\u00f2 molte vittime. I suoi crimini erano conosciuti in tutto il regno, ma nessuno voleva mettersi contro una persona cos\u00ec ricca, potente, conosciuta e soprattutto brutale. La gente era cos\u00ec spaventata che aveva paura di uscire di casa la notte per paura di agguati improvvisi.\nFu solo nel ventinovesimo anno del suo regno (attorno quindi al 115 a.C.) che il figlio di una delle vittime denunci\u00f2 i suoi efferati crimini all'imperatore Jing. Conosciute le sue atrocit\u00e0, gli ufficiali della corte suprema richiesero che Liu Pengli fosse subito sentenziato a morte. Comunque l'imperatore, non sopportando il pensiero di avere suo cugino ucciso, lo pun\u00ec togliendogli ogni titolo e diritto nobiliare e lo ridusse ad un semplice cittadino. Infine lo costrinse ad andare in esilio nella regione di Shangyong (\u4e0a\u5eb8\u53bf), cio\u00e8 l'odierna Zhushan (\u7af9\u5c71\u53bf) nella provincia di Hubei (\u6e56\u5317\u7701). Le sue terre e i suoi beni vennero presi dall'imperatore Jing. Sima Qian non riport\u00f2 la data della morte e tutto ci\u00f2 che successe dopo, e di lui non ci sono stati tramandati ritratti. Con le sue oltre 100 vittime, viene considerato come uno dei peggiori serial killer della Cina e di tutta l'antichit\u00e0."}
{"id": "3389292", "revid": "287204", "url": "https://it.wikipedia.org/wiki?curid=3389292", "title": "Ciad ai Giochi della XXIX Olimpiade", "text": "Il Ciad ha partecipato alle Olimpiadi di Pechino dall'8 al 24 agosto 2008 non riuscendo per\u00f2 a vincere nessuna medaglia."}
{"id": "3389299", "revid": "729019", "url": "https://it.wikipedia.org/wiki?curid=3389299", "title": "Daniel Morgan", "text": "Si distinse durante la Guerra d'indipendenza americana, guidando con abilit\u00e0 ed energia le milizie della Virginia su numerosi campi di battaglia.\nBiografia.\nDaniel Morgan nacque nell'attuale New Jersey nel 1736 da una famiglia di ascendenza gallese. Poco si sa della sua infanzia ed adolescenza se non che, poco pi\u00f9 che ragazzo, lasci\u00f2 la casa paterna per arrivare in Virginia. Il futuro generale sapeva a malapena leggere e scrivere ed inizi\u00f2 a dedicarsi al bere e al gioco d'azzardo finendo coinvolto in numerose risse. Per guadagnarsi da vivere inizi\u00f2 a fare il bracciante, poi il sovrintendente di una segheria ed infine il capocarovana, accompagnando i pionieri oltre le montagne della Virginia. \nDurante la Guerra franco-indiana fu incaricato di condurre i convogli con i rifornimenti, ma una rissa con un superiore lo sped\u00ec davanti alla corte marziale che lo condann\u00f2 a 500 frustate. Troppe, per essere un dato attendibile: Morgan raccont\u00f2 l'episodio per tutta la vita, asserendo di averne ricevute solo 499. Nel 1757 si un\u00ec formalmente all'esercito con il grado sottotenente e combatt\u00e9 sino alla fine del conflitto.\nNel 1763 inizi\u00f2 una convivenza con la propria fidanzata, sistema di vita piuttosto scandaloso per l'epoca, che si legalizz\u00f2 in un matrimonio soltanto dieci anni e due figli pi\u00f9 tardi.\nQuando inizi\u00f2 la rivoluzione, Morgan si schier\u00f2 con gli americani, e combatt\u00e9 in Qu\u00e9bec, dove fu catturato. Rilasciato, torn\u00f2 al fronte e ricevette il comando di una formazione scelta di miliziani principalmente della Virginia che guid\u00f2 con grande abilit\u00e0 durante la campagna di Filadelfia. I soldati di Morgan, noti come i \"Morgan's Riflemen\", \"Morgan's Rifles\" o \"Virginia's Sharpshooters\", erano tiratori micidiali e guadagnarono una grande reputazione tra le file del nemico.\nTrasferito con i suoi uomini nel settore settentrionale, Morgan si distinse nella Battaglia di Saratoga; i suoi virginiani eliminarono con il fuoco dei fucili molti ufficiali britannici e quindi nella battaglia decisiva del 7 ottobre 1777 sferrarono un attacco laterale contro la fortificazione nemica pi\u00f9 importante che, in cooperazione con le truppe del generale Arnold, venne conquistata dopo un aspro combattimento.\nNel 1779 la mancata promozione a brigadier generale lo spinse alle dimissioni. Richiamato pi\u00f9 volte per la sua bravura, ignor\u00f3 sempre gli Alti Comandi e accett\u00f2 solo dopo la disfatta di Camden, e poco dopo ottenne la desiderata promozione. \nNel 1781 fu a capo della milizia che si batt\u00e9 a Cowpens, nella Carolina del Sud: un errato ordine di ritirata degli inglesi fu sfruttato da Morgan che ebbe ha la meglio sui britannici, ormai a ranghi sparsi.\nNel 1790 si ritir\u00f2 e nello stesso anno ricevette una medaglia d'oro per il valore dimostrato a Cowpens.\nMor\u00ec nel 1802."}
{"id": "3389306", "revid": "287204", "url": "https://it.wikipedia.org/wiki?curid=3389306", "title": "Rene Verheyen", "text": ""}
{"id": "3389308", "revid": "287204", "url": "https://it.wikipedia.org/wiki?curid=3389308", "title": "Vintila Cossini", "text": ""}
{"id": "3389310", "revid": "767487", "url": "https://it.wikipedia.org/wiki?curid=3389310", "title": "Classe Alano", "text": "La classe Alano di motocannoniere della Marina Militare era costituita da sei unit\u00e0 acquisite dagli Stati Uniti all'inizio degli anni cinquanta, ex mezzi da sbarco di tipo LCS(L)(Mark 3), che erano stati successivamente riclassificati nel 1949 in LSSL, cio\u00e8 di supporto per le navi da sbarco.. Sebbene portassero numerali tipici delle forze da sbarco in Italia vennero utilizzati solo come unit\u00e0 costiere e da pattugliamento.\nCostruzione.\nLe unit\u00e0 realizzate per la US Navy furono in totale 130 in tre diversi stabilimenti: Lawley &amp; Sons, George (Neponset, MA); Commercial Iron Works (Portland, OR); Albina Engine Works (Portland, OR) e potevano essere costruite in soli 10 giorni e ultimare poi l'allestimento in un paio di settimane. La realizzazione di queste unit\u00e0 venne decisa in seguito alla battaglia di Tarawa che aveva mostrato come l'intervallo di tempo tra la fine del bombardamento costiero da parte delle navi di grandi dimensioni e l'arrivo dei mezzi da sbarco sulla spiaggia, permetteva ai difensori di riorganizzarsi e questo tipo di unit\u00e0 di supporto venne progettato per colmare questo vuoto.\nCaratteristiche.\nLe unit\u00e0 vennero realizzate sullo stesso scafo delle Landing Craft Infantry, con una lunghezza di 48.3 metri un dislocamento di 250 tonnellate e un'immersione di 1,7 metri a pieno carico. L'ancora era a poppa. Le plance avevano una corazzatura, dovendo queste navi avvicinarsi alle spiagge, per dare appunto appoggio con le armi di bordo alle truppe da sbarco.\nL'apparato motore era costituito da otto motori diesel in due banchi da quattro con due assi portaelica a cui era collegato un banco di motori, con una potenza totale di 1600 hp che consentivano una velocit\u00e0 massima di 16,5 nodi con una velocit\u00e0 di crociera di 12 nodi che consentivano un'autonomia di 5500 miglia.\nL'armamento principale era costituito da dieci lanciarazzi, posizionati verso la zona prodiera, e tre cannoni. A prua vi era un cannone da 76/50mm utile sia in funzione antiaerea che per il tiro contro bersagli costieri e un impianto antiaereo da 40mm singolo o binato, con un altro impianto antiaereo binato da 40mm nella zona poppiera. Completavano l'armamento quattro mitragliere da 20mm e quattro mitragliatrici da 12,7mm e nella zona prodiera erano collocati degli idranti antincendio.\nLe navi erano dotate di un generatore di fumo che veniva utilizzato per oscurare i mezzi da sbarco che si avvicinavano alla spiaggia.\nSeconda guerra mondiale.\nNel corso della seconda guerra mondiale vennero impiegate nel Pacifico, principalmente per il supporto alle forze di sbarco su spiagge, ma vennero anche utilizzate con compiti di picchetto radar e nella lotta antincendio.\nIl primo impiego di queste navi nel teatro del Pacifico \u00e8 stato nella battaglia di Iwo Jima. Dopo aver preso parte allo sbarco di Okinawa molte di queste navi vennero utilizzate con funzioni picchetto radar.\nNella campagna del Borneo queste unit\u00e0 hanno preso parte agli sbarchi a Tarakan e Balikpapan.\nIl trasferimento alla Marina Militare.\nAl termine del conflitto le navi superstiti tornarono negli Stati Uniti. Alcune vennero riallestite per la guerra di Corea, molte vennero trasferite a nazioni amiche come Giappone, Francia, Corea del sud, Grecia e altre nazioni, tra cui l'Italia.\nLe unit\u00e0 destinate alla Marina Militare Italiana vennero modificate in funzione del loro ruolo direttamente negli Stati Uniti nel 1949. Dopo l'invio in Italia vennero modificati ulteriormente, con la rimozione del cannone da 76/50\u00a0mm, sostituito da un cannone da 40/56mm singolo e vennero aumentate le armi contraeree. Alcune unit\u00e0 ebbero sostituite le apparecchiature radar.\nServizio.\nLe unit\u00e0 destinate alla Marina Militare, gli LSS(L) 118, 62, 34, 64, 63 e 38 furono presi in consegna da equipaggi italiani il 25 luglio 1951, a Jacksonville in Florida e ribattezzati rispettivamente Spinone, Mastino, Alano, Segugio, Molosso e Bracco. Le cannoniere, dopo un breve periodo di addestramento iniziale, lasciarono New York il 9 ottobre 1951 per le isole Bermuda da dove avrebbe dovuto iniziare la traversata dell'Atlantico verso l'Italia. Al comando della squadriglia di cannoniere era il capitano di fregata Athos Fraternale, un pluridecorato e celebre comandante di sommergibili che nel corso della guerra aveva operato in Atlantico. Le navi raggiunsero Brindisi solamente il 3 dicembre successivo, dopo aver fatto scalo a Gibilterra, con un ritardo di circa 30 giorni sulle previsioni. dovuto alla riparazione di una serie di avarie agli apparati motore che ne ritardarono la partenza.\nLe unit\u00e0 della classe Cani vennero principalmente impiegate in compiti di pattugliamento, di vigilanza pesca e di appoggio alle squadriglie di motosiluranti in Adriatico operando principalmente da Taranto, Brindisi, Ancona e Venezia; In alternativa ai compiti primari vennero anche impiegate per compiti addestrativi a disposizione delle Scuole, tornando per qualche tempo, nella prima met\u00e0 degli anni sessanta, anche all'originario impiego come mezzi d'appoggio per operazioni anfibie nell'ambito delle forze navali da sbarco italiane che in quel periodo erano state appena ricostituite. All'approssimarsi della conclusione del loro periodo di attivit\u00e0, furono concentrate a Venezia dove, alternando periodi in posizione di armamento o di riserva, sino all'inizio degli anni settanta. Durante il periodo in cui le navi vennero tutte dislocate a Venezia a pi\u00f9 riprese, un paio di unit\u00e0 alla volta venivano armate con successo da equipaggi composti per intero da personale richiamato temporaneamente in servizio per addestramento.\nL'Alano lasci\u00f2 il servizio nel 1971, le altre cinque cannoniere vennero radiate nel 1974, a trent'anni dal varo e dopo pi\u00f9 di un ventennio trascorso con le insegne italiane."}
{"id": "3389311", "revid": "765341", "url": "https://it.wikipedia.org/wiki?curid=3389311", "title": "Carlo Tito di Borbone-Napoli", "text": "Biografia.\nNato nella Reggia di Caserta presso Napoli, fu creato Duca di Calabria, tradizionale titolo dell'erede al trono; il precedente a portare detto titolo era lo zio paterno Filippo, escluso dalla successione per demenza.\nLa sua nascita, primogenito maschio della coppia reale , permise alla madre, Maria Carolina d'Asburgo-Lorena un seggio nel Consiglio di Stato, centro della politica statale, come prescritto dal contratto nuziale. \nCarlo Tito avrebbe dovuto sposare, (se non fosse morto), sua cugina Maria Antonia di Parma , infatti Maria Antonia aveva solo un anno in pi\u00f9 di Carlo Tito, ma la morte prematura di Carlo Tito fece sfumare il progetto.\nCarlo Tito mor\u00ec di vaiolo a tre anni, esattamente come poi sarebbe accaduto ai fratelli Maria Cristina e Giuseppe. Con il resto della famiglia \u00e8 sepolto nella Basilica di Santa Chiara."}
{"id": "3389312", "revid": "767487", "url": "https://it.wikipedia.org/wiki?curid=3389312", "title": "Sintone", "text": "Il sintone \u00e8 un concetto introdotto da Elias James Corey nell'ambito dell'analisi retrosintetica. Rappresenta una unit\u00e0 strutturale all'interno di una molecola che in seguito a una reazione chimica \u00e8 convertibile nel prodotto desiderato.\nEsempio.\nPer la sintesi dell'acido fenilacetico \u00e8 possibile identificare, tramite l'analisi retrosintetica, due sintoni: il gruppo \"-COOH\" e il gruppo \"PhCH2+\". Nessuno di questi due rappresenta una specie reale, ma l'anione cianuro e il bromuro di benzile sono due \"equivalenti sintetici\" che possono essere utilizzati per ottenere il prodotto finale desiderato.\nLa sintesi dell'acido fenilacetico pu\u00f2 essere quindi realizzata attraverso i seguenti due stadi che implicano rispettivamente una sostituzione nucleofila e una successiva idrolisi:"}
{"id": "3389318", "revid": "124562238", "url": "https://it.wikipedia.org/wiki?curid=3389318", "title": "Genoa Cricket and Football Club 1907-1908", "text": "Questa voce raccoglie le informazioni riguardanti il Genoa Cricket and Football Club nelle competizioni della stagione 1907-1908.\nStagione.\nNel 1908 la Federazione decise di riservare il massimo torneo italiano alle squadre senza stranieri. Di conseguenza il Milan campione in carica, il Genoa e il rifiutarono di partecipare. Al fronte dei contestatori si un\u00ec la Juventus dopo la propria eliminazione da parte della . Viste le forti e influenti opposizioni, la Federazione rinunci\u00f2 alla linea autarchica dopo la conclusione del campionato.\nIl Genoa partecip\u00f2 cos\u00ec solo alla Coppa Goetzlof, che si aggiudic\u00f2, e alla Palla Dapples.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica\nRisultati.\nPrima Categoria.\nIl Genoa non disput\u00f2 alcun incontro ufficiale nel 1908. Partecip\u00f2 solamente alla Palla Dapples e alla Coppa Goetzlof."}
{"id": "3389319", "revid": "486946", "url": "https://it.wikipedia.org/wiki?curid=3389319", "title": "Aeroporto di Skopje", "text": ""}
{"id": "3389321", "revid": "486946", "url": "https://it.wikipedia.org/wiki?curid=3389321", "title": "Aeroporto di Skopje Alessandro Magno", "text": ""}
{"id": "3389326", "revid": "1543377", "url": "https://it.wikipedia.org/wiki?curid=3389326", "title": "Jaime Herrera Beutler", "text": "Biografia.\nJaime Lynn Herrera \u00e8 nato a Glendale, in California, figlia di Candice Marie (Rough) e Armando D. Herrera. \u00c8 cresciuta a Ridgefield, dove suo padre, di origine messicana, era un litografo. Ha studiato a casa fino alla nona elementare e si \u00e8 diplomata alla Prairie High School , dove ha giocato a basket. Nel 2004, Herrera ha conseguito una laurea in comunicazione presso l'Universit\u00e0 di Washington.\nHerrera ha lavorato come stagista sia al Senato dello Stato di Washington che a Washington, DC, presso l'Ufficio per gli affari politici della Casa Bianca. Nel 2004 \u00e8 stata stagista presso l'ufficio del senatore dello Stato di Washington Joe Zarelli, che in seguito ha sostenuto le sue campagne. \u00c8 stata anche assistente legislativo di alto livello della deputata Cathy McMorris Rodgers.\nHerrera Beutler, repubblicana, \u00e8 stata nominata alla Camera dei rappresentanti di Washington nel 2007 per sostituire Richard Curtis, che si era dimesso in seguito ad uno scandalo sessuale. Ha poi vinto le elezioni del 2008 per mantenere il suo seggio con il 60% dei voti. \nNel 2010, \u00e8 stata eletta per rappresentare il terzo distretto congressuale di Washington al Congresso degli Stati Uniti. Da allora Herrera Beutler \u00e8 stata rieletta quattro volte e, a partire dalle elezioni del 2018, \u00e8 solo uno dei due repubblicani a rappresentare un distretto sulla costa occidentale degli Stati Uniti (l'altro \u00e8 Don Young dell'Alaska). \nHa guadagnato l'attenzione nazionale dopo che sua figlia \u00e8 nata con una particolare patologia denominata sequenza di Potter."}
{"id": "3389329", "revid": "1305772", "url": "https://it.wikipedia.org/wiki?curid=3389329", "title": "Battle Isle", "text": "Battle Isle \u00e8 un videogioco strategico a turni pubblicato da Blue Byte Software nel 1991. Consiste in battaglie tra unit\u00e0 militari futuristiche su una griglia esagonale, contro il computer o tra due giocatori sullo stesso computer; in entrambi i casi lo schermo \u00e8 diviso a met\u00e0 ed \u00e8 possibile vedere le mosse dell'avversario nella sua met\u00e0.\nSerie.\n\"Battle Isle\" ha dato inizio a una serie di giochi."}
{"id": "3389337", "revid": "466539", "url": "https://it.wikipedia.org/wiki?curid=3389337", "title": "Raymond Orteig", "text": "Biografia.\nOrteig era nato nel sud della Francia, a Louvie-Juzon, vicino B\u00e9arn, ma emigr\u00f2 all'et\u00e0 di 12 anni, arrivando a New York il 13 ottobre 1882 per raggiungere uno zio che viveva nella citt\u00e0. Inizi\u00f2 a lavorare sugli autobus e come barista, ma presto riusc\u00ec ad acquisire due hotel, l'Hotel Lafayettee il Brevoort Hotel nel Greenwich Village.\nOrteig offr\u00ec il premio con il suo nome nel 1919, dopo aver preso parte a una cena in onore dell'asso dell'aviazione Eddie Rickenbacker. Molti dei discorsi della serata vertevano sull'amicizia tra francesi e americani e Rickenbacher sperava nel giorno in cui le due nazioni sarebbero state collegate per via aerea. Rickenbacher ricord\u00f2 che fu molto colpito dai contatti avuti con una delegazione di piloti francesi, membri di una delegazione inviata a New York durante la prima guerra mondiale nel 1917-18 per aiutare gli Stati Uniti a costituire la propria forza aerea. \nIl premio Orteig fu vinto nel 1927 da Charles Lindbergh, che effettu\u00f2 la prima trasvolata atlantica in 34 ore, tra il 21 e il 22 maggio, a bordo del velilovo Spirit of St. Louis."}
{"id": "3389339", "revid": "460592", "url": "https://it.wikipedia.org/wiki?curid=3389339", "title": "Black metal sinfonico", "text": ""}
{"id": "3389340", "revid": "599013", "url": "https://it.wikipedia.org/wiki?curid=3389340", "title": "Fernando Livramento", "text": "Carriera.\nNelle stagioni 2007-2008 e 2008-2009 ha militato nella Primeira Liga tra le file del Rio Ave, mentre la stagione successiva ha vestito la maglia del Pa\u00e7os de Ferreira sempre in massima serie."}
{"id": "3389346", "revid": "695564", "url": "https://it.wikipedia.org/wiki?curid=3389346", "title": "Electronic rock", "text": ""}
{"id": "3389349", "revid": "288300", "url": "https://it.wikipedia.org/wiki?curid=3389349", "title": "Ant\u00f3nio Fernando Amado Livramento", "text": ""}
{"id": "3389350", "revid": "1543377", "url": "https://it.wikipedia.org/wiki?curid=3389350", "title": "Grizzly I", "text": "Il Grizzly I era un carro armato incrociatore canadese ed era sostanzialmente un M4 Sherman modificato: questo veicolo, rispetto al famoso carro americano, aveva una corazzatura pi\u00f9 spessa e inclinata, aveva una gittata pi\u00f9 lunga, e, soprattutto era dotato di cingoli prodotti dalla Canada Dry Pin.\nStoria.\nDopo che la Francia croll\u00f2, fu deciso che il Canada avrebbe dovuto produrre da s\u00e9 i propri carri armati destinati alle proprie divisioni corazzate, invece che essere rifornito dal Regno Unito o dagli Stati Uniti. Poich\u00e9 vi era necessit\u00e0 di iniziare al pi\u00f9 presto la produzione, il progetto del carro fu basato su quello dellM3\" americano. Le limitazioni di quel progetto, per\u00f2, portarono a una vasta revisione dell'intero mezzo, giungendo cos\u00ec alla creazione del carro armato \"Ram\". Questo mezzo fu prodotto nei nuovi stabilimenti della \"Montreal Locomotive Works\". Il \"Ram\" era molto adatto per l'addestramento ma la comparsa dell'M4 Sherman e la sua netta superiorit\u00e0 rispetto al modello precedente port\u00f2 ad una interruzione della linea produttiva del \"Ram\" in favore di quella del Grizzly\"', nell'agosto del 1943. La produzione del \"Grizzly\" fu fermata non appena la produzione americana di veicoli corazzati fu sufficiente a rifornire gli Alleati. Essa fu dunque sostituita dalla produzione del semovente \"Sexton\", basato sul \"Ram\".\nIl \"Grizzly\" differiva dall\"'M4\" nelle ruote motrici, da 17 denti (anzich\u00e9 i 13 dello Sherman) e cingoli della \"CDP\", pi\u00f9 semplici e privi di parti in gomma.\nDopo la guerra, un certo numero di \"Grizzly\" e di \"Sexton\" furono venduti al Portogallo ai fini del programma di assistenza NATO. Quei mezzi servirono nelle forze armate portoghesi fino al loro ritiro definitivo negli anni '80."}
{"id": "3389357", "revid": "47767", "url": "https://it.wikipedia.org/wiki?curid=3389357", "title": "Scally", "text": " \nScally \u00e8 un cognome di origine irlandese.\nVariazioni:\nOrigine.\nScally \u00e8 una versione inglese del gaelico \"O'Scolaidhe\" che significa \"discendente dello scienziato\"."}
{"id": "3389360", "revid": "466539", "url": "https://it.wikipedia.org/wiki?curid=3389360", "title": "Premio Orteig", "text": "Il premio Orteig fu un premio in denaro di 25.000 dollari indetto il 19 maggio 1919 dal famoso imprenditore e proprietario di hotel Raymond Orteig al primo aviatore appartenente ad uno Stato alleato in grado di volare non-stop da New York a Parigi o viceversa.\nStoria.\nLa notizia fece molto clamore negli ambienti dell'aviazione, ma per i primi 5 anni non ci furono pretendenti. A questo punto Orteig rinnov\u00f2 l'offerta per altri cinque anni e solo nel 1924, quando lo stato della tecnologia aeronautica divenne avanzato, molti concorrenti richiesero l'iscrizione per il premio. Numerosi aviatori si cimentarono ma ebbero risultati infruttuosi.\nPer aspettare un vincitore bisogn\u00f2 attendere il 1927, con Charles Lindbergh ed il suo aereo \"Spirit of St. Louis\". Egli scelse di volare da solo, anche se questo non era un requisito del premio e gli impose di essere al posto di comando per pi\u00f9 di 30 ore. Lindbergh fu sia il primo pilota solista sia il primo statunitense ad attraversare l'Atlantico senza scalo in un aereo ad ala fissa (piuttosto che un dirigibile), e divenne subito un eroe nazionale. Il suo volo fu seguito dal \"boom Lindbergh\", una fioritura dell'interesse pubblico nel trasporto aereo."}
{"id": "3389362", "revid": "460592", "url": "https://it.wikipedia.org/wiki?curid=3389362", "title": "Vempire", "text": ""}
{"id": "3389370", "revid": "53508", "url": "https://it.wikipedia.org/wiki?curid=3389370", "title": "Orteig Prize", "text": ""}
{"id": "3389375", "revid": "287204", "url": "https://it.wikipedia.org/wiki?curid=3389375", "title": "Kark\u00f9", "text": ""}
{"id": "3389381", "revid": "41824", "url": "https://it.wikipedia.org/wiki?curid=3389381", "title": "Herrenvolk", "text": ""}
{"id": "3389389", "revid": "767487", "url": "https://it.wikipedia.org/wiki?curid=3389389", "title": "Martyrion", "text": "Il martyrion (greco antico) o martyrium (latino) \u00e8 una chiesa tipica dell'arte bizantina, costruita sulla tomba di un martire o sul luogo in cui era avvenuta la sua morte e dedicata al suo culto. Diffusasi a partire dal IV secolo, poteva consistere in una semplice edicola o in una basilica, detta \"basilica martiriale\" (in questo caso la tomba era posizionata sotto la parte presbiterale), e spesso comprendeva altre sepolture.\nPrende lo stesso nome una particolare tipologia di \"cella memoriae\", gli edifici funerari tipici dell'epoca paleocristiana.\nIn genere era un edificio a cupola, a pianta centrale e/o a croce greca.\nEsempi.\nEsempi di \"martyria\" in Roma:"}
{"id": "3389390", "revid": "15756", "url": "https://it.wikipedia.org/wiki?curid=3389390", "title": "Democrazia etnica", "text": "La democrazia etnica \u00e8 una forma di governo democratica in cui un gruppo etnico-religioso e il suo punto di vista predomina nettamente anche se sono garantiti i diritti civili e politici a tutti. In questa forma di governo sia gli appartenenti al gruppo etnico predominante, sia le minoranze sono in grado di partecipare al processo politico di formulazione delle decisioni e in questo si differenzia dalla etnocrazia, nella quale il diritto di voto pu\u00f2 essere limitato ad un gruppo etnico solo (Herrenvolk).\nIl termine \"democrazia etnica\" fu introdotto dal sociologo Sammy Smooha dell'Universit\u00e0 di Haifa in un libro pubblicato nel 1989.\nModello di democrazia etnica secondo Smooha.\nSmooha definisce 8 passaggi fondamentali nella formazione di una democrazia etnica:\nSmooha definisce anche 10 condizioni che possono portare allo stabilirsi di una democrazia etnica:\nApplicazione del modello.\nIl modello \u00e8 stato applicato dai ricercatori a numerosi stati, con vari livelli di corrispondenza.\nIsraele.\nSammy Smooha ritiene che Israele possa essere considerato come l'archetipo della democrazia etnica.\nLettonia ed Estonia.\nGli studiosi si dividono sulla classificazione della Lettonia e dell'Estonia, spaziando dalla liberaldemocrazia\n alla democrazia etnica all'etnocrazia. Priit J\u00e4rve, \"Senior Analyst\" allo \"European Centre for Minority Issues\", ha applicato il modello di Smooha sull'Estonia e sostiene che essa sia a met\u00e0 strada fra una democrazia etnica e un sistema di controllo di polizia.\nSlovacchia.\nIl nazionalismo slovacco affonda le sue radici nella lingua e nell'etnia. Smooha scrive:\nDemocrazie islamiche.\nAlcune democrazie islamiche riconoscendo l'Islam come unica religione di Stato, sono democrazie etniche identificando l'appartenenza allo stato con i valori dell'etnia predominante."}
{"id": "3389406", "revid": "39054841", "url": "https://it.wikipedia.org/wiki?curid=3389406", "title": "Y\u0101sser \u02bfAraf\u0101t", "text": ""}
{"id": "3389407", "revid": "39054833", "url": "https://it.wikipedia.org/wiki?curid=3389407", "title": "Mu\u1e25ammad \u02bfAbd al-Ra\u1e25m\u0101n \u02bfAbd al-Ra\u02be\u016bf al-Qudwa al-\u1e24usayn\u012b", "text": ""}
{"id": "3389408", "revid": "39054858", "url": "https://it.wikipedia.org/wiki?curid=3389408", "title": "Ab\u016b \u02bfAmm\u0101r", "text": ""}
{"id": "3389410", "revid": "39054942", "url": "https://it.wikipedia.org/wiki?curid=3389410", "title": "Jos\u00e9 Jo\u00e3o Altafini", "text": ""}
{"id": "3389414", "revid": "39054996", "url": "https://it.wikipedia.org/wiki?curid=3389414", "title": "Leslie William Nielsen", "text": ""}
{"id": "3389415", "revid": "173469", "url": "https://it.wikipedia.org/wiki?curid=3389415", "title": "Maria Anna d'Austria (1610-1665)", "text": ""}
{"id": "3389416", "revid": "173469", "url": "https://it.wikipedia.org/wiki?curid=3389416", "title": "Maria Anna d'Austria (1634-1696)", "text": ""}
{"id": "3389418", "revid": "173469", "url": "https://it.wikipedia.org/wiki?curid=3389418", "title": "Maria Anna d'Austria (1683-1754)", "text": ""}
{"id": "3389420", "revid": "173469", "url": "https://it.wikipedia.org/wiki?curid=3389420", "title": "Maria Anna d'Austria (1718-1744)", "text": ""}
{"id": "3389421", "revid": "173469", "url": "https://it.wikipedia.org/wiki?curid=3389421", "title": "Maria Anna d'Austria (1738-1789)", "text": ""}
{"id": "3389422", "revid": "173469", "url": "https://it.wikipedia.org/wiki?curid=3389422", "title": "Maria Anna d'Austria (1770-1809)", "text": ""}
{"id": "3389424", "revid": "173469", "url": "https://it.wikipedia.org/wiki?curid=3389424", "title": "Maria Anna d'Austria (1804-1858)", "text": ""}
{"id": "3389426", "revid": "173469", "url": "https://it.wikipedia.org/wiki?curid=3389426", "title": "Maria Anna di Spagna", "text": ""}
{"id": "3389429", "revid": "339392", "url": "https://it.wikipedia.org/wiki?curid=3389429", "title": "Anna di Schweidnitz-Jauer", "text": ""}
{"id": "3389430", "revid": "339392", "url": "https://it.wikipedia.org/wiki?curid=3389430", "title": "Anna von Schweidnitz", "text": ""}
{"id": "3389432", "revid": "767487", "url": "https://it.wikipedia.org/wiki?curid=3389432", "title": "Crist\u00f3bal M\u00e1rquez Crespo", "text": "Carriera.\nClub.\n\u00c8 stato promosso in prima squadra nell'estate 2010. Debutta ufficialmente nella Primera Divisi\u00f3n il 15 gennaio 2011, nella gara vinta per 4-2 contro l'. In quel match Crist\u00f3bal entro al minuto '41 del secondo tempo sostituendo Borja Valero."}
{"id": "3389439", "revid": "287204", "url": "https://it.wikipedia.org/wiki?curid=3389439", "title": "Jacquelyn Mayer", "text": " In seguito \u00e8 diventata una speaker motivazionale, dopo essersi salvata da un ictus che l'aveva quasi uccisa all'et\u00e0 di ventotto anni. A suo nome \u00e8 stato fondato un centro di riabilitazione all'interno del Providence Hospital di Sandusky. \u00c8 inoltre portavoce della American heart Association.\nJaqueline Mayer \u00e8 membro della Ohio Women's Hall of Fame, in cui \u00e8 stata inserita nel 1997. Nella primavera del 2001, la Mayer \u00e8 stata insignita della prima laurea honoris causa del Lourdes College di Sylvania in Ohio. Inoltre una sezione della strada State Route 2 che parte dalla Contea di Erie \u00e8 chiamata \"Jackie Mayer Miss America Highway\" in suo onore.\nJaquelin Mayer ha avuto due figli: Bill Townsend, uno dei cofondatori di Lycos, e Kelly Rostic, ex anchorwoman della NBC e della Fox."}
{"id": "3389443", "revid": "6923", "url": "https://it.wikipedia.org/wiki?curid=3389443", "title": "MV Agusta-Bimota 600", "text": ""}
{"id": "3389447", "revid": "1543377", "url": "https://it.wikipedia.org/wiki?curid=3389447", "title": "Grande Assia", "text": "La Grande Assia (in tedesco: \"Gro\u00df-Hessen\", in inglese: \"Greater Hesse\") fu uno Stato della Germania dal 1945 al 1946 formatosi dopo il crollo del Terzo Reich e durante l'occupazione alleata del Paese. La capitale era a Wiesbaden.\nStoria.\nFormazione.\nLa Grande Assia si form\u00f2 con le parti di due stati tedeschi dissolti dopo la fine della Seconda Guerra Mondiale:\nLa rimanente provincia dell'Assia, l'Assia Renana (\"Rheinhessen\", capitale: Magonza) e la parte occidentale della provincia di Nassau (contenente il Westerwald, parte del Taunus e la zona del fiume Lahn) divennero parte della zona di occupazione francese e fanno parte oggi del moderno Stato di Renania-Palatinato. La separazione dell'Assia Renana dalla Grande Assia caus\u00f2 a Magonza la perdita dei suoi sei distretti.\nUn gran numero di cambi territoriali avvennero anche nel piccolo: l'enclave di Bad Wimpfen, che precedentemente era appartenuta alla provincia assiana di Starkenburg, divenne parte dello Statovillaggio di W\u00fcrttemberg-Baden, amministrato dagli americani. Una piccola parte della provincia prussiana dell'Assia, contenente tra gli altri la cittadina di Smalcalda, pass\u00f2 alla zona di amministrazione sovietica come parte dello Stato di Turingia.\nLa nuova capitale dell'Assia.\nQuando gli americani definirono la fondazione dello Stato della Grande Assia, non diedero specifiche informazioni circa la capitale. Quattro citt\u00e0 vennero considerate per la nuova capitale:\nAmministrazione.\nOltre allo stabilire Wiesbaden come nuova capitale dell'Assia, il 12 ottobre 1945 venne installato quale presidente di stato il professore di liceo Karl Geiler. Geiler rimpiazzo il politico filonazista Ludwig Bergstr\u00e4sser.\nIl 22 novembre 1945 venne introdotta la costituzione della Grande Assia (\"Staatsgrundgesetz des Staates Gro\u00df-Hessen\"). Questa costituzione venne sospesa il 1\u00ba dicembre 1946 con la fondazione del moderno Stato dell'Assia."}
{"id": "3389453", "revid": "1522738", "url": "https://it.wikipedia.org/wiki?curid=3389453", "title": "Partito Russo in Estonia", "text": "Il Partito Russo in Estonia (in estone: \"Vene Erakond Eestis\" - VEE; ) \u00e8 stato un partito politico estone fondato nel 1994 come successore dell'Unione Popolare Russa in Estonia (\"Vene Rahvuslik Liit Eestis\"), costituitasi nel 1920. Nel 2012 \u00e8 confluito nel Partito Socialdemocratico.\nIl partito perseguiva l'obiettivo di difendere i russi in Estonia."}
{"id": "3389454", "revid": "1543377", "url": "https://it.wikipedia.org/wiki?curid=3389454", "title": "Ana Griselda Vegas", "text": " La modella \u00e8 stata la rappresentante ufficiale del Venezuela a Miss Universo 1961, concorso tenuto a Miami Beach, California, il 1\u00ba luglio 1961, dove per\u00f2 non \u00e8 riuscita ad entrare nella rosa delle prime quindici finaliste."}
{"id": "3389456", "revid": "6923", "url": "https://it.wikipedia.org/wiki?curid=3389456", "title": "Campionati mondiali giovanili di pallanuoto", "text": "I campionati mondiali giovanili di pallanuoto (\"FINA World Junior Water Polo Championships\") sono la maggiore manifestazione mondiale organizzata dalla FINA dedicata agli atleti under-20 nella quale si assegnano i titoli mondiali giovanili della pallanuoto.\nLa rassegna si svolge biennalmente negli anni dispari sin dal 1981 (il torneo femminile dal 1995). A partire dal 2012 verr\u00e0 disputata una nuova competizione dedicata agli atleti under-18 (\"FINA World Youth Water Polo Championships\") che si svolger\u00e0 biennalmente negli anni pari."}
{"id": "3389459", "revid": "767487", "url": "https://it.wikipedia.org/wiki?curid=3389459", "title": "Erich Juskowiak", "text": ""}
{"id": "3389463", "revid": "124008348", "url": "https://it.wikipedia.org/wiki?curid=3389463", "title": "Autoritratto di Tiziano (disegno)", "text": "L'Autoritratto di Tiziano Vecellio \u00e8 un disegno a gesso nero su carta (12x9,9 cm), databile al periodo 1560-1570.\nStoria.\nRiemerso dall'oblio nel 2002, negli USA, questo disegno \u00e8 stato esposto di recente in Italia come \"Autoritratto di Tiziano\" in tre diverse mostre (Belluno 2007-2008, San Secondo di Pinerolo 2013, Venezia 2014), suscitando grande interesse e un vasto consenso sull'attribuzione da parte degli specialisti di pittura veneta del XVI secolo per la sua qualit\u00e0 e la raffinata tecnica.\nLa storia critica del disegno inizia nel 2003, quando esso fu pubblicato da W.R. Rearick sul frontespizio del primo numero di \"Studi tizianeschi\", rivista del neonato Centro Studi Tiziano e Cadore. In quella circostanza lo studioso accompagn\u00f2 l'immagine con una breve nota, nella quale il disegno veniva riconosciuto come ritratto di Tiziano eseguito dal vivo (\u00abQuesto \u00e8 l'unico disegno conosciuto che ritragga Tiziano dal vivo\u00bb).\nIl foglio veniva attribuito in via provvisoria a Giuseppe Porta, detto il Salviatino, verso il 1562, quando questi stava per lasciare Venezia per recarsi a Roma, chiamato a proseguire la decorazione a fresco della Sala Regia in Vaticano rimasta incompiuta a causa della morte del suo maestro Francesco Salviati.\nA conforto della sua cauta ipotesi attributiva Rearick suggeriva un generico confronto con disegni preparatori di dettagli degli affreschi vaticani.\nTale riferimento a G. Porta da parte di Rearick non ha riscosso consensi presso gli specialisti ed \u00e8 stato decisamente escluso da David Mc Tavish (autore della monografia di riferimento sul pittore) sia oralmente, sia in una comunicazione scritta con i proprietari, e da David Rosand, decano degli studi tizianeschi, nei suoi interventi del 2007 e 2009.\nFu proprio quest'ultimo il primo ad attribuire risolutamente il foglio a Tiziano, limitandosi a riconoscervi una vaga affinit\u00e0 con il disegno che Giuseppe Porta, stando a Vasari, aveva realizzato per essere tradotto nella xilografia col ritratto di Francesco Marcolini, il principale editore veneziano del Cinquecento. \nTale disegno, peraltro, per la sua alta qualit\u00e0 \u00e8 stato talora accostato alla mano dello stesso Tiziano (intimo amico di Marcolini), al pari di quello che il grande maestro realizz\u00f2 per la xilografia col ritratto di Ludovico Ariosto che accompagn\u00f2 l'edizione definitiva dell\"'Orlando furioso\" (Ferrara, 1532).\nDavid Rosand collega stilisticamente, compositivamente e cronologicamente il disegno in primo luogo all'\"Autoritratto\" del Prado, nonostante l'opposto direzionamento del profilo, mettendolo in relazione anche con gli autoritratti contenuti nell\"'Allegoria della Prudenza\" della National Gallery di Londra e nell'estrema \"Piet\u00e0\", eseguita per la sua cappella funeraria e conservata presso le Gallerie dell'Accademia di Venezia. Lo studioso americano rileva l'impossibilit\u00e0 di avvicinare il foglio a uno qualsiasi degli altri maestri maggiori attivi a Venezia nella seconda met\u00e0 del XVI secolo. Nella sua analisi formale, Rosand sottolinea il \u201ctratto spontaneo e sicuro\u201d del disegno e il fatto che \u201cl'intera composizione \u00e8 contraddistinta da una straordinaria coerenza e unit\u00e0\u201d.\nDopo l'esposizione nella mostra \"Tiziano: i volti e l'anima\", nel 2014 il disegno \u00e8 stato oggetto di una mostra monografica presso il Museo Correr di Venezia. Per l'occasione \u00e8 stato prodotto un catalogo scientifico, in cui sono raccolti saggi di alcuni riconosciuti studiosi della ritrattistica di Tiziano, tutti concordi nel ritenere il disegno un'importante aggiunta al catalogo del maestro.\nNel suo lungo scritto Luba Freedman segnala la cura dedicata da Tiziano alla scelta e alla preparazione del piccolo foglio di carta color avorio al fine di conferirgli l'impressione della pergamena, supporto durevole e particolarmente pregiato al quale venivano affidati i principali atti formali della Repubblica di Venezia, di cui Tiziano era il pittore ufficiale. La Freedman sottolinea la plasticit\u00e0 tridimensionale del profilo e l'estrema finezza dell'esecuzione, particolarmente efficace nella resa dell'occhio, del naso aquilino, dell'orecchio, della guancia e delle rugosit\u00e0 della tempia, con effetti marcatamente pittorici strettamente affini allo stile dei dipinti tardi di Tiziano, a partire proprio dai suoi due Autoritratti di Berlino e Madrid. La studiosa connette, inoltre, le ridotte dimensioni del foglio alla sua destinazione funzionale: ella ritiene, infatti, che la piccola carta trovasse la sua sede naturale all'interno di una lettera piegata in quattro, prezioso dono, ma anche sorta di ambasceria, da indirizzare a una personalit\u00e0 politico di primo piano. A tale proposito, suggerisce l'ipotesi che il destinatario della missiva e del dono ivi accluso possa essere stato Antonio P\u00e9rez, segretario di Stato di Castiglia e membro influente della corte asburgica di Spagna, collezionista anche di altre opere di Tiziano. \nNel suo saggio di catalogo, Jodi Cranston colloca il disegno nel contesto delle immagini in cui Tiziano, soprattutto a partire dalla met\u00e0 del Cinquecento, fissa la propria fisionomia per il tramite di vari materiali e tecniche, sottolineando il ruolo che queste hanno giocato nell'affermazione dell'autoritratto come genere autonomo nell'arte italiana del XVI secolo. Essa rileva come in nessuno dei suoi autoritratti Tiziano abbia optato per la tradizionale visione frontale, prediligendo una modalit\u00e0 rappresentativa pi\u00f9 oggettiva e per cos\u00ec dire in terza persona, dando vita a una \u201crappresentazione di s\u00e9 come altro\u201d che si traduce in uno sguardo \u201cdistolto dallo spettatore e diretto fuori dal campo pittorico\u201d. Non esclude, infine, che questo autoritratto possa essere servito come studio preparatorio per il dipinto del Prado, oppure come una \u00abRappresentazione \u2018autorizzata' di Tiziano creata per un altro medium artistico inteso a pubblicizzare il volto del pittore\u00bb.\nJoanna Woods Marsden analizza le varie rappresentazioni di Tiziano nell'ordine cronologico della loro esecuzione e nel quadro del processo di rivendicazione degli artisti rinascimentali del proprio status di intellettuali, il cui lavoro, lungi dal rientrare nel novero delle attivit\u00e0 meccaniche, meritava di essere collocato nell'Olimpo delle Arti Liberali dal quale era tradizionalmente escluso. Nelle proprie rappresentazioni, compreso il disegno qui in oggetto, Tiziano in effetti si \u00e8 sempre impegnato a enfatizzare la dimensione concettuale e non meramente manuale del proprio operato, come emerge nella grande xilografia eseguita da Giovanni Britto verso il 1550 su disegno dello stesso Tiziano, in cui il maestro si raffigura con uno stilo in mano nell'atto di disegnare o scrivere su una tavoletta, e nei due Autoritratti di Berlino e Madrid.\nLa Woods Marsden analizza anche le tre medaglie con l'effigie dell'artista, i primi ritratti indipendenti di Tiziano, nelle quali la sua fisionomia \u00e8 sempre raffigurata di profilo: da quella attribuita a Leone Leoni, databile intorno al 1537 e accompagnata dall'iscrizione \u201cTIZIANO PICTOR ET EQUES\u201d, a quella di Pastorino de' Pastorini del 1545, e quella pi\u00f9 grande (103 mm di diametro), ma di pi\u00f9 modesta qualit\u00e0, opera di Agostino Ardenti, databile al principio del settimo decennio del Cinquecento, che mostra Tiziano con in mano un piccolo ritratto incorniciato del figlio Orazio.\nLa studiosa propone infine l'ipotesi che il disegno sia nato come materiale preparatorio, e sin quasi documentario, di supporto all'esecuzione del suo ritratto in veste di donatore inginocchiato incluso nella pala d'altare che Tiziano offr\u00ec verso il 1560-1565 alla chiesa parrocchiale della citt\u00e0 natale di Pieve di Cadore e che fu realizzata in larga misura dalla sua bottega.\nNell'ultimo saggio del catalogo della mostra del Museo Correr, Raymond B. Waddington si interroga sull'eventuale connessione del disegno di Tiziano con le medaglie conosciute raffiguranti il suo ritratto e onfuta con argomenti probanti la possibilit\u00e0, suggerita da qualche studioso, che il nostro disegno possa essere direttamente collegato alla medaglia di Ardenti, a partire evidentemente dalle radicali differenze compositive e tipologiche, generali e di dettaglio, e sottolineando come in definitiva ci\u00f2 che avvicina le due opere non sia altro che la fisionomia del personaggio effigiato.\nAltri eminenti studiosi si sono espressi in favore dell'autografia tizianesca del disegno: Lionello Puppi, Irina Artemieva, David McTavish, Patricia Fortini Brown, Vittorio Sgarbi, Nicolas Turner, Mario Di Giampaolo.\nDescrizione.\nIl piccolo disegno si presenta in eccellente stato di conservazione. \u00c8 realizzato su un sottile foglio di carta color avorio, applicato su un cartoncino beige.\nIl foglio reca al recto il timbro ovale di una collezione, composto di un leone rampante sopra le iniziali \u201cCP\u201d. Tale timbro fu rilevato per la prima volta da Fritz Lugt su un disegno della scuola di Rembrandt, senza ulteriori indicazioni circa l'identit\u00e0 del collezionista e risulta presente anche su un foglio di Santi di Tito raffigurante \"Bene scripsisti de me Thoma\" conservato al Metropolitan Museum di New York (1984.23).\nIl confronto con le immagini note del volto di Tiziano realizzate a partire dalla fine del quarto decennio del XVI secolo - fissate da lui stesso o da altri artisti tramite incisioni, medaglie e dipinti - non lascia alcun dubbio sull'identit\u00e0 del personaggio effigiato, che indossa l'abituale copricapo nero e la scura sopravveste foderata e ornata di pelliccia di volpe da cui esce il colletto di una camicia bianca, come gi\u00e0 accade nei due autoritratti di Berlino e Madrid.\nSi tratta certamente del grande maestro a un'et\u00e0 presumibile fra i 70 e gli 80 anni: il che porta a situare la datazione del foglio, pur considerando gli interrogativi che ancora gravano sull'esatta data di nascita di Tiziano, all'incirca fra il 1560 e il 1570.\nIl palpitante realismo dell'immagine - con la sicura, rapida eppure minuziosa raffigurazione della lunga barba, delle rugosit\u00e0 della tempia e attorno all'occhio, delle naturali ombreggiature della cavit\u00e0 orbitale e della narice \u2013 restituisce analiticamente il volto del vecchio, immortalandone il carattere e il portamento, oltre all'aspetto esteriore, senza forzature virtuosistiche o esasperazioni espressive.\nLa decisione di fissare la propria effigie a mezzo busto di profilo, rinunciando alla visione frontale o di 3/4 come nel dipinto della Gem\u00e4ldegalerie di Berlino, rivestirebbe uno speciale significato simbolico grazie alle risonanze classiche, derivate dalla numismatica, dalla glittica e dai camei di et\u00e0 imperiale, oggetto di culto e capillare recupero da parte della medaglistica rinascimentale.\nL'immagine guadagna, cos\u00ec, una particolare monumentalit\u00e0, eminenza e solennit\u00e0, nonch\u00e9 un certo aristocratico distacco nei confronti del riguardante: aspetti che lasciano intendere l'alta considerazione di s\u00e9 e del proprio rango di umanista che Tiziano, patriarca dell'arte veneziana e favorito dei potenti di tutta Europa, poteva vantare nella fase estrema della sua vita, ma anche l'attenzione rivolta alla progettazione di un'immagine alla quale chiaramente egli riconosceva un valore auto-rappresentativo tutt'altro che occasionale."}
{"id": "3389469", "revid": "125373499", "url": "https://it.wikipedia.org/wiki?curid=3389469", "title": "Sono=Sono", "text": "Sono=Sono \"(Sono come sono)\" \u00e8 una canzone della rock band italiana Bluvertigo. \u00c8 stata pubblicata nel 2000 come singolo e il video \u00e8 stato presentato in esclusiva da MTV Brand New. La canzone fa parte dell'album Zero - ovvero la famosa nevicata dell'85, ultimo della cosiddetta \"trilogia chimica\".\nVideoclip.\nIl videoclip di Sono=Sono mostra in primo piano i volti dei membri dei Bluvertigo che si deformano e cambiano continuamente.\nIl videoclip \u00e8 stato pubblicato su Youtube nel 2009."}
{"id": "3389471", "revid": "1543377", "url": "https://it.wikipedia.org/wiki?curid=3389471", "title": "Kerstin Cook", "text": "Biografia.\nKerstin Cook \u00e8 stata eletta Miss Svizzera 2010 a Zurigo, dove ha battuto le altre undici concorrenti ottenendo anche la fascia di Miss Photogenic\nSuccessivamente ha rappresentato la Svizzera a Miss Universo 2011 che si \u00e8 tenuto a S\u00e3o Paulo, in Brasile il 12 settembre 2011."}
{"id": "3389475", "revid": "72396", "url": "https://it.wikipedia.org/wiki?curid=3389475", "title": "Carpazi Occidentali Esterni", "text": "I Carpazi Occidentali Esterni sono una parte della catena montuosa dei Carpazi. Si trovano soprattutto al confine tra la Slovacchia e la Repubblica Ceca e tra la Slovacchia e la Polonia. Una piccola parte di essi si trova in Austria.\nBuona parte del Carpazi Occidentali Esterni prendono il nome di Beschidi.\nClassificazione.\nEssi, dal punto di vista geologico, sono considerati una \"sottoprovincia\" ed hanno la seguente classificazione:\nSuddivisione.\nI Carpazi Occidentali Esterni sono ulteriormente suddivisi in aree e gruppi montuosi:\nCarpazi Moravi Meridionali (CZ) / Carpazi Austriaci - Sud-Moravi (AT) (area)\nCarpazi Moravi Centrali (CZ) (area)\nCarpazi Slovacco-moravi (CZ/SK) (area)\nPropaggini dei Beschidi Occidentali (CZ / PL) (area)\nBeschidi Occidentali (CZ / SK / PL) (area)\ncont. (Polonia) Beschidi Occidentali (PL)\nBeschidi Centrali (SK) / cont. (Polish) Beschidi Occidentali (PL) (area)\nBeschidi Orientali (SK) / cont. (Polish) Beschidi Occidentali (PL) (area)\n\"'Area Podhale-Magura (SK)/ Depressione Orava-Podhale (PL) (area)"}
{"id": "3389476", "revid": "125888967", "url": "https://it.wikipedia.org/wiki?curid=3389476", "title": "Salto alla corda", "text": "Il salto alla corda \u00e8 un esercizio fisico ed un gioco che consiste nel saltare una corda che viene fatta oscillare al di sotto dei piedi ed al di sopra della testa. A far oscillare la corda pu\u00f2 essere lo stesso soggetto che effettua il salto, o altri due che ne tengono i capi, anche se questa seconda modalit\u00e0 \u00e8 principalmente diffusa fra i bambini. Allo stesso modo a saltare la corda possono essere anche pi\u00f9 di un soggetto nel caso la lunghezza della corda lo permetta di muoversi con pi\u00f9 persone.\nIl salto alla corda si usava gi\u00e0 nei tempi antichi fino ad oggi. Molte filastrocche sono state inventate per il salto alla corda e anche molti livelli di abilit\u00e0.\nViene utilizzato come preparazione atletica per diverse discipline, in primis nella piscina o nella danza, e come attrezzo nella ginnastica ritmica. ell\u2019antica Grecia i giochi con la corda erano una decina e altrettanti ne conoscevano i fanciulli della Roma antica. In Europa, nel XVII e XVIII secolo, si assiste a una vera esplosione di simpatia per i giochi con la corda. Non vi \u00e8 serie di stampe di questo periodo (Francesi, Olandesi e specialmente Inglesi) in cui non venga dedicata almeno una tavola alla pratica di questo gioco. Si tratta di un divertimento probabilmente antichissimo, scrive Joseph Strutt, autore dei primi dell\u2019 800. Durante la stagione del luppolo, al posto della corda si potr\u00e0 usare un ramo di luppolo privato delle foglie. I ragazzi spesso gareggiano in abilit\u00e0, singoli o in gruppo e talvolta accompagnati da una filastrocca\u2026..e chi salta pi\u00f9 volte di seguito senza interruzioni \u00e8 il vincitore!\nIl gioco acquisiva caratteristiche diverse anche in base alla zona geografica, per esempio in Sicilia durante il salto della corda si dovevano dire due parole: \u201cpiparuallu\u201d per far girare la corda pi\u00f9 veloce, \u201cspiazii\u201d per farla andare pi\u00f9 lenta, oppure \u201d aranciu-limuni- mandarinu\u201d. Se si aveva a disposizione un pezzo di corda pi\u00f9 corto si improvvisavano salti a piedi uniti o alternati, facendo girare la corda intorno al proprio corpo."}
{"id": "3389477", "revid": "1924342", "url": "https://it.wikipedia.org/wiki?curid=3389477", "title": "Discografia di Jeff Buckley", "text": ""}
{"id": "3389479", "revid": "124496002", "url": "https://it.wikipedia.org/wiki?curid=3389479", "title": "Otto Siffling", "text": "Carriera.\nGioc\u00f2 per tutta la carriera nel Waldhof Mannheim, per cui segn\u00f2 circa 120 gol. In Nazionale gioc\u00f2 in due mondiali e segn\u00f2 5 reti in una partita contro la Danimarca nel 1937. Fu un gran bevitore e fumatore e mor\u00ec di un malanno misterioso nel 1939."}
{"id": "3389483", "revid": "1714743", "url": "https://it.wikipedia.org/wiki?curid=3389483", "title": "Anna di Boemia (1366-1394)", "text": "Anna ebbe quattro fratelli, tra cui l'imperatore Sigismondo, ed una sorella pi\u00f9 giovane, Margherita, burgravia consorte di Norimberga; aveva inoltre cinque fratellastri e sorellastre dai precedenti matrimoni del padre.\nMatrimonio con Riccardo II.\nRiccardo II spos\u00f2 Anna di Boemia come risultato del \"Grande Scisma\" che interess\u00f2 il papato e che risult\u00f2 nella coesistenza di due papi rivali; Eduard Perroy afferma che papa Urbano VI diede il proprio beneplacito al matrimonio tra Riccardo ed Anna nel tentativo di creare un'alleanza a proprio vantaggio, rafforzando cos\u00ec la propria posizione contro i francesi ed il loro papa, Clemente VII. Il padre di Anna era il sovrano pi\u00f9 potente d'Europa, che governava su circa la met\u00e0 della popolazione e del territorio del continente.\nIl matrimonio era d'altronde avversato da buona parte della nobilt\u00e0 inglese e da molti membri del parlamento, principalmente a causa dell'influenza del favorito di re Riccardo, Michael de la Pole. Bench\u00e9 al re fosse stata offerta in moglie Caterina Visconti \u2013 una delle figlie di Bernab\u00f2 Visconti di Milano, che avrebbe portato una ricca dote \u2013 venne scelta Anna, che non port\u00f2 alcun diretto beneficio finanziario all'Inghilterra; non aveva dote e anzi Riccardo, per ottenerne la mano, dovette dare 20\u00a0000 fiorini al cognato Venceslao. Il matrimonio port\u00f2 anche pochi vantaggi diplomatici, anche se i mercanti inglesi ottennero cos\u00ec il permesso di commerciare liberamente nelle terre della corona boema e del Sacro Romano Impero: erano comunque dei vantaggi di poco conto se paragonati a quelli di precedenti matrimoni contratti in seguito a guerre con la Francia. Le nozze non furono quindi popolari.\nAl suo arrivo in Inghilterra nel dicembre 1381, Anna venne severamente criticata dai cronisti contemporanei, probabilmente a causa delle clausole finanziarie del contratto matrimoniale, anche se erano piuttosto frequenti delle critiche sulle regine consorti. Il \"Westminster Chronicler\" la defin\u00ec \u00abun piccolo pezzetto d'umanit\u00e0\u00bb e Thomas Walsingham colleg\u00f2 il suo arrivo con un disastroso auspicio: infatti le navi che l'avevano trasportata si sfasciarono in pezzi non appena Anna fu scesa a terra. Nonostante tutte le critiche Anna e Riccardo II convolarono a nozze nell'abbazia di Westminster il 22 gennaio 1382 e vennero organizzati tornei che durarono per molti giorni dopo le nozze. I novelli sposi partirono in seguito per un viaggio nel regno, soggiornando presso le maggiori abbazie che incontravano sul loro tragitto. Nel 1383 Anna visit\u00f2 la citt\u00e0 di Norwich, dove, all'Ospedale Maggiore, venne realizzato in suo onore un soffitto decorato con 252 aquile nere.\nIl matrimonio di Anna di Boemia e Riccardo II fu il quinto matrimonio reale celebrato a Westminster, e si dovettero aspettare 537 anni perch\u00e9 ne venisse celebrato un altro. La loro unione dur\u00f2 dodici anni, ma non ebbero figli; la morte di Anna causata dalla peste nel 1394, a Sheen Manor, fu un duro colpo per Riccardo II, la cui successiva condotta poco saggia gli cost\u00f2 il trono.\nRiccardo si spos\u00f2 una seconda volta il 31 ottobre 1396 con Isabella di Valois.\nReputazione.\nNonostante Anna fosse inizialmente invisa ai cronisti dell'epoca, vi sono delle prove che, nel corso del tempo, divenne pi\u00f9 popolare. Viene ricordata per essere stata una persona gentile e cara al popolo d'Inghilterra: essa \u00e8 molto nota per i suoi instancabili tentativi di intercedere per conto di numerosi popolani, procurando loro la grazia in occasione della rivolta dei contadini del 1381 e altri sollevamenti.\nEssa intercedette inoltre presso il re per conto di molti personaggi di alto rango, come ad esempio per Simon Burley, il tutore di Riccardo II durante la sua infanzia, durante la sessione parlamentare del giugno 1388, definita come \"Parlamento Senza Piet\u00e0\". Si mise in ginocchio per i cittadini londinesi durante la riconciliazione cerimoniale del 1391 di Riccardo con Londra.\nD'altro canto essa non ademp\u00ec a quelli che erano i tradizionali compiti delle regine consorti; in particolare Anna di Boemia non fu in grado di generare figli, nonostante dodici anni di matrimonio, e questo \u00e8 probabilmente enfatizzato nel suo epitaffio, nel quale essa \u00e8 menzionata per essere stata gentile con le \u00abdonne incinte\u00bb. Il cronista di Evesham afferm\u00f2: \u00abQuesta regina, bench\u00e9 non abbia partorito figli, \u00e8 ancora celebrata per aver contribuito alla gloria e alla ricchezza del reame, per quanto fosse nelle sue capacit\u00e0\u00bb. Nonostante tutto, il fatto che essa \u00e8 ricordata come la \"Buona Regina Anna\" significa che la sua sterilit\u00e0 non fu giudicata importante dai contemporanei.\nEredit\u00e0.\nAnna \u00e8 sepolta a Westminster, accanto al marito; la loro tomba congiunta, ora danneggiata, una volta mostrava le loro mani unite. L'iscrizione sulla sua tomba la descrive come \u00abbella in corpo e il suo viso era gentile e grazioso\u00bb. Quando nel 1871 venne aperta la sua tomba venne scoperto che molte delle sue ossa erano state rubate attraverso un buco su un lato della bara.\nAnna di Boemia \u00e8 conosciuta per aver fatto conoscere alle dame del Medioevo l'utilizzo della sella all'amazzone. Essa inoltre influenz\u00f2 la moda del \"design\" delle carrozze in Inghilterra quando giunse per incontrare il marito Riccardo II con una vettura, probabilmente costruita a Kocs, in Ungheria. Introdusse in Inghilterra anche lo stile boemo delle acconciature femminili, caratterizzato da \"corna\" di capelli.\nStemma.\nLo stemma di Anna era un'unione di quello di suo padre, l'imperatore Carlo IV, e dello stemma reale d'Inghilterra."}
{"id": "3389485", "revid": "384895", "url": "https://it.wikipedia.org/wiki?curid=3389485", "title": "Barzizza (famiglia)", "text": "I Barzizza (talvolta anche Barziza) furono una famiglia aristocratica bergamasca, ascritta al patriziato veneziano e annoverata fra le cosiddette \"Case fatte per soldo\".\nStoria.\nI Barzizza furono una famiglia anticamente originaria di Milano, e in seguito stabilitasi a Bergamo, al cui Consiglio nobile appartenevano sin dal secolo XVI.\nCon Diploma del 10 febbraio 1533, Giovanni Maria Barzizza, in conseguenza dei servigi prestati all'imperatore Massimiliano I come segretario personale e ambasciatore, ricevette da Carlo V, per s\u00e9 e per la propria discendenza maschile, il rango comitale con l'investitura del feudo di Cazzano. La titolatura, confermata da Ferdinando I, venne successivamente sanzionata anche dal Senato veneziano. Nel 1694, i Barzizza furono ascritti al patriziato veneto e ammessi al Maggior Consiglio, come riconoscimento per il sostegno economico garantito alla Repubblica durante la guerra di Morea.\nDopo la caduta della Serenissima, il governo imperiale austriaco riconobbe la nobilt\u00e0 di questo casato con Sovrane Risoluzioni dell'11 novembre 1817 e del 1\u00ba gennaio 1818.\nLuoghi e architetture.\nSi ricorda, inoltre, una \"Corte Barzizza\" in sestiere San Polo, a Venezia."}
{"id": "3389490", "revid": "917756", "url": "https://it.wikipedia.org/wiki?curid=3389490", "title": "Karl Hohmann", "text": ""}
{"id": "3389492", "revid": "124123", "url": "https://it.wikipedia.org/wiki?curid=3389492", "title": "Giuseppe Picedi Benettini", "text": "Nacque da una famiglia della nobilt\u00e0 sarzanese. Non volendo che fosse privilegiato rispetto ai suoi coetanei meno abbienti, venne fatto studiare nelle scuole pubbliche, dove si fece molti amici anche tra i figli dei suoi mezzadri e degli operai delle sue fattorie.\nDi idee schiettamente democratiche, all'et\u00e0 di 21 anni scelse di unirsi alle forze partigiane attive sui monti dell'appennino tosco-emiliano. Col nome di battaglia \"Penola\" fu addetto dapprima a compiti di staffetta tra le varie unit\u00e0 partigiane della Val Parma e della Val d'Enza. In seguito fu nominato ufficiale di collegamento.\nUn mattino del 17 ottobre 1944 \"Penola\" si trovava presso il Comando Unico dell'alta Val Parma, aqquartierato a Bosco di Corniglio, nelle vicinanze del Lago Santo. Un numeroso gruppo di soldati tedeschi, partiti dal passo del Cirone, raggiunse Bosco di Corniglio per un rastrellamento. Molti abitanti e partigiani, di fronte a forze soverchianti, cercarono di mettersi in salvo con la fuga, ma egli rimase asserragliato, armato di tutto punto, in una stanza dell'albergo Ghirardini, nei pressi del Comando Unico della Val Parma. Tenne testa per diverse ore alle SS che sparavano all'impazzata contro le finestre dell'albergo, rispondendo al fuoco col suo fucile mitragliatore. Quando esaur\u00ec le munizioni una pallottola tedesca lo colp\u00ec al capo, ponendo fine alla sua eroica vita.\nNello stesso giorno caddero il comandante delle forze partigiane della Val Parma, Giacomo di Crollalanza (il mitico \"Pablo\") e i partigiani Enzo Gandolfi, Domenico Gervasi e Settimio Manenti."}
{"id": "3389495", "revid": "1543377", "url": "https://it.wikipedia.org/wiki?curid=3389495", "title": "Bokang Montjane", "text": " Vincendo il concorso, la modella ha ottenuto la possibilit\u00e0 di rappresentare il Sudafrica a Miss Universo 2011 ed a Miss Mondo 2011\nIn precedenza Bokang Montjane aveva gi\u00e0 gareggiato, in rappresentanza del Sudafrica, a Miss Terra 2007 a Quezon City, dove aveva ottenuto la fascia di \"Beauty for a Cause award\" e si era classificata fra le sedici finaliste\n e due anni dopo a Miss International 2009, a Chengdu in Cina.\nIn totale la modella ha preso parte a tutti e quattro i principali concorsi di bellezza internazionali, i cosiddetti \"big 4\" (Miss Universo, Miss Mondo, Miss International e Miss Terra)."}
{"id": "3389498", "revid": "767487", "url": "https://it.wikipedia.org/wiki?curid=3389498", "title": "Paton BIC 500 8v BM 3", "text": "La Paton BIC 500 8v BM 3 \u00e8 una moto da competizione realizzata nel 1975 dalla casa motociclistica milanese Paton ed \u00e8 stata l'ultima di una serie di moto spinte dal motore bicilindrico a quattro tempi da mezzo litro di cilindrata con distribuzione plurivalvole.\nIl suo telaio era stato commissionato alla riminese Bimota, che in quegli anni aveva gi\u00e0 un'ottima reputazione come telaista e in seguito avrebbe fornito prodotti vincenti alla AMF Aermacchi sulle moto marchiate Harley Davidson e alla Yamaha."}
{"id": "3389499", "revid": "400694", "url": "https://it.wikipedia.org/wiki?curid=3389499", "title": "Jimmy Van Eaton", "text": "Biografia.\nNato e cresciuto a Memphis, nel Tennessee, il giovane Jimmy Van Eaton compr\u00f2 la sua prima batteria grazie ai soldi messi da parte consegnando giornali a domicilio. Form\u00f2 la sua prima band ai tempi del liceo, The Jivin' Five, con i quali suonava dixieland. Ma fu con una Rock and roll band, The Echoes che incise il suo primo demo alla Sun Records di Sam Phillips. Il lavoro fece una buona impressione su Jack Clement, l'ingegnere del suono che registr\u00f2 la demo, il quale indirizz\u00f2 il giovane batterista e il bassista della band Marvin Pepper verso Billy Lee Riley, che aveva appena prodotto il suo primo singolo e aveva bisogno di una tour band per promuoverlo. Nacquero cos\u00ec i Little Green Man, formati da: Roland Janes, Jimmy Van Eaton, Marvin Pepper e Jimmy Wilson.\nJimmy inizi\u00f2 cos\u00ec a lavorare a tempo pieno come turnista presso gli studi della Sun. Durante la settimana lavorava in studio, per poi suonare live nel fine settimana con i Little Green Man, che presero ad esibirsi in completi verdi e che per auto-promuoversi fecero una maratona musicale di 72 ore allo Starlite Club di Memphis.\nDurante la seconda met\u00e0 degli anni cinquanta, Jimmy fu il batterista pi\u00f9 gettonato alla Sun Records, registrando gran parte delle hits sfornate dalla casa discografica in quegli anni, di artisti quali: Jerry Lee Lewis, Charlie Rich, Roy Orbison, Johnny Cash, Billy Lee Riley, Conway Twitty."}
{"id": "3389500", "revid": "767487", "url": "https://it.wikipedia.org/wiki?curid=3389500", "title": "Stanislaus Kobierski", "text": "Club.\nGioc\u00f2 per tutta la carriera nel Fortuna Dusseldorf, con cui vinse un campionato tedesco nel 1937.\nNazionale.\n\u00c8 l'autore della prima rete della Nazionale tedesca ai campionati mondiali, avendo realizzato il gol di apertura nel successo per 5-2 sul Belgio negli ottavi di finale del mondiale 1934"}
{"id": "3389505", "revid": "1305772", "url": "https://it.wikipedia.org/wiki?curid=3389505", "title": "Welshpool", "text": "Welshpool (un tempo: \"Poole\"; in gallese: \"Y Trallwng\"; 6.300 ab. circa) \u00e8 una cittadina del Galles centro-orientale, appartenente alla contea di Powys e situata lungo il corso del fiume Severn, al \"confine\" con l'Inghilterra.\nGeografia fisica.\nCollocazione.\nWelshpool dista solamente 4 miglia dal \"confine\" con l'Inghilterra e si trova a circa 35\u00a0km ad ovest della citt\u00e0 inglese di Shrewsbury (Shropshire), a sud di Llangollen e a nord-est di Newtown e Montgomery.\nSociet\u00e0.\nEvoluzione demografica.\nAl censimento dell'ottobre 2001, Welshpool contava una popolazione di 6.269 abitanti.\nEtimologia.\nIl nome in gallese della localit\u00e0, \"Y Trallwng\", significa letteralmente \"terreno paludoso, acquitrinoso\".\nIn inglese, la citt\u00e0 era invece nota un tempo come \"Poole\", nome poi cambiato in \"Welshpool\" per distinguerla dalla citt\u00e0 di Poole, nel Dorset.\nEdifici e luoghi d'interesse.\nNei dintorni della citt\u00e0, si trova il Powis Castle (\"Castello del Powis/Powys\"), castello costruito alla fine del XII secolo dai principi di Powys, trasformato in residenza in epoca Tudor e Stuart ed abbellito con giardini all'italiana tra il 1688 e il 1722.\nAltre attrattive turistiche sono il \"Powysland Museum\", un museo sulla storia e la cultura locale aperto nel 1874, e la \"Welshpool and Llanfair Light Railway\", ferrovia nata nel 1903 per collegare Welshpool con il villaggio di Llanfair Caereinion."}
{"id": "3389506", "revid": "226458", "url": "https://it.wikipedia.org/wiki?curid=3389506", "title": "Welshpool (disambigua)", "text": " "}
{"id": "3389510", "revid": "39056198", "url": "https://it.wikipedia.org/wiki?curid=3389510", "title": "Giuseppe Raimondo Vittorio Baudo", "text": ""}
{"id": "3389512", "revid": "1543377", "url": "https://it.wikipedia.org/wiki?curid=3389512", "title": "Paton V 90 BM 4", "text": "La Paton V 90 BM 4 \u00e8 una moto da competizione realizzata nel 1976 dalla casa motociclistica milanese Paton ed \u00e8 stata la prima moto Paton spinta da un motore a due tempi, che rimpiazzava il vecchio motore bicilindrico a quattro tempi da mezzo litro di cilindrata con distribuzione plurivalvole, non pi\u00f9 competitivo nei confronti della concorrenza.\nTecnica.\nCome per il modello che sostituiva, il suo telaio tubolare in acciaio al cromo-molibdeno era stato commissionato alla riminese Bimota, che in quello stesso avrebbe fornito alla AMF Aermacchi sulle moto marchiate Harley Davidson e alla Yamaha i telai che permisero loro di vincere il titolo mondiale.\nAllo scopo di risparmiare tempo e risorse, la Paton si accaparr\u00f2 i pezzi di ricambio del motore bicilindrico due tempi raffreddato a liquido della Harley-Davidson 250 di Walter Villa, che erano stati messi in vendita, e li assembl\u00f2 insieme a componenti di sua progettazione, unendo i cilindri originali a un basamento e un albero motore appositamente disegnati, formando un motore V4 di 90\u00b0 (alesaggio 56\u00a0mm, corsa 50\u00a0mm, cilindrata totale 492\u00a0cm\u00b3) accoppiato alla trasmissione della Harley-Davidson 350 da Gran Premio. Altri dati tecnici del motore, il cui sviluppo era iniziato nel 1974, sono l'ammissione, regolata dal pistone; l'alimentazione, garantita da quattro carburatori Dell'Orto da 34\u00a0mm; il cambio, a sei rapporti ed estraibile; l'accensione elettronica, di costruzione Dansi; il raffreddamento, a liquido. L'architettura del motore \u00e8 particolare: i cilindri sono tutti disposti frontemarcia, ma sfasati tra di loro di 90\u00b0; l'albero motore \u00e8 unico.\nRisultati sportivi.\nLa moto fu portata al debutto nella prima gara del Campionato Italiano Seniores 1976, a Modena, da Virginio Ferrari, ma l'esordio non fu soddisfacente, tanto da portare Ferrari a lasciare la Paton per il Team Gallina, convincendo Pattoni a rivedere completamente la moto, sostituendo il telaio Bimota con uno realizzato dalla fiorentina Segoni Special (sempre in tubi d'acciaio al Cr-Mo) e rivedendo completamente il motore (i cui cilindri posteriori erano ruotati), portata in pista al Mugello da Mimmo Cazzaniga.\nIl nuovo telaio non miglior\u00f2 i risultati, portando la Paton a lasciare le corse. Ritorner\u00e0 alle competizioni nel 1983, con una nuova moto, la \"C1\", il cui motore riprendeva molti dei concetti della moto del '76, ma con diverse varianti: nuovi cilindri di derivazione Cagiva WMX, ammissione lamellare nel carter, carburatori Dell'Orto da 36\u00a0mm, accensione elettronica Motoplat, telaio doppia culla aperta in tubi al Cr-Mo realizzato da Claudio Colombo (realizzatore di tutti i telai Paton del periodo). A sviluppare la C1 si alternarono Walter Migliorati, Marcellino Lucchi, Massimo Broccoli e Marco Papa. Nel 1985 fu sostituita dalla nuova \"V115 C3\".\nLa \"BM4\" fu costruita in un solo esemplare, oggi non pi\u00f9 esistente."}
{"id": "3389513", "revid": "599013", "url": "https://it.wikipedia.org/wiki?curid=3389513", "title": "Jean Wendling", "text": "Carriera.\nVinse due campionati francesi con lo Stade de Reims nel 1960 e nel 1962."}
{"id": "3389514", "revid": "465169", "url": "https://it.wikipedia.org/wiki?curid=3389514", "title": "Safety (Dima Bilan)", "text": "Safety \u00e8 un singolo del cantante russo Dima Bilan che vede la collaborazione della cantautrice statunitense Anastacia pubblicato solo per il mercato russo e limitrofi.\nLa canzone viene pubblicata ufficialmente con il live ai \"Muz-TV 2010\" in Russia l'11 giugno 2010.\nVideo.\nIl video inizia con Dima Bilan che viene paparazzato da un fotografo invadente, che fa esasperare Bilan al punto da fargli rompere la macchinetta fotografica del fotografo. La scena seguente prosegue con Bilan che canta su una poltrona di pelle nera mentre si vede per un momento Anastacia, la scena riprende con Bilan che si divide tra il ballare davanti a un muro e il cantare su una poltrona, mentre nel video si introduce un nuovo personaggio, una donna che guida una macchina mentre Anastacia canta davanti ad un muro marrone. La guidatrice investe Bilan mentre passeggiava e cerca subito di soccorrerlo, appena Bilan viene investito, Anastacia diventa \"narratrice\" si sposta dal muro all'incidente. La guidatrice porta Bilan a casa sua e ci si stabilizza per 3 giorni, i due nel poco tempo che trascorrono insieme si innamorano e copulano. Il video termina con Anastacia e Bilan che scendono da una macchina cantando per recarsi ad teatro al chiuso per duettare davanti ad una platea gremita."}
{"id": "3389515", "revid": "228587", "url": "https://it.wikipedia.org/wiki?curid=3389515", "title": "Al-Khader", "text": "Al-Khader (in arabo \u0627\u0644\u062e\u0636\u0631) \u00e8 una citt\u00e0 palestinese del Governatorato di Betlemme nella parte sud della West Bank. Si trova a 5\u00a0km ad ovest di Betlemme. Secondo il \"Palestinian Central Bureau of Statistics\", la citt\u00e0 aveva 9.774 abitanti nel 2007.\nStoria.\nAl-Khader in origine era abitata dagli abitanti di Canaan. Nel 1953 sono state scoperte cinque punte di frecce con iscrizioni cananee ad Al-Khader. La traduzione pi\u00f9 appropriata \u00e8 \"dardo di Abd Labi't\".\nAl-Khader prende il nome da San Giorgio che nella cultura araba viene chiamato al-Khidr. Secondo la tradizione locale San Giorgio \u00e8 stato imprigionato ad al-Khader dove si trova il monastero.\nDa quando \u00e8 iniziata la costruzione del muro in Cisgiordania da parte di Israele, diversi ettari di terreno sono stati separati dal villaggio, con gli abitati impossibilitati ad accedervi senza preventiva autorizzazione.\nNel 2006, 50 abitanti del villaggio hanno protestato contro la barriera, riempiendo dei sacchi con delle uova e vendendole intorno alla barriera. I soldati e la polizia israeliani hanno provato a reprimere la manifestazione, causando diversi feriti e due arresti.\nMonumenti e luoghi d'interesse.\nSiti religiosi.\nAd al-Khader si trovano il monastero cristiano ortodosso di San Giorgio e le piscine di Salomone che sono le sue principali attrazioni turistiche. I palestinesi cristiani provenienti da Betlemme, Beit Sahoul e Beit Jala ed i musulmani di al-Khader si ritrovano al Monastero per festeggiare la festa di San Giorgio ai primi di maggio.\nLe piscine di Salomone, chiamate cos\u00ec dopo Solimano il Magnifico, decimo sultano dell'impero Ottomano, sono state costruite dai Romani sotto Erode il Grande per fornire l'acqua all'acquedotto per Betlemme e Gerusalemme che termina sotto la Moschea al-Aqsa. Le piscine sono accessibili soltanto ai palestinesi. La pi\u00f9 antica Moschea di Al-Khader \u00e8 la Moschea Al-Hamadiyya. Nel 2007 \u00e8 stata data alle fiamme da coloni israeliani. La Moschea ha circa 700 anni ed \u00e8 stata restaurata dal \"Ministero del Turismo\" dell'Autorit\u00e0 Nazionale Palestinese.\nSociet\u00e0.\nEvoluzione demografica.\nNel censimento del 1922 sotto il mandato britannico, al-Khader aveva una popolazione di 697 abitanti, che \u00e8 arrivata a 913 nel 1931. In un sondaggio di Sami Hadawi nel 1945, la citt\u00e0 aveva 1.130 abitanti ed una superficie totale di 20.100 dunam. Faceva inoltre parte del distretto di Gerusalemme.\nLa Chiesa ortodossa possedeva diverse centinaia di dunam costituite da vigneti, oliveti e seminativi. Le terre gli erano state concesse ai tempi del Califfato Rashidun, quando Umar conquist\u00f2 la Palestina nel 600. La maggior parte della terra veniva gestita da agricoltori musulmani poich\u00e9 non c'erano cristiani nella citt\u00e0, eccetto un monaco nel \"Monastero di San Giorgio\".\nNel 1997, il PCBS ha registrato una popolazione di 6.802 persone, di cui 3.606 maschi e 3.196 femmine. A differenza di molte altre citt\u00e0 palestinesi, i rifugiati ed i loro familiari non sono molti ad Al-Khader. Nel 1997, soltanto il 5,2% degli abitanti della citt\u00e0 erano registrati come rifugiati.\nIn un censimento del 2007 del PCBS, gli abitanti di Al-Khader erano 9.774.\nTradizione e folclore.\nFestival culturali.\nAl-Khader \u00e8 anche molto conosciuta per le sue pesche, uva e mele. Ogni anno a settembre ospita l'annuale festa dell'uva. Il festival \u00e8 gestito dal Comune di Al-Khader per promuovere uno dei principali prodotti agricoli del posto, l'uva. Tra le altre mostre del festival, si segnalano, una sul ricamo e sul lavoro a maglia, una mostra sul patrimonio dei mulini, macine e strumenti di raccolta ed una mostra sui prodotti all'uva fatti in casa, come il \"dibs\" (melassa ottenuta dall'uva). Lo stadio ha una capacit\u00e0 di 6.000 spettatori.\nAmministrazione.\nGoverno.\nAl-Khader \u00e8 governata da un consiglio municipale di 13 membri, incluso il sindaco. Nelle elezioni municipali del 2005, la lista della Riforma affiliata ad Hamas ha ottenuto la maggioranza con cinque seggi, mentre la lista affiliata a Fatah (Falasteen al Ghad) ha conquistato quattro seggi.\nDue liste indipendenti - Al-Aqsa ed Abnaa al-Balad - hanno ottenuto due seggi ciascuna."}
{"id": "3389516", "revid": "39056237", "url": "https://it.wikipedia.org/wiki?curid=3389516", "title": "Benjamin Sinclair Johnson jr.", "text": ""}
{"id": "3389525", "revid": "767487", "url": "https://it.wikipedia.org/wiki?curid=3389525", "title": "La zarina", "text": "La zarina (\"Forbidden Paradise\") \u00e8 un film muto del 1924 diretto da Ernst Lubitsch. Ha come protagonisti Pola Negri, Rod La Rocque, Adolphe Menjou e Pauline Starke. Vi fa una piccola apparizione anche un giovane Clark Gable, soldato della guardia imperiale.\nLa zarina Caterina, protagonista della storia, vive in una corte di fantasia di un paese slavo che \"chiaramente allude alla Russia di Caterina II, \"(non senza singolari anacronismi: i capelli alla gar\u00e7onne, i libretti di assegni, le automobili) e diviene una trasparente metafora del cinema o meglio, dei reami di cartapesta del mondo hollywoodiano\".\nIl soggetto, sceneggiato da Agnes Christine Johnston e Hanns Kr\u00e4ly, si basa su \"The Czarina\", un lavoro teatrale scritto dai commediografi ungheresi Lajos Bir\u00f3 e Melchior Lengyel. La commedia in tre atti and\u00f2 in scena all'Empire Theatre di Broadway nella versione inglese di Edward Sheldon il 31 gennaio 1922, rimanendo in cartellone fino al maggio di quello stesso anno. La zarina era interpretata da Doris Keane, mentre Basil Rathbone rivestiva i panni di Alexei, Lois Meredith quelli di Anna e Ian Keith quelli dell'ambasciatore francese.\nTrama.\nAlexei, un giovane ufficiale, salva la zarina di un piccolo stato europeo dai rivoluzionari e conquista cos\u00ec il suo cuore. Lascia la fidanzata Anna, dama di compagnia della zarina, ma scopre ben presto che la sua sovrana si tiene lontana da lui. Disperato, si unisce ai rivoluzionari e complotta contro di lei. Lei gli giura eterno amore, lui le promette che non le succeder\u00e0 mai niente. Il cancelliere, intanto, sventa sul nascere ogni trama eversiva e la zarina ordina l'arresto di Alexei. Ci\u00f2 le provoca per\u00f2 una grande infelicit\u00e0: lo fa liberare e lo lascia ad Anna. Poi, va a cercare conforto e consolazione nell'ambasciatore francese.\nProduzione.\nProdotto dalla Famous Players-Lasky Corporation\nDistribuzione.\nIl film fu distribuito negli Stati Uniti dalla Paramount Pictures, presentato in prima a New York il 16 novembre. Il 30 novembre 1924, il film usc\u00ec nelle sale statunitensi. In Austria (distribuito dalla Sascha-Film-Industrie) e in Germania (dall'UFA, usc\u00ec nel 1925, prendendo i titoli tedeschi di \"Das verbotene Paradies\" o \"Die Zarin\". L'anno seguente, il 4 gennaio, fu distribuito in Finlandia e il 6 dicembre 1927, in Portogallo, ribattezzato \"Para\u00edso Proibido\". In Cecoslovacchia gli fu dato il titolo \"Carevna\", in Polonia quello di \"Cesarzowa\", in Italia \"La zarina\", in Svezia \"Det f\u00f6rbjudna paradiset\" , in Spagna \"La frivolidad de una dama\", in Grecia \"O apigorevmenos Paradeisos\"."}
{"id": "3389526", "revid": "729019", "url": "https://it.wikipedia.org/wiki?curid=3389526", "title": "Zl\u00edn Z 37", "text": "Lo Zlin Z-37 \u010cmel\u00e1k (in ceco \"bombo\") \u00e8 un aereo agricolo costruito da Moravan Aviation. Alla progettazione e alla costruzione partecip\u00f2 anche la Let Kunovice, tanto che questo velivolo \u00e8 noto anche con il nome di LET Z-37 \u010cmel\u00e1k. Questo aeroplano, interamente progettato e prodotto in Cecoslovacchia, viene utilizzato come aereo agricolo.\nStoria del progetto.\nIl progetto per la costruzione in Cecoslovacchia di un aereo agricolo inizi\u00f2 nel 1961, con la collaborazione di due aziende: la Let Kunovice e la Moravan Aviation. Il primo prototipo di questo modello vol\u00f2 il 29 giugno 1963. La denominazione Z-37 venne assegnata nel 1965. Nel 1971 \u00e8 stata prodotta una versione con le strutture di base rinforzate, la Z-37A; questa versione venne prodotta fino al 1975 e successivamente dal 1983 al 1984. Fu prodotta inoltre una versione, chiamata Z-37A-2, usata per l'addestramento di nuovi piloti.\nIl 6 settembre 1981 il prototipo di XZ-37T, vol\u00f2 per la prima volta; era alimentato da un motore a turboelica M-601B Walter. Un altro prototipo definitivo turboelica, il Z-37T Agro Turbo, spinto da un motore meno potente (M-601Z) vol\u00f2 per la prima volta il 29 dicembre 1983. Oltre ad un nuovo motore, presentava un'apertura alare pi\u00f9 ampia (13,63 m) ed era dotato di winglet.\nTecnica.\nLo Z-37 \u00e8 un monoplano ad ala bassa; le ali sono coperte con uno strato di alluminio, mentre la fusoliera e le superfici di controllo sono rivestite di tessuto. Presenta i carrelli completamente fissi e il pilota siede in un abitacolo posto subito dietro ad un motore radiale da 315 cavalli; dietro il pilota \u00e8 previsto lo spazio per un tecnico. \nDato che lo Z-37 nasce come aereo agricolo, \u00e8 previsto lo spazio per installare anche per i serbatoi di fertilizzante o per altre sostanze chimiche; esiste per\u00f2 anche una versione cargo per il trasporto di merci, ed addirittura una versione capace di trasportare tre passeggeri, rivolti per\u00f2 in senso opposto a quello di navigazione.\nImpiego operativo.\nL'utilizzatore principale del Z-37 \u00e8 stata l'allora Cecoslovacchia (oggi Repubblica Ceca e Slovacchia), assieme alla Germania Est e agli altri paesi del Blocco orientale. Parecchi esemplari sono stati esportati in Africa ed in India dove, per aumentare l'autonomia di volo, la tramoggia per l'insetticida veniva usata come serbatoio supplementare. Qualche esemplare \u00e8 finito anche in Inghilterra e negli Stati Uniti. \nOggi l'uso di questo velivolo come aereo agricolo \u00e8 limitato a causa del consumo di carburante, ma viene comunque utilizzato per il traino di alianti, data la sua capacit\u00e0 di trainarne con facilit\u00e0 da due a quattro contemporaneamente. In un caso addirittura uno Z 137T slovacco ne train\u00f2 contemporaneamente nove."}
{"id": "3389528", "revid": "240860", "url": "https://it.wikipedia.org/wiki?curid=3389528", "title": "Volo Itavia 115", "text": "Il volo Itavia 115 da Roma a Genova era operato dalla compagnia aerea italiana Societ\u00e0 di navigazione aerea Itavia il giorno venerd\u00ec 14 ottobre 1960 con il \"Citt\u00e0 di Genova\", un De Havilland DH.114 Heron 2 che si schiant\u00f2 sulle pendici della Tabella nella Catena del Monte Capanne (isola d'Elba) tra le localit\u00e0 di Pente all'\u00c8nnera (che nel dialetto locale significa \u00abprecipizio del ginestra\u00bb) e del Frate, a 728\u00a0m di altitudine, in cui perirono tutti gli 11 occupanti dell'aereo, 7 passeggeri e 4 membri dell'equipaggio.\nSi tratt\u00f2 del primo incidente aereo a danno dell'Itavia.\nIl luogo.\nIl luogo del disastro - posto su un crinale compreso tra il Fosso della Cerchiaia e il Fosso del Guazzaculo - \u00e8 caratterizzato da una rada vegetazione a gariga mediterranea (\"Erica arborea\", \"Genista desoleana\", \"Lavandula stoechas\", \"Cistus monspeliensis\"), tra cui si trovano isolate stazioni di corbezzolo. Una grande formazione rocciosa di monzogranito, alla cui base \u00e8 presente una lapide che ricorda il passeggero di origine ebraica Silvio Sciunnach, si erge a poche decine di metri dal punto dell'impatto.\nL'incidente.\nL'aereo, uno dei sei De Havilland DH.114 Heron 2 della Societ\u00e0 di navigazione aerea \"Itavia\", marche \u00abI-AOMU\u00bb, part\u00ec alle 15.02 per il volo \u00abIT 115\u00bb dall'Aeroporto dell'Urbe con destinazione l'Aeroporto di Genova, dove l'arrivo era previsto per le 16.30. Si trattava del secondo volo giornaliero del velivolo, che nella mattinata aveva gi\u00e0 effettuato la rotta Genova - Roma.\nAlle 15.19 il pilota Ennio Scipione si mise in contatto radio con l'Aeroporto dell'Urbe per comunicare che l'aereo stava regolarmente sorvolando Civitavecchia, facendo tuttavia notare che le condizioni meteo erano particolarmente avverse e che sarebbe stato preferibile dirottare il velivolo su Torino o Nizza anzich\u00e9 su Genova. Tardando ad arrivare un responso da parte di Roma, mentre si trovava in volo sull'isola d'Elba, durante un forte temporale l'aereo - dopo aver valicato il crinale compreso tra La Grottaccia e il Monte Cenno - precipit\u00f2 sul declivio tra il Monte di Cote e La Tabella, in un'area particolarmente impervia e difficilmente raggiungibile, alcune decine di metri pi\u00f9 in basso rispetto al sentiero numero 10 del Club Alpino Italiano.\nCause.\nLa causa pi\u00f9 probabile della sciagura fu dovuta all'impossibilit\u00e0, da parte del pilota, di stabilire l'esatta posizione dell'aereo; per oltrepassare il violento temporale, non essendosi reso conto di trovarsi gi\u00e0 sull'isola d'Elba, diresse il \"Citt\u00e0 di Genova\" a quota molto pi\u00f9 bassa - addirittura di circa 800 metri - rispetto a quella di volo, schiantandosi all'altitudine di 728 metri.\nIl ritrovamento.\nNonostante tre cacciatori, riparatisi dal temporale in un capanno della vallata di Pomonte, avessero udito chiaramente il rombo di un aereo che scendeva rapidamente di quota, si era ipotizzato che l'aereo avesse tentato un atterraggio di fortuna in Corsica con l'impossibilit\u00e0 di comunicare la propria posizione a causa dei ponti radio preclusi per il maltempo. Vennero organizzate difficoltose ricerche in mare con i dragamine \"Squalo\" e \"Storione\" partiti da La Spezia sotto un forte vento di libeccio, ma gi\u00e0 dal giorno successivo i parenti delle vittime, quasi tutti residenti a Genova, partirono alla volta dell'isola d'Elba e soggiornarono temporaneamente nell'hotel Monte Capanne a Poggio. I resti dell'aereo vennero scoperti casualmente il mattino di domenica 16 ottobre da Antonio Arnaldi di Pomonte, all'epoca trentasettenne, andando in cerca di pali per vigna e di funghi nelle boscaglie della montagna.\nArnaldi, che vi si era recato in sella al proprio cavallo con l'asino al seguito, si ferm\u00f2 nei pressi di un caprile e da l\u00ec intravide, a circa 150 metri di distanza, la sagoma bianca di un'ala dell'aereo precipitato, con il punto d'impatto contraddistinto da un vasto cratere, massi sconvolti e arbusti bruciati dall'incendio sviluppatosi nello schianto. L'orologio di una delle vittime, il giapponese Naomichi Takashima, segnava le 15.50. In quanto scopritore del disastro, Antonio Arnaldi percep\u00ec una ricompensa ministeriale di 15\u00a0000 lire. Contemporaneamente un altro scopritore del disastro, il pastore marcianese Edoardo Ricci di anni 62, segnalava il fatto al Comando dei Carabinieri di Marciana.\nSul luogo dell'incidente giunse anche il pretore Antonio Perri, il sindaco di Marciana e il comandante dei Carabinieri di Portoferraio.\nIl recupero delle salme.\nI corpi delle vittime, tranne quello della hostess Giovanna Pertusio e della piccola Maria Pia Dalmau, erano mutilati e parzialmente carbonizzati dalle fiamme sprigionatesi dopo l'impatto dell'aereo. Data l'abbondante pioggia al momento dell'incidente, i primi soccorritori rinvennero i corpi senza visibili tracce di sangue; le mani del pilota, mozzate all'altezza dei polsi, stringevano ancora la barra di comando. I resti degli undici corpi furono trasportati a dorso d'asino dapprima a Pomonte e poi, su camion, a Marciana, dove vennero deposti in bare presso l'obitorio; la dodicesima cassa conteneva i resti non identificati. I medici che operarono la ricognizione furono il dott. Dino Vadi e il dott. Fausto Parlanti. Le salme dei passeggeri furono trasportate a Genova, mentre quelle dell'equipaggio a Roma; la societ\u00e0 Itavia finanzi\u00f2 interamente le esequie, che si svolsero il 20 ottobre nella Cattedrale di Genova.\nIl processo.\nIl pilota, si scopr\u00ec nell'inchiesta che segu\u00ec, stava volando secondo le regole del volo a vista (VFR) anzich\u00e9 secondo le regole del volo strumentale (IFR) come avrebbe dovuto per le condizioni atmosferiche in cui si trovava, perch\u00e9 non aveva le idonee abilitazioni; inoltre non deteneva neppure la licenza di pilota commerciale necessaria ai piloti di aerei di linea. Secondo la relazione d'inchiesta, l'incidente fu causato dalla \u00ab...accidentale falsata indicazione della radiobussola, dovuta all'influenza di un cumulo nembo, in concomitanza di una improvvisa mancanza di visibilit\u00e0 esterna.\u00bb\nIl processo penale che venne celebrato successivamente a Livorno contro la compagnia aerea ed i responsabili di Civilavia e dell'Aeroporto dell'Urbe si concluse con l'assoluzione di tutti sia nel primo (1965) che nel secondo grado (1966) di giudizio. Gli imputati furono il generale Romolo Abbriata (direttore dell'Aviazione Civile), Luigi Petragnani (amministratore dell'Itavia), Renato Panini (organizzatore tecnico della stessa societ\u00e0) e Riccardo Rubbiano-Piva. L'accusa aveva chiesto una pena di 8 anni di reclusione per Petragnani e Panini, di 7 per Abbriata e di 6 per Rubbiano-Piva.\nIl saccheggio.\nNegli anni immediatamente successivi al 1960 i frammenti in lega di alluminio del \"Citt\u00e0 di Genova\" furono prelevati in gran numero, per scopi di riutilizzo personale, da parte di residenti a Portoferraio.\nIl recupero del velivolo.\nI frammenti superstiti del \"Citt\u00e0 di Genova\" sono stati recuperati dal Comune di Marciana nel maggio 2015. Sul luogo, come testimonianza della sciagura, sono rimasti i quattro motori De Havilland Gipsy Queen e la porzione inferiore della fusoliera anteriore, di lunghezza pari a 5 metri.\nMonumenti.\nMonumento del 1960.\nSul luogo dell'incidente una piccola lapide di marmo bianco posta alla base di una formazione rocciosa, con incisa la stella di David, ricorda il passeggero di origine ebraica Silvio Sciunnach: \u00abSilvio Sciunnach qui per\u00ec in una sciagura aerea il 14.10.1960. I suoi cari.\u00bb ()\nMonumento del 2013.\nIl 13 ottobre 2013, alla vigilia del cinquantatreesimo anniversario della tragedia, sul luogo \u00e8 stato collocato un monumento realizzato con parte della fusoliera dell'aereo addossata ad un masso e corredato da una piccola croce in ferro ()."}
{"id": "3389538", "revid": "391603", "url": "https://it.wikipedia.org/wiki?curid=3389538", "title": "Out of the Dark...Into the Light", "text": ""}
{"id": "3389543", "revid": "278406", "url": "https://it.wikipedia.org/wiki?curid=3389543", "title": "Martha Roby", "text": "Prima di essere eletta al Congresso ha lavorato in uno studio legale ed \u00e8 stata consigliere comunale della citt\u00e0 di Montgomery. In queste vesti ha sostenuto l'aumento dei costi delle sigarette e si \u00e8 opposta alla privatizzazione del processo di smaltimento dei rifiuti domestici."}
{"id": "3389548", "revid": "77594", "url": "https://it.wikipedia.org/wiki?curid=3389548", "title": "Fontana di piazza Mastai", "text": "La fontana di piazza Mastai si trova a Roma, al centro dell'omonima piazza.\nStoria.\nDopo il periodo risorgimentale in cui l'attivit\u00e0 dei fontanieri romani si era interrotta, sia per cause di forza maggiore che per un diminuito interesse alle realizzazioni di quel tipo, di cui la citt\u00e0 era ben fornita, mentre nel 1860 veniva dichiarata ufficialmente l'unit\u00e0 d'Italia, il papa Pio IX commission\u00f2 all'architetto Antonio Sarti il grande palazzo destinato ad ospitare la manifattura dei tabacchi, che doveva essere realizzato nel quartiere di Trastevere.\nIl palazzo prevedeva anche la realizzazione di una piazza antistante, che ne avrebbe dovuto far risaltare l'imponenza, con tanto di fontana ornamentale, in travertino, circondata da un'area verde. Per una simile impresa l'architetto Andrea Busiri Vici dovette far posto all'intero complesso, demolendo tutta un'area occupata da vecchie casupole popolari. Si sarebbe trattato della prima fontana monumentale costruita nel quartiere di Trastevere dopo la realizzazione, all'inizio del XVII secolo, della grande mostra dell\u2019Acqua Paola sul Gianicolo. La stessa Acqua Paola, che forniva l'approvvigionamento idrico ai quartieri sul lato destro del Tevere, assicurava l'alimentazione della fontana.Forse perch\u00e9 particolarmente occupato nella realizzazione del progetto pi\u00f9 ampio di ristrutturazione dell'intera area, o perch\u00e9 non eccessivamente portato per le fontane, ne risult\u00f2 una fontana dalle marcate caratteristiche cinquecentesche, del tutto analoga alle pi\u00f9 classiche realizzazioni dellaportiane, con suggerimenti di altri fontanieri dell'epoca.\nLa vasca principale, ottagonale con i lati verticali, \u00e8 posta su una rampa anch'essa ottagonale di tre alti gradini. Le specchiature dei lati della vasca sono decorate con lo stemma araldico del pontefice alternato a cartigli ornamentali con il nome del papa e la data del 1865, anno di ultimazione dell'opera. Al centro, un balaustro ottagonale sostiene quattro delfini dalle code incrociate sui quali poggia un catino circolare e poco profondo, dal quale l'acqua precipita fuoriuscendo dalle fauci di quattro leoni scolpiti nella parte inferiore. Un ulteriore piccolo balaustro centrale, nella vasca superiore, \u00e8 composto da quattro putti che sorreggono l'elemento sommitale dal quale zampilla l'acqua. \u00c8 questo l'unico elemento di ispirazione non dellaportiana, ma piuttosto maderniana: si tratta infatti di una piccola tazza rovesciata, con la parte superiore lavorata a scaglie, molto simile, a parte le dimensioni, all'elemento sommitale delle fontane di piazza San Pietro.\nL'ultimo restauro risale al 1996, quando venne effettuata anche una sistemazione della piazza. Il precedente intervento, del 1959, su una fontana gravemente degradata, che prevedeva anche la sostituzione di alcune parti mancanti, era stato realizzato solo in parte."}
{"id": "3389552", "revid": "767487", "url": "https://it.wikipedia.org/wiki?curid=3389552", "title": "Rain on Me (Ashanti)", "text": "Rain on Me \u00e8 un brano musicale della cantante statunitense Ashanti, estratto come singolo dell'album del 2003 \"Chapter II\". Il singolo ha raggiunto la settima posizione nella Billboard Hot 100 e la top 20 nel Regno Unito.\nIl brano contiene un campionamento di \"The Look of Love\" di Isaac Hayes. La versione remix del brano presente sull'album \"Collectibles\" figura una interpolazione rap di \"Can I Live?\" di Jay-Z. Al remix inoltre collaborano Hussein Fatal, Charli \"Chuck\" Baltimore e Ja Rule della The Inc. Records, stessa etichetta di Ashanti.\nIl video musicale prodotto per \"Rain on Me\" \u00e8 stato distribuito il 28 agosto 2003 ed \u00e8 stato girato dal regista Hype Williams a Barcellona. Esistono due versioni del video.\nNel 2004, il brano ha fatto vincere ad Ashanti una nomination ai Grammy Award nella categoria miglior interpretazione R&amp;B femminile."}
{"id": "3389554", "revid": "1354930", "url": "https://it.wikipedia.org/wiki?curid=3389554", "title": "Parigi-Roubaix 2000", "text": "La Parigi-Roubaix 2000, novantottesima edizione della corsa e valida come terzo evento della Coppa del mondo di ciclismo su strada 2000, fu disputata il 9 aprile 2000, per un percorso totale di 272\u00a0km. Fu vinta dal belga Johan Museeuw, giunto al traguardo con il tempo di 6h47'00\" alla media di 40,098\u00a0km/h.\nPresero il via da Compi\u00e8gne 178 corridori, 66 di essi portarono a termine la gara."}
{"id": "3389557", "revid": "767487", "url": "https://it.wikipedia.org/wiki?curid=3389557", "title": "Breakup 2 Makeup (Remix)", "text": "Breakup 2 Makeup (Remix) \u00e8 un brano musicale della cantante statunitense Ashanti, estratto come singolo dal suo album di remix \"Collectables by Ashanti\". Il brano figura la collaborazione del rapper Black Child."}
{"id": "3389558", "revid": "319329", "url": "https://it.wikipedia.org/wiki?curid=3389558", "title": "Paris-Roubaix 2000", "text": ""}
{"id": "3389565", "revid": "203463", "url": "https://it.wikipedia.org/wiki?curid=3389565", "title": "Giuseppe Picedi Benedettini", "text": ""}
{"id": "3389573", "revid": "18323", "url": "https://it.wikipedia.org/wiki?curid=3389573", "title": "Terri Sewell", "text": "Biografia.\nFiglia della prima donna nera eletta al consiglio comunale di Selma, Terri fu la prima afroamericana valedictorian della sua scuola. Si laure\u00f2 a Princeton e poi frequent\u00f2 Harvard, ottenendo una borsa di studio. Durante le vacanze estive lavor\u00f2 nell'ufficio dell'allora deputato Richard Shelby.\nNel 1994 cominci\u00f2 la sua carriera legale. Si occup\u00f2 soprattutto di garantire un'istruzione adeguata alle ragazze afroamericane, fornendo loro assistenza gratuita. Fu anche una grande sostenitrice dei diritti dei neri.\nNel 2010 quando Artur Davis decise di ritirarsi dalla politica, la Sewell si candid\u00f2 per occupare il suo posto alla Camera dei Rappresentanti e vinse le elezioni, divenendo cos\u00ec la prima donna afroamericana eletta al Congresso dall'Alabama.\nLa Sewell \u00e8 anche molto attiva nelle campagne di sensibilizzazione riguardo al tema della violenza contro le donne."}
{"id": "3389575", "revid": "15756", "url": "https://it.wikipedia.org/wiki?curid=3389575", "title": "Lago di Pradella", "text": "Il lago di Pradella, un tempo denominato \"lago del majo\", \u00e8 uno piccolo specchio d'acqua situato nel comune di Conegliano.\nIl lago, oggi riserva di pesca privata, \u00e8 un invaso alimentato da alcune sorgenti; fu creato nell'Ottocento per azionare i magli ad acqua della sottostante officina fabbrile della famiglia Pradella. Le aree che lo circondano sono note per il loro valore naturalistico. nei fondali del lago si trovano molti reperti archeologici come una macchina antica."}
{"id": "3389578", "revid": "1161734", "url": "https://it.wikipedia.org/wiki?curid=3389578", "title": "Provincia di Nassau", "text": "La provincia di Nassau fu una provincia dello Stato della Prussia dal 1944 al 1945.\nStoria.\nAnche se tutti gli stati tedeschi vennero \"de facto\" aboliti dal partito nazista nel 1933, il governo dissolse la provincia prussiana di Assia-Nassau in due province solo a partire dal 1\u00ba aprile 1944, l'Assia ed il Nassau.\nIl nome della provincia si originava dal ducato di Nassau (1806-1866), che la Prussia aveva annesso a seguito della guerra austro-prussiana andando a formare la provincia dell'Assia-Nassau.\nA seguito della fine della seconda guerra mondiale, la provincia di Nassau ricadde sotto l'amministrazione americana. La provincia di Nassau venne dissolta dalle forze occupanti il 19 settembre 1945 per formare parte dello Stato della Grande Assia. Solo l'anno successivo la Grande Assia divenne parte del moderno Stato dell'Assia. Alcune piccole parti della provincia di Nassau entrarono a far parte dello Stato della Renania-Palatinato."}
{"id": "3389579", "revid": "773636", "url": "https://it.wikipedia.org/wiki?curid=3389579", "title": "Y Trallwng", "text": ""}
{"id": "3389581", "revid": "1305772", "url": "https://it.wikipedia.org/wiki?curid=3389581", "title": "Discografia di Ashanti", "text": "La seguente pagina contiene la discografia completa della cantante statunitense Ashanti."}
{"id": "3389588", "revid": "126257", "url": "https://it.wikipedia.org/wiki?curid=3389588", "title": "Copricerchione", "text": ""}
{"id": "3389591", "revid": "1161734", "url": "https://it.wikipedia.org/wiki?curid=3389591", "title": "Provincia d'Assia-Nassau", "text": "La provincia d'Assia-Nassau fu una provincia della Prussia dal 1868 al 1944.\nStoria.\nLa provincia d'Assia-Nassau venne creata come conseguenza della guerra austro-prussiana del 1866 unendo alcuni precedenti stati indipendenti: l'Elettorato d'Assia-Kassel, il Ducato di Nassau e la Citt\u00e0 libera di Francoforte, nonch\u00e9 parti del Regno di Baviera, del Granducato d'Assia-Darmstadt e del langraviato d'Assia-Homburg. Queste regioni formarono dal 1868 la provincia prussiana di Assia-Nassau con capitale Kassel, suddivisa internamente nei due circondari (\"Bezirke\") di Kassel e Wiesbaden.\nIl 1\u00ba aprile 1929, in seguito a una votazione popolare, il Libero Stato di Waldeck divenne parte dell'Assia-Nassau, e nello specifico del circondario di Kassel.\nNel 1933 il governo nazista abol\u00ec \"de facto\" tutti gli stati tedeschi perci\u00f2 anche le province acquisirono un significato secondario. Nel 1944 l'Assia-Nassau venne suddivisa in due province: Kurhessen (capitale a Kassel) e Nassau (capitale a Wiesbaden). Nel 1945, dopo la fine della Seconda Guerra mondiale, queste due province vennero nuovamente riunite assieme alla vicina Assia-Darmstadt e ad altri territori per formare il moderno \"Land\" dell'Assia, mentre parti del Nassau entrarono nel nuovo \"Land\" della Renania-Palatinato.\nInsegne.\nLa bandiera dell'Assia-Nassau era identica a quella dei Paesi Bassi, in quanto la casa reale olandese \u00e8 originaria del Ducato di Nassau.\nLo stemma era diviso in tre parti, ognuna delle quali mostrava gli stemmi delle tre entit\u00e0 che formavano l'Assia-Nassau:"}
{"id": "3389597", "revid": "125997241", "url": "https://it.wikipedia.org/wiki?curid=3389597", "title": "Ida Galli", "text": "Biografia.\nDiplomata all'Istituto Magistrale, si \u00e8 trasferita ancor giovane a Roma intenzionata a intraprendere la carriera di insegnante, per nulla interessata al cinema. Il debutto \u00e8 arrivato grazie all'incontro casuale con l'attore francese G\u00e9rard Landry che, nel 1959, le permette di ottenere una piccola partecipazione al film di Piero Tellini \"Nel blu dipinto di blu\", film musicarello ispirato all'omonimo e celebre brano \"Nel blu dipinto di blu\" interpretato da Domenico Modugno, gi\u00e0 vincitore del Festival di Sanremo 1958.\nSuccessivamente \u00e8 stata impiegata come caratterista in numerosi film, spaziando dal cinema d'autore alla cinematografia di genere. Negli anni Sessanta e Settanta sono molteplici le sue partecipazioni, tra cui si segnalano \"La dolce vita\" di Federico Fellini, \"Il Gattopardo\" di Luchino Visconti seguiti da spaghetti western, film peplum, horror all'italiana, poliziottesco e commedia erotica all'italiana.\nNel 1965, in occasione dell'uscita del film \"Un dollaro bucato\", \u00e8 accreditata per la prima volta con lo pseudonimo \"Evelyn Stewart\", a cui ne seguiranno altri, tra cui \"Arianna\" e \"Isli Oberon\". L'attrice nella sua carriera partecipa a oltre una sessantina di film, rarefacendo la sua presenza sullo schermo dalla fine degli anni '70, epoca in cui considera terminata la propria esperienza cinematografica.\nVita privata.\nMoglie dell'ex calciatore Mario Cocco, ha due figli: Deborah e Alessandro, giovane protagonista de \"La bellissima estate\" a cui fece seguito, l'anno successivo, \"Il giustiziere sfida la citt\u00e0\"."}
{"id": "3389598", "revid": "1161734", "url": "https://it.wikipedia.org/wiki?curid=3389598", "title": "Provincia d'Assia", "text": "La provincia d'Assia o Kurhessen fu una provincia dello stato della Prussia dal 1944 al 1945.\nStoria.\nAnche se tutti gli stati tedeschi vennero \"de facto\" aboliti dal partito nazista nel 1933, il governo dissolse la provincia prussiana di Assia-Nassau in due province solo a partire dal 1\u00ba aprile 1944, l'Assia ed il Nassau.\nIl nome di \"Kurhessen\" derivava alla provincia dall'Elettorato d'Assia, che la Prussia aveva annesso a seguito della guerra austro-prussiana andando a formare la provincia dell'Assia-Nassau.\nA seguito della fine della Seconda Guerra mondiale, la provincia d'Assia ricadde sotto l'amministrazione americana. La provincia di Nassau venne dissolta dalle forze occupanti il 19 settembre 1945 per formare parte dello stato della Grande Assia. Solo l'anno successivo la Grande Assia divenne parte del moderno stato dell'Assia."}
{"id": "3389601", "revid": "287204", "url": "https://it.wikipedia.org/wiki?curid=3389601", "title": "Liv Grete Poiree", "text": ""}
{"id": "3389602", "revid": "104458", "url": "https://it.wikipedia.org/wiki?curid=3389602", "title": "Liv Grete Skjelbreid-Poiree", "text": ""}
{"id": "3389603", "revid": "104458", "url": "https://it.wikipedia.org/wiki?curid=3389603", "title": "Liv Grete Skjelbreid Poiree", "text": ""}
{"id": "3389604", "revid": "57342", "url": "https://it.wikipedia.org/wiki?curid=3389604", "title": "Stefano Masciolini", "text": "Biografia.\nDopo essersi diplomato nel 2003, Stefano Masciolini studia recitazione, mentre frequenta la facolt\u00e0 di Scienze e tecnologie applicate. Il suo debutto come attore avviene nel 2004 con il film \"Le avventure acquatiche di Steve Zissou\" di Wes Anderson, in cui Masciolini compare nel ruolo di un marinaio.\nIn seguito Stefano Masciolini lavorer\u00e0 in varie produzioni cinematografiche italiane come \"K. Il bandito\" (2007) di Martin Donovan, \"Un giorno perfetto\" (2008) di Ferzan \u00d6zpetek, \"Questo piccolo grande amore\" (2009) di Riccardo Donna e \"Cocapop\" (2010) di Pasquale Pozzessere.\nIn televisione recita in vari episodi delle serie televisive \"R.I.S. Delitti Imperfetti 5\", \"Don Matteo 6\", \"Tutti pazzi per amore 2 e 3\", \"I liceali 3\" e \"Baciati dall'amore\". Nel 2009 ha inoltre preso parte come concorrente alla sesta edizione della trasmissione televisiva \"Ballando con le stelle\".\nDal 19 febbraio 2012 \u00e8 nel cast di \"Provaci ancora prof! 4\", in onda su Rai Uno."}
{"id": "3389607", "revid": "124354706", "url": "https://it.wikipedia.org/wiki?curid=3389607", "title": "Gianfranco Dalmasso", "text": " Professore ordinario di Filosofia Teoretica presso l'Universit\u00e0 degli Studi di Bergamo, \u00e8 anche presidente onorario della Societ\u00e0 Italiana di Filosofia Teoretica.\nBiografia.\nLaureatosi all'Universit\u00e0 Cattolica di Milano, ha svolto i suoi studi di perfezionamento a Parigi, all'\u00c9cole Normale Sup\u00e9rieure e all'\u00c9cole des hautes \u00e9tudes en sciences sociales. Allievo di Jacques Derrida, ha introdotto il pensiero di questo autore in Italia con le traduzioni di \"La voix et le ph\u00e9nom\u00e8ne\" (Jaca Book 1968; ult. rist. 2010) e di \"De la grammatologie\" (Jaca Book 1969, ult. rist. 2012).\nDai problemi del soggetto del discorso e della genesi del significato nel dibattito sul nichilismo i suoi interessi si sono rivolti alla questione della struttura della razionalit\u00e0 in rapporto all'etica nel pensiero greco ed agostiniano e, pi\u00f9 recentemente, nel pensiero di Hegel.\nHa insegnato nelle Universit\u00e0 della Calabria e Universit\u00e0 degli Studi di Roma \"Tor Vergata\". \n\u00c8 membro del Collegio docenti del Dottorato di ricerca in Filosofia della Scuola Normale Superiore di Pisa e del Dottorato di ricerca in Studi Umanistici Interculturali presso l'Universit\u00e0 degli Studi di Bergamo.\n\u00c8 autore di vari saggi e membro del Comitato scientifico di \"Phasis. European Journal of Philosophy\", \"Oltrecorrente\", di \"Magazzino di Filosofia\" e della Rivista Internazionale di teologia e cultura \"Communio\"."}
{"id": "3389614", "revid": "7", "url": "https://it.wikipedia.org/wiki?curid=3389614", "title": "Evelyn Stewart", "text": ""}
{"id": "3389615", "revid": "7", "url": "https://it.wikipedia.org/wiki?curid=3389615", "title": "Arianna Galli", "text": ""}
{"id": "3389621", "revid": "104458", "url": "https://it.wikipedia.org/wiki?curid=3389621", "title": "Eikelandsosen", "text": ""}
{"id": "3389623", "revid": "486946", "url": "https://it.wikipedia.org/wiki?curid=3389623", "title": "Olio extra-vergine di oliva", "text": ""}
{"id": "3389626", "revid": "770634", "url": "https://it.wikipedia.org/wiki?curid=3389626", "title": "Stato libero popolare del W\u00fcrttemberg", "text": "Lo Stato libero popolare del W\u00fcrttemberg fu uno Stato della Germania al tempo della Repubblica di Weimar, formatosi all'abolizione del Regno del W\u00fcrttemberg nel 1918. Attualmente \u00e8 parte dello Stato tedesco del Baden-W\u00fcrttemberg.\nStoria.\nLa rivoluzione del 1918.\nAllo scoppio della rivoluzione tedesca dopo la fine della prima guerra mondiale, il Regno del W\u00fcrttemberg venne trasformato da monarchia a repubblica democratica senza spargimenti di sangue; i suoi confini e l'amministrazione interna rimasero immutati. Re Guglielmo II del W\u00fcrttemberg abdic\u00f2 ufficialmente il 30 novembre 1918. A seguito dell'introduzione della nuova Costituzione dettata dalla Repubblica di Weimar nel 1919, il W\u00fcrttemberg venne riconosciuto dalla Germania come un nuovo Stato federale senza che questo turbasse l'animo interno della popolazione, che conobbe tre legislazioni di governo ciascuna di quattro anni senza problemi.\nA livello politico i socialdemocratici che avevano retto lo scenario del parlamento dagli albori, iniziarono a perdere i colpi dal 1924 a favore di una nuova compagine conservatrice che sfocer\u00e0 dal 1933 nel nazismo. Malgrado la crisi finanziaria che investiva un po' tutti gli Stati della Germania di quel tempo, l'economia del W\u00fcrttemberg non ne fu particolarmente provata e la sua capitale, Stoccarda, divenne ben presto il centro regionale della finanza e della cultura.\n1933-1952.\nCon la presa di potere del nazismo nel 1933 e la successiva eliminazione di tutte le organizzazioni non naziste, il W\u00fcrttemberg e tutti gli altri stati tedeschi vennero \"de facto\" aboliti. Al termine della seconda guerra mondiale il W\u00fcrttemberg venne suddiviso tra la zona di occupazione militare americana e quella francese, dando origine a due stati, il W\u00fcrttemberg-Baden (governato dagli americani) ed il pi\u00f9 piccolo W\u00fcrttemberg-Hohenzollern governato dai francesi. Questi due stati, assieme al Baden del Sud vennero uniti nel 1952 a formare il moderno Stato di Baden-W\u00fcrttemberg.\nLo stemma dello Stato libero popolare del W\u00fcrttemberg venne utilizzato anche dalla ditta costruttrice di auto Porsche che si spost\u00f2 dall'Austria a Stoccarda proprio dopo la fine della seconda guerra mondiale."}
{"id": "3389628", "revid": "39058042", "url": "https://it.wikipedia.org/wiki?curid=3389628", "title": "Dispositivo di arresto motore", "text": ""}
{"id": "3389629", "revid": "188323", "url": "https://it.wikipedia.org/wiki?curid=3389629", "title": "Dispositivo di avviamento", "text": ""}
{"id": "3389633", "revid": "339392", "url": "https://it.wikipedia.org/wiki?curid=3389633", "title": "Comando dell'acceleratore", "text": ""}
{"id": "3389634", "revid": "76963", "url": "https://it.wikipedia.org/wiki?curid=3389634", "title": "Corinna A. Horn", "text": "Biografia.\nA soli otto anni, nel 1986, partecipa al programma sportivo dedicato ai bambini \"Mach mit, mach's nach, mach's besser\". Studia, tra il 2001 e il 2005, all'Accademia di Arte Drammatica \"Ernst Busch\" di Berlino. Dal 2005 al 2006 \u00e8 nel cast della serie di RTL \"Hinter Gittern - Der Frauenknast\", con il ruolo di Daniela Kallweit. \u00c8 nota per la sua partecipazione alla soap opera di ZDF \"La strada per la felicit\u00e0\", con il ruolo di Elsa Ritter, dal 2007 al 2009.\nOltre alla recitazione, pratica danza jazz e moderna."}
{"id": "3389637", "revid": "1543377", "url": "https://it.wikipedia.org/wiki?curid=3389637", "title": "Linda F\u00e4h", "text": "In seguito Linda F\u00e4h ha gareggiato come rappresentante ufficiale della Svizzera a Miss Universo 2010, che si \u00e8 svolto a Las Vegas il 23 agosto 2010. Tuttavia la modella svizzera non \u00e8 riuscita nella rose delle quindici finaliste del concorso.\nCome cantante ha inciso diversi singoli e gli album Du oder Keiner nel 2014 e Du kannst Fliegen nel 2015. "}
{"id": "3389645", "revid": "36426", "url": "https://it.wikipedia.org/wiki?curid=3389645", "title": "San Giacomo minore", "text": ""}
{"id": "3389647", "revid": "36426", "url": "https://it.wikipedia.org/wiki?curid=3389647", "title": "Giacomo minore", "text": ""}
{"id": "3389648", "revid": "1161734", "url": "https://it.wikipedia.org/wiki?curid=3389648", "title": "Provincia di Hohenzollern", "text": "La provincia di Hohenzollern fu una provincia dello stato della Prussia dal 1850 al 1946.\nStoria.\nLa provincia di Hohenzollern venne creata nel 1850 unendo i principati di Hohenzollern-Sigmaringen e Hohenzollern-Hechingen, entrambi appartenenti alla linea cattolica degli Hohenzollern. Questi stati passarono alla Prussia, che ne mantenne tutte le istituzioni interne ad eccezione del governo che pass\u00f2 a quello centrale di Berlino.\nLa provincia di Hohenzollern consisteva di un solo distretto, il Regierungsbezirk Sigmaringen che comprendeva circa 74.000 abitanti e la cui capitale era stata posta a Sigmaringen.\nNel 1946 l'amministrazione militare francese della Germania incluse questa regione nello stato di W\u00fcrttemberg-Hohenzollern e tale rimase sino al 1952 quando questo stato and\u00f2 a formare l'attuale stato federale di Baden-W\u00fcrttemberg."}
{"id": "3389652", "revid": "767487", "url": "https://it.wikipedia.org/wiki?curid=3389652", "title": "Zeynep Sever", "text": " Il 23 agosto 2009 ha partecipato a Miss Universo 2009 a Nassau in veste di rappresentante ufficiale del Belgio in the Miss Universe 2009, ed \u00e8 riuscita a classificarsi fra le prime quindici finaliste del concorso di bellezza. Nello stesso anno ha anche partecipato a Miss Mondo 2009, ma non \u00e8 riuscita a classificarsi.\nEx giocatrice di pallavolo per il Fenerbah\u00e7e Ac\u0131badem, il 21 settembre 2010 Zeynep Sever ha sposato il calciatore del Fenerbah\u00e7e S.K. Volkan Demirel."}
{"id": "3389659", "revid": "1305772", "url": "https://it.wikipedia.org/wiki?curid=3389659", "title": "Chiesa di Santa Maria dell'Itria", "text": ""}
{"id": "3389662", "revid": "36426", "url": "https://it.wikipedia.org/wiki?curid=3389662", "title": "Mus\u00e9e Fabre", "text": ""}
{"id": "3389663", "revid": "767487", "url": "https://it.wikipedia.org/wiki?curid=3389663", "title": "Mosca Shanghai", "text": "Mosca Shanghai \u00e8 un film del 1936 diretto da Paul Wegener che ha per protagonisti Pola Negri, Gustav Diessl e Wolfgang Keppler.\nProduzione.\nIl film fu girato nel luglio/agosto 1936, prodotto dalla Badal-Film.\nDistribuzione.\nDistribuito dalla Terra Film, il film usc\u00ec nelle sale l'8 ottobre 1936 in Germania con il titolo originale \"Der Weg nach Shanghai\", presentato in prima al Capitol di Berlino. \u00c8 conosciuto anche con il titolo alternativo \"Zwischen Moskau und Shanghai\" o anche \"Begegnung in Shanghai\".\nDate di uscita.\nIMDb\nAlias"}
{"id": "3389664", "revid": "76963", "url": "https://it.wikipedia.org/wiki?curid=3389664", "title": "Kaya Marie M\u00f6ller", "text": "Biografia.\nTra il 2000 e il 2001 partecipa al telefilm \"Il nostro amico Charly\", con il ruolo di Sandra Martin, su ZDF. Sulla stessa rete, \u00e8 nel cast della soap opera \"La strada per la felicit\u00e0\", dal 2005 al 2007, con il ruolo di Lilly Gerlach."}
{"id": "3389665", "revid": "923674", "url": "https://it.wikipedia.org/wiki?curid=3389665", "title": "Nelli Cooman", "text": "\u00c8 stata due volte campionessa mondiale indoor e sei volte campionessa europea indoor dei 60 metri piani."}
{"id": "3389668", "revid": "298229", "url": "https://it.wikipedia.org/wiki?curid=3389668", "title": "Nelli Fiere-Cooman", "text": ""}
{"id": "3389675", "revid": "380453", "url": "https://it.wikipedia.org/wiki?curid=3389675", "title": "Dicle \u00dcniversitesi Spor Kul\u00fcb\u00fc", "text": "Il Dicle \u00dcniversitesi Spor Kul\u00fcb\u00fc \u00e8 un club di pallavolo femminile turco, con sede ad Diyarbak\u0131r.\nStoria.\nIl Dicle \u00dcniversitesi Bayan Voleybol Tak\u0131m\u0131 nasce nel 1994 come squadra di pallavolo femminile della universit\u00e0 di Diyarbak\u0131r. Nella seconda met\u00e0 degli anni duemila il club prende parte alla Voleybolun 1.Ligi, lottando sempre per la salvezza."}
{"id": "3389678", "revid": "547034", "url": "https://it.wikipedia.org/wiki?curid=3389678", "title": "All Star Game di pallavolo maschile 2006", "text": "L'All Star Game di pallavolo maschile 2006 fu la 16\u00aa edizione della manifestazione organizzata dalla FIPAV.\nRegolamento.\nAlla manifestazione presero parte tre squadre, anzich\u00e9 due squadre come le edizioni precedenti, createsi apposta per l'evento, l'All Star A1, l'All Star A2 e l'Italia di Lega.\nQueste squadre sono composte, in questa edizione, da giocatori stranieri e italiani presenti nel campionato italiano 2006-2007.\nVenne disputato un triangolare con scontri diretti, tutti al meglio di 3 set. Le gare si svolsero il 5 novembre al PalaGeorge di Montichiari, sede della manifestazione.\nFu nominato MVP della manifestazione lo schiacciatore italo-cubano \u00c1ngel Dennis."}
{"id": "3389679", "revid": "125327674", "url": "https://it.wikipedia.org/wiki?curid=3389679", "title": "P.A.R.C.E.", "text": "P.A.R.C.E. \u00e8 il quinto album in studio del cantante colombiano Juanes. \u00c8 stato pubblicato il 7 dicembre 2010 dalla Universal Music Latino. Il singolo \"Yerbatero\" \u00e8 stato pubblicato su Internet il 10 giugno 2010. Sono seguiti \"Y Nor Regresas\" il 12 ottobre 2010 e \"Regalito\" l'11 gennaio 2011."}
{"id": "3389683", "revid": "1543377", "url": "https://it.wikipedia.org/wiki?curid=3389683", "title": "Packard 300", "text": "La 300 \u00e8 un'autovettura costruita dalla Packard dal 1951 al 1952.\nIl contesto.\nLa Packard era famosa per le sue auto di prestigio. Dal 1936 la gamma della Casa automobilistica era contraddistinta da due serie: da un lato le lussuose \"Senior\", e dall'altro le pi\u00f9 economiche \"Junior\".\nLa \u201c300\u201d, che era una Super Eight rinominata, rappresentava il modello di gamma medio-alta della Packard, e quindi faceva parte della serie \"Senior\" insieme alla Patrician 400, che era la vettura pi\u00f9 lussuosa tra i modelli offerti. Alla serie \"Junior\" appartenevano invece la 200 e la 250, le quali possedevano allestimenti interni meno curati rispetto alla \u201c300\u201d.\nLa \u201c300\u201d fu commercializzata solamente in versione berlina quattro porte e nasceva sul telaio Packard da 3200 mm di passo. Il modello comprendeva gli allestimenti base della \u201c200\u201d e della \u201c200 Deluxe\u201d, pi\u00f9 i vetri oscurati, le guide di scorrimento per i passeggeri ospitati posteriormente ed i tessuti degli interni a righe. Esteriormente era dotata di borchie che coprivano l'interezza dei cerchioni ed era caratterizzata dalla presenza del famoso cormorano Packard che ornava la capote. La \u201c300\u201d era contraddistinta dalla presenza dei tratti distintivi della serie \"Senior\", vale a dire il lunotto avvolgente ed i fari posteriori orizzontali. Queste due caratteristiche le condivideva con la \u201cPatrician 400\u201d.\nNel 1953 la \u201c300\u201d fu rinominata Cavalier quando la Packard abbandon\u00f2 la designazione numerica dei propri modelli. Nei due anni di produzione furono prodotti in totale 22.309 esemplari, di cui 15.309 nel 1951 e 7.000 nell'anno successivo.\nCaratteristiche tecniche.\nIl motore era quello gi\u00e0 installato sulla Super Eight, vale a dire l'otto cilindri in linea \"Thunderbolt\" da 5360 cm\u00b3 di cilindrata che aveva in comune con la 250. La \u201c300\u201d aveva in dotazione un cambio manuale a tre rapporti, ed era offerta come \"optional\" una trasmissione Ultramatic."}
{"id": "3389690", "revid": "79968", "url": "https://it.wikipedia.org/wiki?curid=3389690", "title": "Exattamento", "text": ""}
{"id": "3389724", "revid": "1494169", "url": "https://it.wikipedia.org/wiki?curid=3389724", "title": "Neubert", "text": ""}
{"id": "3389725", "revid": "267046", "url": "https://it.wikipedia.org/wiki?curid=3389725", "title": "Guerra coloniale portoghese", "text": "La guerra coloniale portoghese, detta anche in Portogallo guerra d'oltremare e nelle colonie guerra di liberazione (in lingua portoghese \"Guerra Colonial Portuguesa\", \"Guerra do Ultramar\" o \"Guerra de Liberta\u00e7\u00e3o\"), fu un lungo conflitto armato svoltosi tra il 1961 e il 1974 nelle colonie africane del Portogallo: Angola, Guinea portoghese e Mozambico. Il Portogallo, retto all'epoca dal regime conservatore, autoritario e fascista dell'\"Estado Novo\" di Ant\u00f3nio de Oliveira Salazar, si trov\u00f2 ad affrontare la guerriglia di una serie di movimenti indipendentisti africani, diversi da regione a regione; il conflitto coinvolse anche diversi attori esterni: gli indipendentisti ebbero l'aperto sostegno delle nazioni dell'Organizzazione dell'unit\u00e0 africana e ricevettero armi e istruttori da Unione Sovietica, Cina e Cuba, mentre i portoghesi ricevettero appoggio dal Sudafrica dell'apartheid e dalla Rhodesia.\nIn Angola, il movimento indipendentista si ritrov\u00f2 frammentato in una serie di formazioni distinte, diverse per ideologia e ferocemente ostili l'una con l'altra: il nazionalista Fronte Nazionale di Liberazione dell'Angola (FNLA), il marxista Movimento Popolare di Liberazione dell'Angola (MPLA) e il maoista Unione Nazionale per l'Indipendenza Totale dell'Angola (UNITA). Le divisioni nel campo degli insorti giocarono a favore dei portoghesi: dopo alcune rivolte su ampia scala tentate nel 1961 e ferocemente represse dalle forze di sicurezza, la guerriglia si spost\u00f2 nelle regioni settentrionali e orientali del paese, sfruttando l'appoggio delle nazioni confinanti ma non riuscendo a stabilire una solida e duratura presenza sul territorio.\nNella Guinea portoghese il movimento indipendentista fu pi\u00f9 unitario, raccogliendosi attorno al marxista Partito Africano per l'Indipendenza della Guinea e di Capo Verde (PAIGC); sostenuto dalle nazioni confinanti e sfruttando il terreno impervio, ottimale per le azioni di guerriglia, il PAIGC riusc\u00ec a guadagnare il controllo di ampie zone del paese, anche se le controffensive organizzate dal generale portoghese Ant\u00f3nio de Sp\u00ednola riuscirono a imporre una situazione di precario stallo al conflitto. In Mozambico, i movimenti indipendentisti formarono una precaria coalizione, il Fronte di Liberazione del Mozambico (FRELIMO), la quale progressivamente si spost\u00f2 verso posizioni di sinistra; iniziata in ritardo rispetto alle altre regioni, la guerriglia mozambicana riusc\u00ec a strappare ai portoghesi il controllo di alcune zone nel nord e nell'ovest del paese, anche se dovette subire alcune imponenti controffensive da parte delle forze di sicurezza.\nCon il passare del tempo il peso del conflitto divenne insostenibile per la societ\u00e0 portoghese: la rivoluzione dei Garofani del 25 aprile 1974 determin\u00f2 la fine del regime dell'\"Estado Novo\" e il Portogallo si avvi\u00f2 a divenire una nazione democratica. Con il cambio di direzione politica del paese, i nuovi leader accettarono anche le rivendicazioni di indipendenza delle colonie: ebbe cos\u00ec inizio una fase di transizione che si concluse alla fine del 1975 con la proclamazione della piena indipendenza dei territori africani e lo smantellamento di ci\u00f2 che restava dell'Impero portoghese.\nAntefatti.\nLe colonie del Portogallo.\nUna delle prime grandi potenze navigatrici, il Portogallo costitu\u00ec tra il XV e il XVI secolo un vasto impero coloniale con vari possedimenti situati in America meridionale, Africa e Asia; dopo l'indipendenza nel 1822 della colonia pi\u00f9 grande e prestigiosa, il Brasile, il Portogallo si concentr\u00f2 sui suoi possedimenti in Africa, dove controllava alcuni insediamenti lungo le coste stabiliti fin dalla fine del XVI secolo. All'inizio del XX secolo i domini lusitani in terra d'Africa comprendevano quindi gli arcipelaghi di Capo Verde lungo la costa dell'Africa occidentale e di S\u00e3o Tom\u00e9 e Pr\u00edncipe nel Golfo di Guinea pi\u00f9 a sud, la piccola colonia continentale della Guinea portoghese e due vasti possedimenti nell'Africa meridionale, l'Angola affacciata sull'oceano Atlantico e il Mozambico affacciato sull'oceano Indiano; completavano i domini del Portogallo gli ultimi sparsi possedimenti rimasti in Asia, ovvero le tre citt\u00e0 di Goa, Diu e Daman sulle coste dell'India (India portoghese), la citt\u00e0 di Macao lungo la costa meridionale della Cina e la met\u00e0 orientale dell'isola di Timor nell'arcipelago indonesiano.\nDopo una tormentata esperienza come repubblica democratica tra il 1910 e il 1926, un colpo di stato sostanzialmente incruento port\u00f2 il Portogallo a un regime autoritario e reazionario istituito dai militari, incarnato dalla figura del primo ministro Ant\u00f3nio de Oliveira Salazar al potere dal 1932. Il regime del cosiddetto \"Estado Novo\" portoghese guard\u00f2 con molto interesse al mantenimento e allo sviluppo del suo impero coloniale, e in particolare dopo il periodo della seconda guerra mondiale fu intensamente incentivata l'emigrazione nelle colonie africane di cittadini portoghesi dalla madrepatria; nel 1951 un emendamento alla costituzione portoghese cambi\u00f2 lo status giuridico delle colonie in quello di \"province d'oltremare\": pur rette ancora da un sistema legislativo speciale modellato sul loro diverso grado di sviluppo, le nuove province erano governate direttamente dalle istituzioni statali di Lisbona e considerate come parte integrante del territorio nazionale portoghese.\nL'obiettivo del regime dell'\"Estado Novo\" era quello di assicurare in tutti i suoi possedimenti una \"assimila\u00e7\u00e3o uniformizadora\" (\"assimilazione uniforme\") delle popolazioni native, puntando alla costituzione di una \"comunit\u00e0 politica e spirituale\" di lingua portoghese e religione cristiana. La popolazione delle provincie d'oltremare era quindi suddivisa nelle due categorie degli \"ind\u00edgenas\" (\"indigeni\", i nativi ancora legati alle loro tradizioni, lingue e religioni locali) e dei \"n\u00e3o ind\u00edgenas\" (\"non indigeni\"), quest'ultima comprendente su un piano di parit\u00e0 legale i coloni bianchi, i meticci e gli \"assimilados\" (\"assimilati\"), ovvero nativi che avevano appreso il portoghese, si erano convertiti al cristianesimo e godevano di buone condizioni economiche. Agli \"assimilados\" erano garantiti i pieni diritti dati dalla cittadinanza portoghese al pari della popolazione metropolitana e in generale il grado di tolleranza razziale nei territori lusitani era elevato, soprattutto se paragonato ad altre realt\u00e0 coloniali confinanti con essi come la Rhodesia Meridionale e il Sudafrica dell'apartheid. In teoria agli \"assimilados\" erano aperti tutti i gradi della pubblica amministrazione e delle gerarchie militari, ma nei fatti risultavano penalizzati dai bassi livelli di istruzione cui avevano accesso diretto (le prime universit\u00e0 furono aperte in Angola e Mozambico solo nei primi anni 1960); il fallimento dei portoghesi nel dotare le colonie di una efficace struttura di istruzione secondaria imped\u00ec di fatto l'istituzione di una classe dirigente locale fedele al Portogallo.\nLa situazione degli \"ind\u00edgenas\" era invece pi\u00f9 critica: sebbene la schiavit\u00f9 fosse stata abolita in tutti i territori portoghesi fin dal 1869, alle popolazioni native non \"assimilate\" fu imposto un sistema di lavori obbligatori a favore dell'amministrazione centrale e dei coloni bianchi, di vitale importanza per portare avanti lo sviluppo economico e infrastrutturale delle colonie africane; sistemi analoghi erano in vigore anche nelle altre colonie europee in Africa, ma solo il Portogallo mantenne inalterato tale regime fin verso la fine degli anni 1950. Il sistema del lavoro obbligatorio, come pure altre misure come la coltivazione forzata di prodotti agricoli destinati all'esportazione, le politiche di incremento della popolazione bianca successive alla seconda guerra mondiale (in Angola la popolazione di origine portoghese raggiunse le 350.000 persone) e la destinazione dei terreni migliori ai nuovi immigrati giunti dalla madrepatria finirono con l'esasperare le popolazioni native e creare un terreno fertile per la causa indipendentista.\nIl Portogallo e la decolonizzazione.\nIl processo politico della decolonizzazione inizi\u00f2 a prendere piede a partire dal periodo successivo alla seconda guerra mondiale, incoraggiato anche dai principi posti alla base del nuovo sistema delle Nazioni Unite: l'indipendenza del Ghana nel marzo 1957, prima nazione dell'Africa subsahariana, apr\u00ec la fase di smantellamento dei domini coloniali britannici in Africa, mentre la decolonizzazione delle colonie della Francia si svolse tra il 1954 e il 1961 prevalentemente in forma pacifica e tramite negoziati tranne che in Algeria, sconvolta da un sanguinoso conflitto dal 1954 al 1962 tra francesi e indipendentisti locali; le colonie del Belgio ottennero pacificamente l'indipendenza tra il 1960 e il 1962, anche se si rivelarono subito fortemente instabili a causa dei profondi contrasti etnici esistenti tra le popolazioni locali. Il Portogallo si rivel\u00f2 invece fortemente ostile al processo della decolonizzazione: i territori portoghesi in Africa erano considerati da Lisbona non come colonie ma come parte integrante del proprio territorio nazionale, e ci\u00f2 che vi accadeva era una questione interna portoghese su cui le Nazioni Unite non avevano alcuna voce in capitolo.\nL'ostilit\u00e0 portoghese a qualunque compromesso fu messa in luce da una serie di episodi. Uno dei pi\u00f9 piccoli possedimenti coloniali al mondo era S\u00e3o Jo\u00e3o Baptista de Ajud\u00e1, un piccolo fortino portoghese costruito all'interno della citt\u00e0 di Ouidah lungo la costa del Dahomey, una colonia francese dell'Africa subsahariana, e abitato solo da un ufficiale portoghese con funzioni di governatore e una mezza dozzina di soldati coloniali come guarnigione; nonostante il suo valore strategico insignificante, al momento dell'indipendenza del Dahomey dalla Francia nel 1960 il Portogallo si rifiut\u00f2 categoricamente di cedere il possedimento al neo Stato. Davanti all'ultimatum del Dahomey nel 1961, il governatore portoghese diede fuoco alla sua residenza e si fece espellere dal paese, ma anche cos\u00ec il Portogallo si rifiut\u00f2 di riconoscere la situazione di fatto e S\u00e3o Jo\u00e3o Baptista de Ajud\u00e1 fu continuato a essere indicato da Lisbona come un territorio portoghese \"temporaneamente sotto occupazione nemica\". Analogamente, il neo Stato indipendente dell'India and\u00f2 incontro a un secco rifiuto quando tent\u00f2 di negoziare un pacifico assorbimento dei possedimenti portoghesi nel subcontinente in modo simile a quanto fatto con l'India francese; esasperato, nel dicembre 1961 il governo del primo ministro Jawaharlal Nehru diede quindi ordine alle forze armate indiane di condurre una campagna militare (Operazione Vijay) per annettersi i possedimenti portoghesi: a dispetto dell'isolamento dalla madrepatria e della schiacciante inferiorit\u00e0 numerica, le guarnigioni portoghesi ingaggiarono in combattimento le forze indiane prima di essere costrette a capitolare.\nI movimenti indipendentisti delle colonie africane portoghesi presero a formarsi intorno alla met\u00e0 degli anni 1950; sorsero vari gruppi e partiti diversi per orientamento politico e composizione etnica, ma con alcune caratteristiche comuni: gli organi direttivi e i principali leader erano generalmente composti da meticci o \"assimilados\" che avevano avuto la possibilit\u00e0 di studiare nelle universit\u00e0 in Europa, a Lisbona o a Parigi, dove erano entrati in contatto con gli ideali del nazionalismo e del socialismo; gran parte degli esponenti principali dei movimenti indipendentisti si conobbero personalmente tra di loro grazie alla comune frequentazione del Centro studi africani di Lisbona. Una larga fetta degli indipendentisti fu attratta dagli ideali del marxismo: i movimenti di opposizione democratica del Portogallo erano intenzionati a rimandare le discussioni sul destino dei possedimenti d'oltremare a dopo l'abbattimento del regime di Salazar, mentre il Partito Comunista Portoghese, in clandestinit\u00e0 fin dal 1929, proclam\u00f2 solennemente al suo congresso di Kiev del 1957 la sua avversione per il colonialismo e il pieno riconoscimento del diritto all'autodeterminazione per le colonie. Vista l'intransigenza di Lisbona a qualsiasi trattativa e la severa repressione di ogni forma di dissenso, gli indipendentisti dovettero optare fin da subito per la lotta armata.\nLe forze in campo.\nLa guerriglia.\nPur con alcuni tratti in comune, la lotta armata contro i portoghesi si svolse secondo modalit\u00e0 differenti da regione a regione, a velocit\u00e0 diverse e con diverso grado di successo.\nIl movimento indipendentista dell'Angola fu caratterizzato da una profonda frammentazione. Il primo partito politico angolano a portare avanti la causa dell'indipendenza fu il \"Partido da Luta Unida dos Africanos de Angola\", fondato nel 1953, cui fece seguito il Partito Comunista Angolano nel 1955; i due partiti si fusero poi nel 1956 nel Movimento Popolare di Liberazione dell'Angola (\"Movimento Popular de Liberta\u00e7\u00e3o de Angola\" o MPLA), il principale gruppo guerrigliero di ispirazione marxista angolano: il movimento aveva la sua base di reclutamento principalmente tra il popolo degli Ovimbundu, il gruppo etnico pi\u00f9 numeroso dell'Angola, ma riscosse grande successo anche tra gli ambienti intellettuali dei principali centri abitati e in particolare del capoluogo Luanda. Bench\u00e9 adottasse il principio della leadership collettiva, il MPLA fu dominato dalla figura di Agostinho Neto. L'altro principale gruppo indipendentista angolano era il Fronte Nazionale di Liberazione dell'Angola (\"Frente Nacional de Liberta\u00e7\u00e3o de Angola\" o FNLA), fondato nel 1954 come \"Uni\u00e3o dos Povos do Norte de Angola\" e fusosi poi con il Partito Democratico dell'Angola nel 1961: retto da Holden Roberto, il movimento si proponeva principalmente come rappresentante degli interessi del popolo Kongo insediato nel nord del paese ed era di ispirazione prevalentemente cristiano-democratica e nazionalista; grazie ai suoi legami etnici, il FNLA stabil\u00ec solidi rapporti con il governo della Repubblica del Congo, indipendente dal Belgio nel 1960, e istitu\u00ec un governo in esilio angolano (\"Gov\u00earno revolucion\u00e1rio de Angola no ex\u00edlio\" o GRAE) a Kinshasa nell'aprile 1962.\nLa strategia attendista del FNLA gener\u00f2 contrasti in seno alla sua leadership, e nel marzo 1966 il ministro degli esteri del GRAE Jonas Savimbi, gi\u00e0 espulso in precedenza dal MPLA, diede il via a una scissione che port\u00f2 alla formazione di un nuovo movimento, l'Unione Nazionale per l'Indipendenza Totale dell'Angola (\"Uni\u00e3o Nacional para a Independ\u00eancia Total de Angola\" o UNITA): sostenuta prevalentemente dagli Ovimbundu delle regioni centrali dell'Angola, la sua ideologia era inizialmente vicina al maoismo ma in seguito si avvicin\u00f2 al conservatorismo e al liberismo. Un quarto movimento attivo in Angola fu infine il piccolo Fronte per la Liberazione dell'Enclave di Cabinda (\"Frente para a Liberta\u00e7\u00e3o do Enclave de Cabinda\" o FLEC): nato nel 1963 dalla fusione di precedenti organizzazioni, oltre a battersi contro i portoghesi sosteneva anche l'intenzione di separare la Provincia di Cabinda dall'Angola per costituirla come Stato indipendente, ma fu sempre un movimento secondario.\nIl movimento indipendentista della Guinea portoghese fu pi\u00f9 unitario. A partire da un movimento preesistente, nel settembre 1956 venne fondato il Partito Africano per l'Indipendenza della Guinea e di Capo Verde (\"Partido Africano da Independ\u00eancia da Guin\u00e9 e Cabo Verde\" o PAIGC): di ispirazione marxista-rivoluzionaria, la sua leadership era guidata da Am\u00edlcar Cabral e la sua sede principale era situata a Conakry nella confinante Guinea, retta da una dittatura socialista sotto Ahmed S\u00e9kou Tour\u00e9. Il PAIGC rappresent\u00f2 la principale forza indipendentista della Guinea portoghese, anche se per via dei suoi ideali marxisti ebbe sempre difficolt\u00e0 a farsi accettare dal popolo fortemente musulmano dei Fula insediato nel nord del paese; un movimento rivale, denominato FLING e sostenuto dal Senegal, sferr\u00f2 alcuni attacchi nel 1963 ma in seguito scomparve dalla scena. Il PAIGC si proponeva anche come rappresentante delle istanze indipendentiste delle isole di Capo Verde, ma l'impossibilit\u00e0 di trasportare armi e rifornimenti a causa della sorveglianza delle forze navali portoghesi imped\u00ec che nell'arcipelago si sviluppassero significative attivit\u00e0 di guerriglia; allo stesso modo, il partito indipendentista del piccolo arcipelago di S\u00e3o Tom\u00e9 e Pr\u00edncipe (Movimento per la Liberazione di S\u00e3o Tom\u00e9 e Pr\u00edncipe o MLSTP), di base nel vicino Gabon e diretto da Manuel Pinto da Costa, non condusse alcuna azione armata.\nTre distinti partiti indipendentisti del Mozambico presero a formarsi nel corso dei primi anni 1960, tutti con basi fortemente regionali e spesso in contrasto gli uni con gli altri; grazie alla mediazione del presidente della Tanzania Julius Nyerere, nel giugno 1962 i tre partiti si fusero in un'unica organizzazione di matrice socialista, il Fronte di Liberazione del Mozambico (\"Frente de Liberta\u00e7ao de Mo\u00e7ambique\" o FRELIMO), ed elessero come proprio leader un esponente indipendente, il professore universitario Eduardo Mondlane. L'esistenza del FRELIMO fu sempre travagliata, in particolare per via del progressivo spostamento del suo comitato direttivo verso posizioni pi\u00f9 apertamente marxiste; vi furono varie scissioni e formazioni di movimenti paralleli, ma l'unico di essi che riusc\u00ec a mettere in campo dei propri gruppi di guerriglieri fu il Comitato Rivoluzionario del Mozambico (COREMO) di Uria Simango, che tuttavia rimase una fazione secondaria.\nI movimenti indipendentisti di stampo marxista (MPLA, PAIGC, FRELIMO e MLSTP) costituirono nel 1961 un comitato di cooperazione con sede ad Algeri, la Conferenza delle organizzazioni nazionaliste delle colonie portoghesi (\"Confer\u00eancia das Organiza\u00e7\u00f5es Nacionalistas das Col\u00f3nias Portuguesas\" o CONCP), tramite cui scambiarsi informazioni. I neo-indipendenti Stati dell'Africa della decolonizzazione, riuniti nell'Organizzazione dell'unit\u00e0 africana (OAU) si dimostrarono compatti nel sostenere le attivit\u00e0 degli indipendentisti nelle colonie portoghesi: gli Stati di orientamento socialista come Guinea, Tanzania, Zambia e Repubblica Popolare del Congo fornirono basi e supporto ai membri del CONCP, mentre nazioni di diverso orientamento come Senegal e Repubblica del Congo appoggiarono i movimenti non marxisti, i quali ricevettero anche un certo sostegno economico da parte degli Stati Uniti d'America. Nel corso dei primi anni rifornimenti di armi ai guerriglieri vennero da membri dell'OAU come Algeria, Egitto e Libia, i quali fornirono armamenti di origine britannica, francese o tedesca spesso risalenti all'epoca della seconda guerra mondiale; dalla met\u00e0 degli anni 1960 i principali fornitori di armi divennero l'Unione Sovietica, i paesi del Patto di Varsavia, Cuba e la Cina, i quali fornirono ai guerriglieri armamenti tecnologicamente avanzati come i fucili d'assalto AK-47, lanciarazzi RPG, mortai e cannoni senza rinculo. PAIGC e FRELIMO iniziarono a ricevere nei primi anni 1970 anche missili antiaerei Strela-2, armi che consentirono loro di insidiare pesantemente il dominio del cielo da parte dei portoghesi; il PAIGC ricevette anche carri armati anfibi PT-76, veicoli blindati per la fanteria, lanciarazzi campali e qualche aereo da caccia Mikoyan-Gurevich MiG-15, armamenti che per\u00f2 ebbero un impiego limitato.\nLe forze portoghesi.\nDal 1900 la protezione dei possedimenti portoghesi in Africa era compito di un apposito esercito coloniale, composto da volontari reclutati localmente inquadrati da ufficiali e sottufficiali nazionali, ma dal 1951, con la trasformazione delle colonie in province d'oltremare, la responsabilit\u00e0 della loro difesa pass\u00f2 a tutti gli effetti alle forze armate regolari del Portogallo. In teoria, tutti i cittadini portoghesi residenti nelle province d'oltremare, fossero essi coloni bianchi, meticci o \"assimilados\", dovevano prestare servizio militare di leva obbligatorio al pari dei loro connazionali nelle regioni della madrepatria, mentre agli \"indigenas\" era consentito di offrirsi come volontari; in pratica, il reclutamento dei nativi, tanto \"assimilados\" quanto \"indigenas\", si mantenne basso a causa del loro ridotto livello di istruzione, e ancora nel 1961 solo un 18% delle truppe portoghesi in Africa era composto da personale di colore. Anche come mezzo per placare le rimostranze dei nativi, a met\u00e0 degli anni 1960 la distinzione tra \"assimilados\" e \"indigenas\" fu abolita, liberando questi ultimi dal sistema dei lavori obbligatori ma sottoponendoli di conseguenza alla leva militare: vari comandanti portoghesi sostennero la necessit\u00e0 di una \"africanizzazione\" dei reparti d'oltremare e gi\u00e0 nel 1967 le forze provinciali in Angola e Mozambico vedevano un rapporto di 3 a 1 dei soldati bianchi rispetto ai neri, rapporto che era ancora pi\u00f9 alto in Guinea (1 a 6 a favore dei neri) a causa del basso numero di coloni portoghesi ivi insediati; per il 1974, pi\u00f9 del 40% delle truppe portoghesi schierate in Africa era composto da personale di colore.\nAlla fine degli anni 1950, l'Esercito portoghese (Ex\u00e9rcito Portugu\u00eas) manteneva tre reggimenti di fanteria, un gruppo di cavalleria motorizzata, quattro gruppi di artiglieria e un battaglione di genieri sia in Angola che in Mozambico; la Guinea portoghese era presidiata da un battaglione di fanteria e una batteria di artiglieria, l'arcipelago di Capo Verde aveva due compagnie di fanteria e una batteria di artiglieria e S\u00e3o Tom\u00e9 e Pr\u00edncipe una compagnia di fanteria. Con l'inizio delle ostilit\u00e0 le forze portoghesi dovettero essere rapidamente incrementate: i reggimenti di fanteria di stanza in patria crearono appositi battaglioni di \"cacciatori speciali\" (\"ca\u00e7adores especiais\") per l'impiego in Africa, mentre i reggimenti di cavalleria motorizzata fornirono squadroni o plotoni indipendenti di mezzi blindati. Nel 1960 fu aperta a Lamego la prima scuola per forze speciali del Portogallo (Centro de Tropas de Opera\u00e7\u00f5es Especiais), ed entro i successivi quattro anni le prime unit\u00e0 di Comandos fecero la loro comparsa su tutti i principali teatri di guerra come piccole compagnie di fanteria d'assalto; nel 1966 fu costituito in Angola un primo plotone sperimentale di fanteria montata su cavalli, i quali si dimostrarono meno vulnerabili alle mine rispetto ai veicoli ruotati e pi\u00f9 mobili nelle operazioni in zone di sottobosco: entro il 1968 il plotone iniziale era stato espanso in un gruppo di tre squadroni colloquialmente noto come \"Drag\u00f5es de Angola\", e nel 1971 un'unit\u00e0 gemella fu costituita in Mozambico.\nMembro fondatore della NATO, negli anni 1950 il Portogallo ebbe accesso a vasti quantitativi di armamenti prodotti dal blocco occidentale con cui rimpiazzare le vecchie armi d'ordinanza risalenti all'epoca della seconda guerra mondiale. Arma standard della fanteria portoghese divenne il fucile d'assalto tedesco Heckler &amp; Koch G3, integrato con mitragliatrici leggere MG 42 e Heckler &amp; Koch HK21 tedesche, e pistole mitragliatrici FBP portoghesi e IMI Uzi israeliane per le unit\u00e0 di cavalleria, paramilitari e delle forze di sicurezza; i reparti scelti dei paracadutisti e delle forze speciali ricevettero anche alcuni quantitativi di fucili d'assalto FN FAL belgi e AR-10 statunitensi. A parte un pugno di carri armati M3/M5 Stuart presenti in Angola in Africa non furono inviati reparti corazzati, ma le unit\u00e0 di cavalleria motorizzata disponevano di autoblindo Daimler Ferret britanniche e Panhard AML e Panhard EBR francesi.\nL'Aeronautica militare portoghese (For\u00e7a A\u00e9rea Portuguesa) inizi\u00f2 a stabilire basi nei possedimenti d'oltremare alla fine degli anni 1950, ed entro il decennio successivo arriv\u00f2 a schierare in Africa 21.000 uomini e 150 aerei da combattimento tra vecchi velivoli a elica T-6 Texan, PV-2 Harpoon e B-26 Invader, e moderni aviogetti come gli F-84 Thunderjet, gli F-86 Sabre e i Fiat G.91; l'aeronautica era inoltre responsabile del trasporto truppe sia a livello strategico con i suoi aerei Douglas DC-6 e Boeing 707, sia sul campo di battaglia con la sua flotta di elicotteri Alouette III e Puma. Il corpo dei paracadutisti portoghesi (Tropas Paraquedistas), nato nel 1956 e sotto il controllo della stessa aviazione militare, cre\u00f2 alla fine degli anni 1950 un battaglione distaccato per operazioni in Angola, seguito poi nei primi anni 1960 da un secondo battaglione in Guinea e due ulteriori battaglioni in Mozambico. La Marina militare portoghese (Marinha de Guerra Portuguesa) contribu\u00ec alle operazioni in Africa con il suo corpo di fanteria di marina (Corpo de Fuzileiros), che alla stessa maniera dei reggimenti dell'esercito cre\u00f2 appositi battaglioni distaccati di \"fuzileiros especiais\" per operazioni anfibie e sottocosta, in particolare nel difficile teatro della Guinea portoghese. La Marina forn\u00ec inoltre unit\u00e0 navali leggere e mezzi da sbarco per il pattugliamento delle regioni costiere oltre che della foce del fiume Congo in Angola e del Lago Niassa in Mozambico; le moderne fregate delle classi Jo\u00e3o Belo e Jo\u00e3o Coutinho, entrate in servizio sul finire degli anni 1960, furono realizzate appositamente per supportare le operazioni anfibie dei \"fuzileiros especiais\" in Africa.\nLa necessit\u00e0 di uomini spinse a reclutare un gran numero di formazioni paramilitari. Una milizia per la difesa territoriale, gi\u00e0 esistente nei primi anni 1900 ma poi soppressa, fu riattivata nel 1961 e i coloni bianchi furono armati e riuniti in un \"Corpo de Volunt\u00e1rios\" sotto la responsabilit\u00e0 delle forze di polizia locali (Pol\u00edcia de Seguran\u00e7a P\u00fablica o PSP); nel 1962 i corpi armati dei coloni in Angola e Mozambico furono riorganizzati in una forza di difesa civile nota come Organiza\u00e7\u00e3o Provincial de Volunt\u00e1rios e Defesa Civil (OPVDC), un corrispettivo della Legione Portoghese esistente in patria, raggiungendo ben presto un ampio organico anche grazie all'integrazione al loro interno di contingenti di volontari nativi: nel 1966 in Angola erano presenti circa 20.000 membri della OPVDC oltre a 10.000 agenti della PSP. In Angola gruppi di volontari nativi, inquadrati da ufficiali dell'esercito regolare ma sotto il controllo delle autorit\u00e0 amministrative locali, furono organizzati a partire dal 1969 in unit\u00e0 di fanteria d'assalto note come Grupos Especiais (GE), e dal 1971 le reclute migliori dei GE furono integrate in reparti di \u00e9lite noti come Grupos Especiais P\u00e1ra-quedistas (GEP), formazioni multirazziali considerate alla pari con i Comandos o i paracadutisti portoghesi; il sistema dei GE e dei GEP fu poi esteso al Mozambico nei primi anni 1970, mentre in Guinea fu istituito un sistema simile con unit\u00e0 di Comandos Africanos e di Fuzileiros Especiais Africanos composte interamente da neri, anche nei ranghi degli ufficiali.\nLa potente polizia politica portoghese (Pol\u00edcia Internacional e de Defesa do Estado o PIDE), oltre a mantenere una rete di informatori e agenti del controspionaggio, organizz\u00f2 varie formazioni paramilitari per operazioni sul campo: tra i reparti pi\u00f9 noti vi furono le Flechas (\"frecce\"), piccole unit\u00e0 formate da ex guerriglieri che avevano cambiato bandiera, equipaggiati di armi sovietiche e impiegati per missioni di ricognizione a lungo raggio o azioni di \"false flag\". Per controbattere il sostegno delle nazioni africane alla guerriglia, la PIDE appoggi\u00f2 la creazione di gruppi insurrezionali locali ostili ai governi degli Stati confinanti: in Angola i portoghesi fornirono assistenza ai gruppi del Fronte Nazionale per la Liberazione del Congo contrari al governo della Repubblica del Congo e ai movimenti di opposizione armata dello Zambia, i cui membri furono riuniti in unit\u00e0 paramilitari simili alle Flechas denominati rispettivamente \"Fi\u00e9is\" (\"Fedeli\") e \"Leais\" (\"Leali\").\nIl Portogallo godette sempre di uno scarso sostegno internazionale alla sua lotta. Gli Stati Uniti d'America erano avversi alle questioni coloniali delle nazioni europee, e la stessa NATO del resto non incluse mai le colonie nelle sue strategie; l'unica nazione della OAU a dimostrarsi simpatizzante con il Portogallo fu il piccolo Malawi del dittatore Hastings Banda, il cui sostegno si concretizz\u00f2 per\u00f2 unicamente nel negare l'accesso al suo territorio alle unit\u00e0 del FRELIMO mozambicano. I maggiori sostenitori del Portogallo furono le nazioni dell'apartheid: la Rhodesia, alle prese con i propri gruppi interni di insorti marxisti, cooper\u00f2 con le forze portoghesi in Mozambico e distaccamenti del Rhodesian Special Air Service operarono oltre la frontiera con la colonia portoghese per recuperare informazioni e infliggere perdite agli insorti; il Sudafrica, impegnato nella guerra d'indipendenza della Namibia, forn\u00ec aiuto e assistenza alle forze portoghesi in Angola con pattugliamenti della frontiera comune e forniture di armamenti pesanti ed elicotteri. Un patto segreto tra Sudafrica, Rhodesia e Portogallo, denominato Alcora (da \"Alian\u00e7a Contra as Rebeli\u00f5es em Africa\", \"Alleanza Contro la Ribellione in Africa\"), fu siglato nel 1970 per rafforzare la cooperazione militare tra le tre nazioni e fronteggiare eventuali azioni ostili convenzionali degli Stati africani indipendenti.\nTeatri di guerra.\nAngola.\nPrime azioni.\nIl movimento indipendentista dell'Angola sub\u00ec duri colpi fin dai primi anni. Nel 1959 il MPLA di Agostinho Neto avvi\u00f2 una campagna di disobbedienza civile contro le autorit\u00e0 locali, ma la leadership del movimento fu falcidiata da un'ondata di arresti da parte della PIDE portoghese e lo stesso Neto fu incarcerato l'8 giugno 1960; una marcia di protesta contro l'arresto di Neto a \u00cdcolo e Bengo fu interrotta con la forza dalle unit\u00e0 di sicurezza portoghesi, che lasciarono sul terreno 30 morti e 200 feriti tra i manifestanti. In esilio prima a Capo Verde e poi a Lisbona, grazie alle proteste internazionali la detenzione di Neto fu poi modificata in arresti domiciliari, da cui il leader del MPLA evase nel corso del 1961. La lotta armata ebbe inizio nei primi giorni del 1961: il 3 gennaio agricoltori angolani di uno stabilimento per la produzione di cotone nella regione di Baixa de Cassanje scesero in sciopero chiedendo migliori condizioni di lavoro, azione degenerata poi in un'aperta ribellione contro le autorit\u00e0 coloniali e in aggressioni contro i cittadini portoghesi; la reazione delle forze di sicurezza si tradusse in una brutale dimostrazione di forza, con l'aviazione portoghese che il 4 gennaio bombard\u00f2 una ventina di villaggi indigeni nella zona della rivolta impiegando anche bombe al napalm, causando un numero di vittime stimato tra le 400 e le 7.000 persone.\nIl conflitto ben presto degener\u00f2. Il 4 febbraio un contingente di militanti del MPLA, equipaggiati in maniera improvvisata con armi catturate ai portoghesi, attacc\u00f2 il quartier generale della polizia nel capoluogo Luanda e la vicina prigione di S\u00e3o Paulo nel tentativo di liberare i prigionieri politici qui detenuti: l'attacco fall\u00ec miseramente e 40 miliziani del MPLA e sette poliziotti portoghesi rimasero uccisi; il giorno dopo, durante i funerali dei poliziotti uccisi, gruppi di cittadini bianchi senza controllo attaccarono le baraccopoli di Luanda abitate da africani compiendo saccheggi, devastazioni e uccisioni, mentre contemporaneamente le forze di sicurezza attuarono una serie di retate che condussero alla carcerazione circa 5.000 angolani, causando serie difficolt\u00e0 alla struttura di base del MPLA. Il 15 marzo fu la volta dell'UPNA di Holden Roberto a scendere in campo, fomentando un'insurrezione su vasta scala nelle regioni abitate dai Kongo nel nord dell'Angola tramite gruppi di incursori che muovevano dalla confinante Repubblica del Congo; pi\u00f9 che in una moderna azione di guerriglia, l'insurrezione si trasform\u00f2 in una ribellione tribale anticolonialista di stampo ottocentesco: incoraggiati da riti sciamanici, gli insorti attaccarono indiscriminatamente centri di governo, fattorie e installazioni commerciali massacrando circa 1.000 coloni portoghesi ma anche migliaia di lavoratori a contratto di etnia Ovimbundu accusati di \"collaborazionismo\", senza distinzioni tra uomini, donne e bambini.\nLa risposta portoghese fu brutale, e alle truppe regolari si affiancarono almeno 2.000 coloni armati i quali si macchiarono di ripetute atrocit\u00e0 contro le popolazioni native; le unit\u00e0 di \"ca\u00e7adores especiais\", bene addestrate alle operazioni di controguerriglia gi\u00e0 negli anni precedenti, sconfissero rapidamente i disorganizzati contingenti dell'UPNA: Pedra Verde, l'ultima roccaforte degli uomini di Roberto in Angola, fu espugnata il 20 settembre e i resti dell'UPNA ripiegarono oltre il confine con il Congo, insieme a 150.000 profughi Kongo in fuga dalle truppe portoghesi. Nelle settimane successive i reparti portoghesi condussero poi una serie di efficaci operazioni contro i resti dell'MPLA nella regione di Luanda, spingendo i superstiti dell'organizzazione a rifugiarsi nell'impervia regione di Dembos a nord, collinosa e ricca di foreste. La brutalit\u00e0 delle azioni armate commesse da entrambe le parti spinse il Consiglio di sicurezza delle Nazioni Unite a emanare una risoluzione (la numero 163) per chiedere la cessazione delle ostilit\u00e0 e l'avvio di negoziati pacifici, ma la richiesta rimase lettera morta e gli scontri continuarono.\nLa guerriglia si riprende.\nGli indipendentisti angolani si raggrupparono oltre la frontiera con il Congo. L'UPNA, divenuto ben presto FNLA, ricevette un forte appoggio da parte del governo di Kinshasa e Holden Roberto stabil\u00ec una solida alleanza politica con il nuovo presidente-dittatore congolese Mobutu Sese Seko, di cui divenne cognato. Il FNLA apr\u00ec a Kinshasa una stazione radio per le proprie attivit\u00e0 di propaganda e costitu\u00ec un governo in esilio angolano; con l'assistenza dei congolesi e il finanziamento degli Stati Uniti, il movimento istitu\u00ec un vero e proprio esercito regolare (Ex\u00e9rcito de Liberta\u00e7\u00e3o Nacional de Angola o ELNA) ben equipaggiato, che nel giro di pochi anni raggiunse la cifra di 6.200 effettivi. Tuttavia Roberto decise di puntare su una strategia d'attesa, risparmiando le sue forze in attesa di tempi pi\u00f9 propizi: piccoli gruppi mobili furono inviati a compiere rapide incursioni nel nord dell'Angola e poi nell'est del paese partendo da Kolwezi, ma il grosso dell'ELNA rimase ad attendere nei suoi campi d'addestramento in Congo.\nLa ripresa del MPLA fu pi\u00f9 lenta: l'ostilit\u00e0 di Roberto nei confronti dei marxisti angolani divenne palese nell'ottobre 1961 quando una pattuglia del FNLA cattur\u00f2 21 militanti del MPLA per poi giustiziarli, e l'avvento al potere di Mobutu precluse al movimento la disponibilit\u00e0 di rifugi in Congo. Neto dovette trasferire la sua base di operazioni nella Repubblica Popolare del Congo pi\u00f9 a nord da dove per\u00f2 il MPLA poteva condurre solo operazioni nella periferica regione di Cabinda, azioni che comunque servirono al movimento per acquisire esperienza sul campo. La situazione per il MPLA miglior\u00f2 alla fine del 1964, quando lo Zambia ottenne l'indipendenza: retto dal governo autoritario di Kenneth Kaunda, esponente del \"socialismo africano\", lo Zambia forn\u00ec ospitalit\u00e0 al MPLA consentendogli accesso alle regioni orientali dell'Angola, un'area remota e scarsamente presidiata dai portoghesi; armi e rifornimenti provenienti dal blocco sovietico e dalla Cina cominciarono ad affluire al movimento, partendo dai porti della Tanzania per arrivare sul confine Zambia-Angola lungo il cosiddetto \"sentiero di Agostinho Neto\" (un riferimento al \"Sentiero di Ho Chi Minh\" della guerra del Vietnam), e tra il 1965 e il 1966 uno dei migliori comandanti del MPLA, Daniel Chipenda, inizi\u00f2 a estendere il ritmo delle operazioni stabilendo tre campi fortificati in territorio angolano noti come \"Hanoi I\", \"Hanoi II\" e \"Ho Chi Minh\". Nel 1965 Neto si incontr\u00f2 anche col celebre rivoluzionario Che Guevara, e istruttori e consiglieri militari cubani, sovietici e cinesi iniziarono a fornire addestramento agli insorti angolani.\nNel frattempo la strategia attendista di Roberto aveva creato dissapori all'interno della leadership del FNLA: nel 1966 Jonas Savimbi lasci\u00f2 l'organizzazione e diede vita al proprio movimento dell'UNITA, ottenendo asilo in Zambia. Ricevuti alcuni aiuti dalla Cina, l'UNITA sferr\u00f2 i suoi primi attacchi nell'Angola orientale alla fine del 1966, ma Savimbi commise l'errore di assalire pi\u00f9 volte la ferrovia del Benguela, di vitale importanza per le esportazioni dello Zambia: il presidente Kaunda espulse il movimento dal suo territorio nel 1968, e l'UNITA dovette rassegnarsi a sopravvivere nel sud-est dell'Angola con poche armi e meno di 500 guerriglieri in attivit\u00e0. Tutti i movimenti indipendentisti angolani rimasero ferocemente ostili l'uno con gli altri, trascorrendo tanto tempo a combattersi tra di loro di quanto ne passavano ad affrontare i portoghesi; non mancarono i casi in cui membri di un movimento passarono informazioni ai portoghesi o collaborarono apertamente con loro pur di infliggere un danno ai rivali.\nLe controffensive portoghesi.\nLo scontro si trasform\u00f2 in un lungo e inconcludente conflitto di guerriglia: oltre a stabilire presidi in lungo e in largo per il paese, i portoghesi ripresero dall'esperienza dei britannici durante l'\"emergenza malese\" l'idea di concentrare la popolazione civile delle zone infestate dalla guerriglia in villaggi fortificati e presidiati dalle forze di sicurezza (\"aldeamento\"), sia per proteggerla dai guerriglieri sia per impedire che potesse fornire loro assistenza; il contrasto diretto ai gruppi di insorti fu affidato a unit\u00e0 mobili (\"unidades de interven\u00e7\u00e1o\") composte dalle truppe migliori come Comandos, paracadutisti e GEP, quando possibile imbarcate su elicotteri, che tentavano di inseguire le bande di guerriglieri ogni qual volta venivano localizzate oppure compivano direttamente pattugliamenti offensivi a lungo raggio nelle zone di boscaglia. Le postazioni fortificate, normalmente presidiate da reparti di leva o della milizia OPVDC, erano in genere difficilmente attaccabili dagli insorti, privi di considerevoli quantitativi di armi pesanti, quindi i guerriglieri ripiegarono sull'attacco alle linee di comunicazione portoghesi: le azioni si concentrarono sulle imboscate ai convogli di rifornimento e la guerriglia fece larghissimo uso di mine e trappole esplosive, ordigni facili da installare (le strade erano quasi tutte in terra battuta) e che arrivarono a causare fino al 70% delle perdite nelle truppe portoghesi, generalmente vincolate al movimento con autocarri e veicoli terrestri; i genieri portoghesi si impegnarono quindi nel titanico sforzo di asfaltare gli assi viari principali dell'Angola.\nAll'inizio degli anni 1970 il MPLA era ormai divenuto il principale gruppo insurrezionale angolano: l'UNITA era ridotto a poche bande che lottavano per sopravvivere, mentre la strategia di attesa di Roberto aveva danneggiato il morale del FNLA che nel 1972 dovette sperimentare anche un ammutinamento tra i suoi reparti acquartierati in Congo, represso solo con l'intervento delle forze congolesi. Neto decise quindi di intensificare il ritmo delle operazioni: alla fine del 1970 le unit\u00e0 tattiche del MPLA furono espanse in gruppi pi\u00f9 numerosi di 100-150 uomini ciascuno, dotati anche di armi d'appoggio come mortai leggeri e cannoni senza rinculo con cui impegnare le posizioni fortificate portoghesi; queste forze iniziarono una serie di incursioni in profondit\u00e0 nell'Angola centrale, forzando la linea del fiume Cuanza e penetrando nella Provincia di Bi\u00e9, un importante centro agricolo e commerciale. Le forze portoghesi del generale Francisco da Costa Gomes dovettero rapidamente correre ai ripari organizzando una serie di controffensive in direzione est: appoggiate da un grosso contingente di piloti ed elicotteri forniti dal Sudafrica e attuando una serie di campagne tese a garantirsi l'appoggio della popolazione, le forze portoghesi furono in grado di riguadagnare rapidamente terreno e di infliggere duri colpi al MPLA, catturando e distruggendo il campo fortificato \"Ho Chi Min\" nel 1972.\nNel corso del 1973 le unit\u00e0 del MPLA, ormai ridotte a non pi\u00f9 di 800 combattenti, dovettero abbandonare le loro roccaforti nell'Angola orientale per rifugiarsi oltre il confine con lo Zambia; la sconfitta caus\u00f2 recriminazioni e spaccature nella leadership del MPLA, culminate con lo scontro tra Daniel Chipenda e Agostinho Neto: Chipenda abbandon\u00f2 l'organizzazione e fond\u00f2 un proprio movimento, \"Revolta do Leste\" o RDL, per poi confluire nel FNLA nel settembre 1974. Le fratture del MPLA provocarono un abbandono da parte dei suoi sostenitori: l'Unione Sovietica cess\u00f2 di inviare armi per paura che fossero usate in scontri tra le opposte fazioni interne, mentre il presidente della Tanzania Nyerere convinse i cinesi a dirottare i loro aiuti sul pi\u00f9 solido FNLA.\nDa un punto di vista militare, le operazioni portoghesi in Angola furono un grande successo di controinsorgenza: in generale, la guerriglia fu confinata in aree periferiche e di scarso valore, senza che potesse influenzare pi\u00f9 di tanto la vita interna dell'Angola (il paese visse anzi a cavallo tra gli anni 1960 e gli anni 1970 un periodo di boom economico grazie alla scoperta di vasti giacimenti di petrolio). Questo tuttavia non port\u00f2 alla fine dell'insurrezione, anche se la conclusione delle ostilit\u00e0 nel 1974 giunse appena in tempo per salvare il MPLA e l'UNITA da un completo collasso: un'analisi statunitense dell'epoca riport\u00f2 che \"i ribelli non riescono a scacciare i portoghesi e i portoghesi possono contenere ma non eliminare i ribelli\".\nGuinea portoghese.\nIl \"Vietnam del Portogallo\".\nPer stessa ammissione dei comandanti portoghesi, la lotta nella Guinea era fondamentalmente senza speranza per il Portogallo: la provincia, piccola, economicamente povera, abitata solo da pochi coloni bianchi e quasi interamente circondata da nazioni ostili al Portogallo e solidali con gli indipendentisti, era caratterizzata da un territorio particolarmente favorevole alla guerriglia, con zone acquitrinose, un dedalo di fiumi e coste frastagliate, e ampie regioni coperte di foresta pluviale tropicale, al punto che molti comandati portoghesi arrivarono a considerare la Guinea come \"il Vietnam del Portogallo\"; ci\u00f2 nonostante, le autorit\u00e0 lusitane rimasero prigioniere della loro intransigenza preferendo accettare una sconfitta militare piuttosto che avviare negoziati con gli indipendentisti, manovra che secondo Lisbona non avrebbe fatto altro che incitare alla lotta gli altri movimenti insurrezionali.\nIl PAIGC di Am\u00edlcar Cabral inizi\u00f2 la lotta con una serie di azioni di disobbedienza civile non violenza, incontrando per\u00f2 come in Angola la severa reazione delle forze portoghesi. Il 3 agosto 1959 il PAIGC foment\u00f2 uno sciopero di massa tra i lavoratori africani del porto di Pidjiguiti, principale scalo del capoluogo Bissau: le forze di sicurezza coordinate dalla PIDE intervennero con mano pesante, aprendo il fuoco sugli scioperanti e causando pi\u00f9 di 50 morti. La leadership del movimento decise quindi di sposare la lotta armata: Cabral spost\u00f2 il direttorato del PAIGC a Conakry, capitale della confinante Guinea francese ora indipendente, sotto la protezione del regime socialista di Ahmed S\u00e9kou Tour\u00e9, e dopo un periodo di organizzazione le prime azioni di sabotaggio ebbero inizio nel 1961, mentre la guerriglia inizi\u00f2 i suoi attacchi nel 1963.\nPer il 1964 il braccio armato del PAIGC (\"For\u00e7as Armadas Revolucion\u00e1rias de Povo\" o FARP) aveva raggiunto un ampio grado di preparazione, strutturandosi secondo i canoni della dottrina rivoluzionaria maoista: le forze regolari di base in Guinea o in Senegal, assistite da una piccola forza navale dotata di imbarcazioni leggere, erano impegnate nelle missioni di incursione a lungo raggio, venendo supportate sul campo da una forza di guerriglia su base distrettuale con un'ulteriore milizia popolare statica per la difesa delle zone liberate dal controllo portoghese; a un livello pi\u00f9 alto le operazioni erano coordinate da tre fronti (settentrionale, orientale e meridionale), i cui comandanti erano responsabili davanti a un \"Conselho de Guerra\" collettivo.\nLe forze portoghesi in Guinea furono lente ad adattarsi a efficaci tattiche di controinsorgenza: le unit\u00e0 erano frazionate e disperse a difendere un gran numero di obiettivi, ma in breve tempo dovettero rinunciare a tenere le campagne per trincerarsi a difesa delle principali citt\u00e0 e di parte delle zone costiere. Il morale dei portoghesi croll\u00f2 davanti all'alto grado di appoggio al PAIGC da parte della popolazione: per il 1968 circa i due terzi del territorio guineano e il 50% della sua popolazione erano sotto il controllo degli indipendentisti, i quali stabilirono un efficiente sistema di amministrazione locale riscuotendo le tasse, fondando scuole e ospedali, organizzando la produzione agricola e il sistema di distribuzione delle merci.\nLa controffensiva di Sp\u00ednola e lo stallo.\nLa situazione per i lusitani miglior\u00f2 nel maggio 1968, quando l'energico generale Ant\u00f3nio de Sp\u00ednola, gi\u00e0 veterano dell'Angola, fu nominato governatore della Guinea e comandante in capo delle forze portoghesi l\u00ec dislocate al posto del generale Arnaldo Schulz, troppo legato a strategie convenzionali; Sp\u00ednola introdusse politiche pi\u00f9 moderne per il contrasto agli insorti, in particolare sul piano della riconquista della fiducia della popolazione locale: furono avviati importanti programmi di azione civile volti alla promozione dei guineani neri e all'abbattimento delle discriminazioni razziali, coadiuvati da un ampio programma di lavori pubblici e una maggiore \"africanizzazione\" delle istituzioni e delle truppe, culminata con la costituzione di una \"Mil\u00edcias negras\" interamente composta da locali. Sul piano militare, Sp\u00ednola cerc\u00f2 di compensare i notevoli problemi di mobilit\u00e0 delle truppe su un terreno cos\u00ec impervio facendo largo ricorso alle incursioni anfibie delle unit\u00e0 di fanteria di marina: unit\u00e0 di \"fuzilieros\" compirono una miriade di piccole operazioni con gommoni e imbarcazioni leggere nel labirinto di corsi d'acqua che era la Guinea, riuscendo a riguadagnare diverse posizioni; furono poi sperimentate alcune tattiche messe a punto dalle truppe statunitensi in Vietnam, tra cui l'impiego di defoglianti sparsi dagli aerei per ridurre la copertura naturale di cui godevano i guerriglieri.\nFurono tentate anche operazioni su pi\u00f9 vasta scala: il sostegno della Guinea-Conakry al PAIGC non si concretizzava solo nel fornire ospitalit\u00e0 agli insorti, ma le truppe guineane fornivano anche addestramento e sostenevano con sbarramenti di artiglieria le incursioni oltre confine dei guerriglieri; nel tentativo di porre fine a questo sostegno, i portoghesi vararono quindi un ambizioso piano per spodestare il governo della Guinea armando un contingente di oppositori politici di S\u00e9kou Tour\u00e9. Nella notte del 22 novembre 1970 fu quindi lanciata l'operazione mare verde: dissidenti guineani sostenuti da truppe regolari portoghesi furono sbarcati dalla Marina lusitana direttamente all'interno di Conakry, attaccando la residenza di S\u00e9kou Tour\u00e9 e il quartier generale del PAIGC; furono distrutte alcune risorse degli indipendentisti e liberato un gruppo di prigionieri di guerra portoghesi, ma davanti alla reazione delle truppe locali il contingente dovette essere reimbarcato. L'azione portoghese, di fatto l'invasione di uno Stato sovrano, port\u00f2 all'approvazione di risoluzioni di condanna da parte del Consiglio di Sicurezza delle Nazioni Unite e della OAU, nonch\u00e9 a un pronto incremento dei rifornimenti militari al PAIGC da parte dell'Unione Sovietica.\nLa strategia aggressiva di Sp\u00ednola contribu\u00ec a ridurre l'estensione di territorio controllata dal PAIGC e ad obbligare l'organizzazione a tornare a una strategia pi\u00f9 propriamente di guerriglia, trattenendo il grosso dei suoi uomini nelle basi oltre il confine da cui compiere veloci incursioni mobili contro obiettivi specifici. Il richiamo in patria di Sp\u00ednola nell'agosto del 1973 perch\u00e9 assumesse la carica di vice capo di stato maggiore delle forze armate portoghesi riport\u00f2 per\u00f2 il conflitto a una situazione di stallo: la fornitura al PAIGC da parte dei sovietici di missili terra-aria spalleggiabili Strela-2 compromise gravemente il controllo portoghese nei cieli, minando il morale dei reparti lusitani e consentendo ai guerriglieri di riguadagnare terreno.\nAnche il PAIGC tuttavia dovette sperimentare la sua dose di divisioni interne: il 20 gennaio 1973 lo stesso Am\u00edlcar Cabral fu assassinato a Conakry da Inoc\u00eancio Kani, un ex membro del \"Conselho de Guerra\" insoddisfatto della politica del leader, apparentemente con il supporto dei servizi segreti portoghesi; il complotto per rovesciare la leadership del PAIGC tuttavia fall\u00ec e Kani fu giustiziato in marzo. La direzione del PAIGC fu assunta dal fratello di Am\u00edlcar, Lu\u00eds Cabral, e il movimento consolid\u00f2 rapidamente la sua presa sulla Guinea: dopo l'indizione nelle zone liberate di elezioni per la formazione di un'assemblea nazionale, il 24 settembre 1973 il PAIGC proclam\u00f2 unilateralmente l'indipendenza della Guinea portoghese come Guinea-Bissau; la dichiarazione, con una mossa senza precedenti, fu poi ufficialmente approvata dall'Assemblea generale delle Nazioni Unite con una risoluzione votata il 2 novembre seguente, con la quale si condannava anche esplicitamente il perdurare della presenza portoghese nella regione.\nMozambico.\nLa lenta crescita della guerriglia.\nLa lotta armata nel Mozambico stent\u00f2 a prendere piede: la leadership FRELIMO era divisa su basi etniche e ideologiche, e il suo presidente Eduardo Mondlane dovette faticare non poco per impedire che il movimento si frammentasse prima ancora di cominciare le ostilit\u00e0; dalla fondazione del movimento nel 1962 esso pass\u00f2 due anni a organizzarsi con il sostegno di Algeria e Tanzania e a condurre fallimentari trattative politiche con i portoghesi per tentare una soluzione pacifica all'indipendenza del Mozambico, prima di aderire apertamente alla lotta armata e iniziare le prime ostilit\u00e0 nel settembre del 1964.\nL'idea di fomentare una rivolta su scala nazionale dovette ben presto essere abbandonata, visto che il sostegno di Sudafrica, Rhodesia e Malawi a favore del Portogallo impediva di avere basi sicure da cui attaccare il centro e il sud del paese; inizialmente, l'unico rifugio sicuro per il FRELIMO era la Tanzania del presidente Julius Nyerere, da cui tuttavia era possibile insidiare solo la parte nord del Mozambico, relativamente periferica e priva di significativi obiettivi strategici. Vi erano anche divisioni sul metodo esatto per condurre la lotta: vi era chi voleva un'insurrezione di massa nel capoluogo Louren\u00e7o Marques e chi premeva per una ribellione delle masse contadine, ma alla fine prevalse la fazione che proponeva una guerriglia rivoluzionaria classica secondo i dettami della dottrina maoista.\nI primi gruppi di insorti erano unit\u00e0 piuttosto piccole di 12-15 uomini, armate alla leggera e impegnate in azioni mordi-e-fuggi contro insediamenti coloniali e linee di comunicazione servendosi della stagione del monsone e delle fitte zone di foresta per eludere la sorveglianza degli aerei e degli elicotteri portoghesi; come in Angola, l'arma principale della guerriglia furono mine e trappole esplosive, che causarono la maggior parte delle perdite tra le truppe portoghesi. A partire dal 1965 il movimento inizi\u00f2 a rafforzare i suoi ranghi grazie al relativo sostegno ottenuto dalla popolazione civile nelle regioni settentrionali, scarsamente presidiate dalle forze portoghesi: dopo i primi successi nella Provincia di Cabo Delgado, il FRELIMO estese l'area delle sue operazioni nella vicina Provincia di Niassa, spingendosi anche con le sue incursioni fino a Tete nell'ovest; in queste province furono istituite varie \"aree liberate\", sebbene ci\u00f2 designasse zone dove i nazionalisti esercitavano la loro influenza pi\u00f9 che regioni effettivamente amministrate dal FRELIMO.\nCon il passare del tempo il FRELIMO and\u00f2 rafforzandosi: nel 1966 fu istituito un \"comando centrale\" per coordinare meglio le attivit\u00e0 dei gruppi di incursione, ormai saliti alle dimensioni di un piccolo battaglione di 150 uomini, mentre Unione Sovietica e Cina iniziarono a fornire armamenti pesanti come mortai, cannoni senza rinculo e lanciarazzi; per il 1967 l'ala militare del movimento, le \"For\u00e7as popular de liberta\u00e7\u00e3o de Mo\u00e7ambique\" o FPLM, disponeva ormai di 8.000 uomini in armi sostenuti da varie milizie territoriali nelle aree libere. Nel luglio 1968 il movimento ottenne un notevole successo politico quando, a dispetto delle azioni militari portoghesi, riusc\u00ec a organizzare il suo primo congresso in terra mozambicana, congresso che tuttavia sanc\u00ec la profonda spaccatura ideologia interna al partito: l'ala pi\u00f9 conservatrice, guidata da Lazaro Kavandame e principalmente facente capo al gruppo etnico dei Makonde (che, insediati nel nord, fornivano il grosso dei ranghi base del FPLM), spinse per un ripristino delle forme tradizionali di autorit\u00e0 tribale del Mozambico, scontrandosi con Mondlane e l'ala sinistra del partito che invece volevano un movimento pi\u00f9 teso verso i principi del socialismo rivoluzionario e con solidi legami con l'URSS. Grazie al sostegno del presidente tanzaniano Nyerere, Mondlane fu riconfermato alla guida del movimento decretando la sconfitta dell'ala conservatrice.\nIl 3 febbraio 1969 Eduardo Mondlane fu ucciso da un pacco bomba nel suo ufficio di Dar es Salaam in Tanzania: bench\u00e9 le esatte circostanze dell'omicidio rimasero non chiare e tra gli accusati vi fosse lo stesso Kavandame, si ritiene che la PIDE portoghese abbia giocato un ruolo importante nell'azione, in particolare tramite la sua organizzazione di \"stay-behind\" Aginter Press; Kavandame disert\u00f2 poi in favore dei portoghesi nell'aprile seguente, e si verificarono diversi scontri armati tra i miliziani Makonde e i regolari del FPLM. La morte di Mondlane apr\u00ec una lotta di potere: la direzione del FRELIMO fu inizialmente assunta da un triumvirato composto dal reverendo Uria Simango, vicepresidente sotto Mondlane ed esponente della fazione moderata, dal segretario degli affari esteri Marcelino dos Santos e dal comandante del FPLM Samora Machel, membri invece dell'ala dura filo-marxista; l'equilibro nel triumvirato non dur\u00f2 a lungo e nell'aprile 1970 Simango dovette lasciare l'organizzazione per andare in esilio in Egitto, lasciando il FRELIMO sotto la direzione di Machel con dos Santos come suo vice. Simago, appoggiato dai cinesi, costitu\u00ec poi il movimento rivale del COREMO, che tuttavia rimase sempre una fazione secondaria.\nL'intensificazione della lotta.\nSul piano militare, nel 1969 il comando delle forze portoghesi in Mozambico pass\u00f2 dal generale Ant\u00f3nio Augusto dos Santos, sostenitore come Sp\u00ednola in Guinea della necessit\u00e0 di una \"africanizzazione\" del conflitto e di pi\u00f9 moderne tattiche di controinsorgenza che prevedessero anche misure per conquistare \"il cuore e le menti\" della popolazione locale, al pi\u00f9 aggressivo generale Ka\u00falza de Arriaga, fautore invece di una soluzione militare tramite l'impiego su larga scala di forze regolari portoghesi; la guerriglia continuava intanto a estendersi lentamente, e l'indipendenza dello Zambia consent\u00ec al FRELIMO di aprire un secondo fronte a ovest nella Provincia di Tete dove attacc\u00f2 i convogli di rifornimento diretti al cantiere della grande diga di Cabora Bassa sullo Zambesi, uno dei progetti di sviluppo economico promossi da Augusto dos Santos. Il 1\u00ba luglio 1970 de Arriaga lanci\u00f2 una massiccia controffensiva in direzione nord, l'operazione Nodo gordiano: in quella che divenne la pi\u00f9 imponente singola operazione militare intrapresa dal Portogallo in tutta la guerra, circa 8.000 soldati portoghesi massicciamente supportati da artiglieria, aerei da combattimento ed elicotteri furono concentrati nella provincia settentrionale di Cabo Delgado, attaccando sistematicamente la rete di campi del FRELIMO e le sue vie di comunicazione con la Tanzania fino al 6 agosto seguente. I risultati dell'operazione sono discussi: vari campi del FRELIMO furono effettivamente distrutti e diversi membri dell'organizzazione uccisi o catturati, ma l'inizio della stagione dei monsoni diede modo ai guerriglieri di recuperare le forze e riorganizzarsi, senza contare che l'aver concentrato circa il 40% della forza combattente portoghese in un'unica provincia lasci\u00f2 scoperti altri settori alle infiltrazioni degli insorti.\nTra il 1971 e il 1972 de Arriaga continu\u00f2 con le sue operazioni offensive ai danni dei guerriglieri: questo port\u00f2 a nuovi successi militari sul FRELIMO, con molti guerriglieri uccisi o catturati, ma di converso increment\u00f2 anche le perdite portoghesi il che si rivel\u00f2 politicamente inaccettabile per le autorit\u00e0 di Lisbona. Il comando portoghese dovette rivedere la sua strategia: le politiche di \"africanizzazione\" della forza combattente furono intensificate e anche in Mozambico fecero la loro comparsa i GE e i gruppi di Flechas, mentre, sulla base dello studio delle campagne di \"ricerca e distruzione\" delle forze statunitensi in Vietnam, si decise di optare per operazioni offensive su pi\u00f9 piccola scala condotte principalmente con unit\u00e0 d'\u00e9lite elitrasportate; sull'esempio dell'Angola, anche in Mozambico fu adottato il sistema di ricollocare la popolazione civile in villaggi protetti e fortificati, oltre a incrementare le politiche di sviluppo civile onde tentare di contrastare l'influenza del FRELIMO sui mozambicani. I guerriglieri risposero alzando anch'essi il ritmo delle operazioni, e nel novembre 1972 una grande offensiva del FRELIMO invest\u00ec la provincia di Tete: i rifornimenti di moderne armi sovietiche, che comprendevano lanciarazzi anticarro RPG e le prime forniture di missili antiaerei spalleggiabili Strela-2, consentivano ora ai guerriglieri di poter attaccare le posizioni fortificate portoghesi con maggior probabilit\u00e0 di successo, e una intensa campagna fu diretta contro i villaggi protetti nel tentativo di dimostrate alla popolazione civile che il Portogallo non era in grado di difenderla.\nLe azioni della guerriglia portando a dure rappresaglie dei portoghesi: il 16 dicembre 1972 un'unit\u00e0 regolare portoghese guidata da agenti della PIDE attacc\u00f2 il villaggio di Wiriyamu nella provincia di Tete, uccidendo tra i 150 e i 300 civili; la notizia del massacro fu resa pubblica nel luglio 1973 da un rapporto del missionario cattolico britannico Adrian Hastings e, bench\u00e9 a essa si mischiassero da un lato informazioni contrastanti che attribuivano l'azione al FRELIMO e dall'altro evidenti esagerazioni create apposta per danneggiare la reputazione dei portoghesi, ci\u00f2 provoc\u00f2 un gravissimo danno d'immagine al Portogallo. Entro la fine del 1973, nonostante gli sforzi dei portoghesi, i gruppi di guerriglieri avevano ormai esteso le loro operazioni fino ai dintorni di Beira nel centro del paese, minacciando di spezzare la \"spina dorsale\" degli insediamenti portoghesi lungo la costa; la diffusione della guerriglia, gli armamenti sempre pi\u00f9 complessi a sua disposizione e la carenza di un numero adeguato di rinforzi provocarono un crollo del morale dei reparti portoghesi, ormai convinti che una vittoria militare non fosse pi\u00f9 possibile, che si combin\u00f2 con un parallelo risentimento dei coloni nei confronti di un governo incapace di difenderli, rendendo il conflitto ormai largamente impopolare.\nLa fine.\nIl Portogallo durante la guerra.\nGran parte degli osservatori esterni rimase sorpresa dall'improvviso crollo del regime portoghese dell'\"Estado Novo\" nell'aprile 1974. Da un punto di vista militare la situazione delle forze portoghesi non era critica: la guerriglia era contenuta in zone rurali o periferiche, tutti i centri urbani principali delle colonie erano ancora in mano ai portoghesi e la vita economica delle province non era seriamente minacciata; il tasso di perdite tra i soldati portoghesi, bench\u00e9 costante, si manteneva su livelli relativamente bassi.\nAll'inizio degli anni 1970, tuttavia, il peso del conflitto stava divenendo insostenibile per il Portogallo: il paese arriv\u00f2 a spendere fino al 40% delle sue entrate annuali per finanziare le spese militari, e con poco meno di 150.000 uomini in armi il Portogallo divenne la prima nazione al mondo dopo Israele come numero di soldati in servizio attivo in percentuale sul totale della popolazione. Il numero di truppe inviato oltremare crebbe sensibilmente: se nel 1961 vi erano circa 40.400 soldati metropolitani schierati nelle colonie (28.400 in Angola, 8.200 in Mozambico e 3.800 in Guinea), nel 1973 questa cifra era salita a pi\u00f9 di 87.000 uomini (37.700 in Angola, 23.900 in Mozambico e 25.600 in Guinea) senza considerare l'incremento vertiginoso delle truppe reclutate localmente tra i nativi (dagli appena 9.000 soldati africani nel 1961 si pass\u00f2 a 61.800 nel 1973). Per alimentare questa massa di uomini, nel 1967 il periodo di leva obbligatoria fu innalzato a quattro anni e tutti i coscritti ebbero in pratica la garanzia di dover trascorrere un periodo di due anni in Africa; come conseguenza i tassi di diserzione e renitenza alla leva, gi\u00e0 molto alti, quasi raddoppiarono (da un 11,6% dei richiamati nel 1961 al 20% nel 1973) mentre migliaia di giovani emigravano dal paese per cercare lavori meglio pagati all'estero, di solito in Francia.\nSe il morale in patria era basso, quello delle truppe era anche peggio: la guerra apparentemente senza fine, la stanchezza di operazioni spesso inconcludenti e i progressi, lenti ma costanti, della guerriglia soprattutto in Guinea e Mozambico minarono la tenuta morale delle truppe e fecero crescere l'impopolarit\u00e0 della guerra; se le unit\u00e0 scelte come paracadutisti e forze speciali continuarono a reggere il ritmo dei combattimenti, i reparti di leva assegnati alla difesa delle posizioni statiche iniziarono a mostrare sempre pi\u00f9 insofferenza verso i loro compiti e un costante risentimento verso la classe dei coloni portoghesi, che si riteneva mantenesse inalterato il proprio stile di vita scaricando tutti i rischi sui soldati metropolitani. Nonostante i crescenti malumori, l'intransigenza della leadership portoghese rimase costante. Nel 1968 Salazar fu colpito da un infarto invalidante (mor\u00ec due anni pi\u00f9 tardi) e fu rimpiazzato nel ruolo di capo del governo da Marcelo Caetano, suo braccio destro; Caetano tent\u00f2 alcune riforme interne pur senza intaccare il nucleo centrale dell'\"Estado Novo\": vi furono alcune aperture democratiche verso i partiti di opposizione (pur senza molti risultati pratici) e un'attenuazione della censura, la PIDE fu rinominata DGS (\"Direc\u00e7\u00e3o Geral de Seguran\u00e7a\", \"Direzione Generale di Sicurezza\") e vide ridursi i suoi poteri; si tentarono varie riforme economiche, ma la crisi petrolifera del 1973 colp\u00ec duro il Portogallo vanificando molte di queste misure. Sul conflitto in Africa Caetano rimase per\u00f2 irremovibile: le province d'oltremare erano parte della nazione portoghese, la loro indipendenza era impossibile.\nLa rivoluzione dei garofani.\nLa goccia che fece traboccare il vaso arriv\u00f2 da una direzione completamente inaspettata. La disaffezione verso il conflitto e il servizio militare si era ripercossa anche sulla classe degli ufficiali, con un crollo vertiginoso delle iscrizioni all'accademia militare: dai 559 allievi ufficiali nel 1961 si scese a 155 nel 1973. Nel tentativo di fermare questa emorragia di comandanti subalterni, che comprometteva pesantemente la resa delle truppe sul campo, il governo Caetano var\u00f2 alla fine del 1973 un decreto teso a persuadere gli ufficiali della milizia coloniale a passare alle forze regolari calcolando interamente il servizio gi\u00e0 prestato, il che garantiva loro un'anzianit\u00e0 di servizio pi\u00f9 elevata dei militari di carriera usciti dalle accademie; gli ufficiali inferiori delle forze regolari, infuriati dall'idea di essere scavalcati nei ruoli delle forze armate dagli ex ufficiali della milizia, protestarono duramente.\nSul finire del 1973 ufficiali scontenti delle forze armate regolari diedero vita a un'organizzazione, il \"Movimento dos capit\u00e3es\" (\"Movimento dei capitani\"), che assunse poi la denominazione di Movimento das For\u00e7as Armadas (\"Movimento delle Forze Armate\" o MFA); inizialmente il MFA era una sorta di associazione di categoria, nata per tutelare gli interessi degli ufficiali di carriera, ma inizi\u00f2 progressivamente a spostarsi verso posizioni di sinistra: grazie all'abolizione decretata da Salazar nel 1958 delle tasse universitarie dell'accademia militare, una larga fetta dei giovani ufficiali era stata arruolata tra gli strati pi\u00f9 svantaggiati della societ\u00e0, meno legati ai vertici del regime, mentre diversi dei veterani del conflitto africano erano entrati in contatto con gli ideali marxisti propagandati dai loro avversari.\nLa tensione nel paese era intanto in costante ascesa: dalla sua carica di vice capo di stato maggiore delle forze armate, il generale Sp\u00ednola, memore della sua esperienza in Guinea, tent\u00f2 in tutti i modi di convincere Caetano che la guerra non poteva essere vinta sul piano militare e che bisognasse al pi\u00f9 presto aprire i negoziati con gli indipendentisti, ottenendo solo di essere sollevato dal comando nel marzo del 1974. Poco dopo Sp\u00ednola pubblic\u00f2 un libro, \"Portugal e o Futuro\", in cui sosteneva la sua tesi della necessit\u00e0 di una soluzione politica della guerra prima che il paese si disintegrasse sotto le spinte rivoluzionarie: la sua destituzione e il successivo tentativo del governo di censurare il suo libro portarono a una forte indignazione popolare, e il MFA si rese conto che la disaffezione della popolazione al regime dell'\"Estado Novo\" aveva raggiunto il suo livello massimo.\nDopo un primo maldestro tentativo di golpe tentato il 16 marzo 1974 ma subito naufragato, il vertice direttivo del MFA, capitanato da Otelo Saraiva de Carvalho, V\u00edtor Alves, Salgueiro Maia e Vasco Gon\u00e7alves (tutti militari di medio rango), progett\u00f2 un colpo di stato da attuarsi per il 25 aprile seguente: la cosiddetta \"rivoluzione dei garofani\" si risolse in un golpe quasi incruento, ed entro la fine di quella stessa giornata tanto Caetano quanto il presidente della repubblica Am\u00e9rico Thomaz erano stati destituiti; il governo del Portogallo fu assunto da una Giunta di Salvezza Nazionale alla cui presidenza il MFA invit\u00f2 lo stesso Sp\u00ednola, proclamato poi ufficialmente come presidente della repubblica il 15 maggio 1974.\nI primi mesi di vita del nuovo Stato portoghese furono alquanto turbolenti, con il paese a rischio di precipitare in una guerra civile. Si apr\u00ec un confronto acceso tra l'ala moderata del MFA, raccolta intorno a Sp\u00ednola, e quella pi\u00f9 radicalmente spostata a sinistra che aveva in Gon\u00e7alves (ora primo ministro) e in Carvalho (capo delle forze armate) i suoi leader principali; una frattura si cre\u00f2 proprio sulle trattative per la conclusione del conflitto: Sp\u00ednola puntava a negoziare l'istituzione di un sistema federalista con le ex colonie, che conferisse loro autonomia ma senza troncare tutti i legami con il Portogallo, mentre i radicali erano per la cessazione immediata delle ostilit\u00e0 a qualunque prezzo. Davanti al progressivo spostamento verso la sinistra estrema del MFA, il 30 settembre 1974 Sp\u00ednola rassegn\u00f2 le sue dimissioni dalla presidenza della repubblica che fu quindi affidata a Francisco da Costa Gomes, gi\u00e0 comandante in capo in Angola; Costa Gomes, Carvalho e Gon\u00e7alves (sostituito il 19 settembre 1975 con il pi\u00f9 moderato Jos\u00e9 Baptista Pinheiro de Azevedo) formarono un triumvirato che, tra tensioni e tentativi di golpe e controgolpe, riusc\u00ec a traghettare il Portogallo a una nuova costituzione, approvata il 2 aprile 1976, che pur ricca di riferimenti ideologici al socialismo istituiva un pieno regime di democrazia pluripartitica. Le elezioni legislative del 25 aprile 1976 portarono poi al governo il pi\u00f9 moderato Partito Socialista portoghese di M\u00e1rio Soares.\nL'indipendenza delle colonie.\nMentre il Portogallo era scosso dall'assestamento della rivoluzione dei garofani, il conflitto in Africa cess\u00f2 di sua spontanea volont\u00e0: i reparti portoghesi negoziarono cessate il fuoco locali con gli indipendentisti e si ritirarono nelle loro posizioni fortificate, in alcuni casi ignorando gli ordini del Governo centrale di continuare a combattere; un tentativo di golpe da parte degli ambienti reazionari della comunit\u00e0 dei coloni bianchi del Mozambico non trov\u00f2 alcun appoggio da parte dei militari e si esaur\u00ec quindi senza aver realizzato niente. Fino a quel momento le forze armate portoghesi avevano subito nel conflitto un totale di 8.289 caduti per tutte le cause: 3.258 in Angola (2.434 tra le truppe metropolitane e 824 tra quelle reclutate localmente), 2.962 in Mozambico (1.764 metropolitani e 1.198 locali) e 2.069 in Guinea (1.598 metropolitani e 478 locali); i feriti per tutte le cause raggiunsero un totale di 15.507 uomini. Le vittime tra i movimenti indipendentisti sono pi\u00f9 difficili da stimare: per l'Angola si indicano 25.000 insorti uccisi durante il conflitto, per il Mozambico si d\u00e0 un totale di 10.000 vittime nei ranghi del FRELIMO e per la Guinea le stime si aggirano su 10.000 vittime tra i guerriglieri; le vittime tra la popolazione civile sono stimate tra le 30.000 e le 50.000 in Angola, 50.000 in Mozambico e 5.000 in Guinea.\nLa transizione verso l'indipendenza si dimostr\u00f2 rapida in Guinea, vista la solidit\u00e0 del PAIGC: una serie di negoziati port\u00f2 alla stipula di un accordo tra le due parti il 26 agosto 1974 ad Algeri, che portarono infine il 10 settembre seguente al pieno riconoscimento del Portogallo dell'indipendenza della Guinea-Bissau e all'evacuazione delle truppe portoghesi dal paese, conclusasi alla fine di ottobre; i reparti reclutati localmente furono in pratica abbandonati al loro destino dai portoghesi, e nei mesi seguenti l'indipendenza centinaia se non migliaia dei loro appartenenti furono giustiziati dopo processi farsa. La Guinea-Bissau divenne uno Stato monopartitico saldamente controllato dal PAIGC, per transitare a un regime pluralista solo nel 1994.\nNel dicembre del 1974 il Portogallo e il PAIGC siglarono un accordo per l'istituzione di un governo di transizione a Capo Verde, e l'arcipelago ottenne poi l'indipendenza il 5 luglio 1975; si fecero progetti per un'unione tra Capo Verde e la Guinea, ma dopo un colpo di stato a Bissau nel novembre 1980 l'ala capoverdiana del PAIGC si rese autonoma dal partito centrale e le due nazioni seguirono strade indipendenti. L'indipendenza di S\u00e3o Tom\u00e9 e Pr\u00edncipe fu ufficializzata il 12 luglio 1975, dopo un periodo di transizione pacifica.\nI rappresentanti portoghesi e del FRELIMO siglarono il 7 settembre 1974 a Lusaka in Zambia un accordo per la formazione di un governo di transizione che accompagnasse il Mozambico all'indipendenza; lo scopo dei portoghesi era di sfruttare il periodo di transizione per favorire la nascita di partiti politici moderati che potessero opporsi ai marxisti, ma poco dopo l'indipendenza ufficialmente proclamata il 25 giugno 1975 il FRELIMO istitu\u00ec un sistema monopartitico ed elimin\u00f2 ogni forma di dissenso interno. Il FRELIMO istitu\u00ec un regime di stampo marxista, nazionalizzando gli assetti pi\u00f9 importanti dell'economia e promuovendo una politica di controllo totale della societ\u00e0 locale, tentando di sradicare le forme di autorit\u00e0 tradizionali dei capi tribali; queste politiche radicali crearono un notevole dissenso cui si unirono le azioni di Rhodesia e Sudafrica per destabilizzare il nuovo Stato mozambicano, interpretato come una minaccia ai loro confini: nel 1975, con l'aiuto del servizio segreto rhodesiano, l'ex ufficiale del FRELIMO Andr\u00e9 Matsangaissa cre\u00f2 la Resistenza Nazionale Mozambicana (RENAMO), gruppo armato anticomunista che scaten\u00f2 una violenta guerra civile protrattasi poi fino alla stipula degli accordi di pace di Roma del 4 ottobre 1992.\nUna transizione pacifica si dimostr\u00f2 impossibile in Angola. I tre principali movimenti indipendentisti (FNLA, MPLA e UNITA) siglarono a Mombasa il 5 gennaio 1975 un accordo per la cessazione delle ostilit\u00e0 reciproche onde formare un fronte comune durante le trattative con i portoghesi, aperte pochi giorni dopo ad Algarve in Portogallo. L'accordo di Algarve del 15 gennaio 1975 stabil\u00ec la formazione di un governo di transizione in vista della proclamazione dell'indipendenza, fissata all'11 novembre dello stesso anno, con un alto commissario portoghese come capo di stato e il potere esecutivo affidato a un gabinetto composto dai rappresentanti di ogni partito, che si sarebbero alternati alla carica di primo ministro; l'accordo stabiliva inoltre la formazione di un esercito di transizione formato da 24.000 truppe portoghesi e 8.000 uomini per ciascun movimento indipendentista. L'accordo di Algarve prevedeva un complesso sistema di bilanciamento per evitare che uno dei movimenti prendesse il sopravvento sugli altri, ma si dimostr\u00f2 di difficile attuazione e le tensioni tornarono a crescere; in luglio si verificarono i primi scontri tra truppe del MPLA e del FNLA a Luanda, mentre l'UNITA inizi\u00f2 a raggruppare le sue forze nel sud del paese. Attori esterni presero a intervenire nella contesa: l'Unione Sovietica riprese subito i suoi invii di armi al MPLA che inizi\u00f2 anche ad essere affiancato sul campo da un contingente di truppe da combattimento cubane (Operaci\u00f3n Carlota), il FNLA ricevette finanziamenti dagli Stati Uniti e fu affiancato da soldati congolesi inviati da Mobutu, mentre l'UNITA stabil\u00ec un'alleanza con il Sudafrica che lo sostenne con rifornimenti di armi e con l'invio di un corpo di spedizione in Angola (operazione Savannah). Tentativi del Portogallo e dell'OUA di negoziare una tregua fallirono miseramente, e quando l'11 novembre 1975 gli ultimi rappresentanti portoghesi lasciarono il paese la guerra civile angolana era ormai in pieno svolgimento."}
{"id": "3389730", "revid": "438678", "url": "https://it.wikipedia.org/wiki?curid=3389730", "title": "Tonka (film)", "text": "Tonka \u00e8 un film del 1997 scritto e diretto da Jean-Hugues Anglade, alla sua prima, e fino ad ora unica, esperienza dietro la macchina da presa.\nTrama.\nUn atleta francese, ormai giunto inesorabilmente alla fine della propria carriera, si imbatte casualmente, sulla pista d'atterraggio di un aeroporto, in una ragazza indiana di nome Tonka Soobrayen, dal carattere brusco ed insolente ma dotata di un sorprendente talento atletico. L'atleta, resosi conto delle potenzialit\u00e0 della ragazza, decide di allenarla per farla divenire una campionessa, convinto di riuscire cos\u00ec a risollevare la propria reputazione. Col passar del tempo, i due finiranno per innamorarsi, ma stili di vita e obiettivi differenti metteranno a dura prova la loro complicata relazione."}
{"id": "3389733", "revid": "33689", "url": "https://it.wikipedia.org/wiki?curid=3389733", "title": "Grande Rivolta Araba (1936-1939)", "text": ""}
{"id": "3389737", "revid": "330270", "url": "https://it.wikipedia.org/wiki?curid=3389737", "title": "Feofan Zatvornik", "text": ""}
{"id": "3389738", "revid": "330270", "url": "https://it.wikipedia.org/wiki?curid=3389738", "title": "Georgij Vasilievi\u010d Govorov", "text": ""}
{"id": "3389739", "revid": "330270", "url": "https://it.wikipedia.org/wiki?curid=3389739", "title": "Georgij Govorov", "text": ""}
{"id": "3389742", "revid": "1494169", "url": "https://it.wikipedia.org/wiki?curid=3389742", "title": "Tonka", "text": ""}
{"id": "3389745", "revid": "339392", "url": "https://it.wikipedia.org/wiki?curid=3389745", "title": "Chiese cattoliche orientali", "text": ""}
{"id": "3389747", "revid": "599013", "url": "https://it.wikipedia.org/wiki?curid=3389747", "title": "Fadw\u0101 T\u016bq\u0101n", "text": ""}
{"id": "3389748", "revid": "330270", "url": "https://it.wikipedia.org/wiki?curid=3389748", "title": "Fadwa Toukan", "text": ""}
{"id": "3389749", "revid": "330270", "url": "https://it.wikipedia.org/wiki?curid=3389749", "title": "Fadwa Touquan", "text": ""}
{"id": "3389750", "revid": "330270", "url": "https://it.wikipedia.org/wiki?curid=3389750", "title": "Fadwa Tuqant", "text": ""}
{"id": "3389751", "revid": "330270", "url": "https://it.wikipedia.org/wiki?curid=3389751", "title": "Fadwa Touqan", "text": ""}
{"id": "3389753", "revid": "125616518", "url": "https://it.wikipedia.org/wiki?curid=3389753", "title": "Matematica pura", "text": "La matematica pura \u00e8 costituita dalle aree della matematica che si occupano dello studio di concetti matematici indipendentemente dalla possibilit\u00e0 che vi siano o meno delle applicazioni. A partire dal diciottesimo secolo, la matematica pura, inizialmente chiamata anche \"matematica speculativa\", ha iniziato ad essere riconosciuta come categoria a s\u00e9 stante di attivit\u00e0 matematiche, distanziandosi dalle ricerche matematiche nate per rispondere ai problemi di navigazione, astronomia, fisica, ingegneria e molte altre. Un'altra possibile definizione della matematica pura \u00e8 semplicemente quella di \"matematica non necessariamente applicata\".\nEssa consiste nello studio di concetti matematici indipendentemente dalla loro eventuale applicazione al di fuori della matematica. Questi concetti possono nascere da osservazioni fatte nel mondo fisico ed i suoi risultati possono anche rivelarsi successivamente utili per applicazioni pratiche, ma i matematici puri non sono principalmente motivati da queste applicazioni, quanto invece dalla sfida intellettuale e dalla bellezza estetica delle conseguenze logiche che si possono ottenere da principi generali.\nMentre la matematica pura esisteva gi\u00e0 come attivit\u00e0 dai tempi dell'antica Grecia, la sua definizione fu elaborata intorno al 1900, dopo l'introduzione di teorie con propriet\u00e0 controintuitive (come per esempio la geometria non euclidea e la teoria degli insiemi infiniti di Cantor), e la scoperta di paradossi apparenti (come l'esistenza di funzioni continue che non sono differenziabili in nessun punto e il paradosso di Russell). Questi fatti resero necessario una revisione del concetto di rigore matematico e dei fondamenti della matematica, con un uso sistematico del metodo assiomatico. Inoltre indusse molti matematici a vedere la matematica come un'attivit\u00e0 autonoma, indipendente, distaccata dal mondo fisico, cio\u00e8 \"matematica pura\".\nQuasi tutte le teorie matematiche rimanevano tuttavia in qualche modo collegate ai problemi presenti nel mondo fisico o a teorie meno astratte. Inoltre, molte teorie matematiche che apparivano totalmente astratte furono successivamente usate in applicazioni pratiche, principalmente in fisica e informatica. Uno dei primi famosi esempi \u00e8 la dimostrazione che la\nlegge di gravitazione universale di Isaac Newton implicava che i pianeti si muovessero lungo orbite rappresentanti sezioni coniche, curve geometriche studiate gi\u00e0 nell'antichit\u00e0 da Apollonio. Un altro esempio riguarda la fattorizzazione di grandi numeri interi che costitu\u00ec la base della moderna crittografia RSA, largamente usata per proteggere le comunicazioni via internet.\nAllo stato presente la distinzione tra pura e matematica applicata \u00e8 pi\u00f9 un punto di vista filosofico o una preferenza di qualche matematico che una rigida divisione della matematica. In particolare non \u00e8 insolito che alcuni membri di un dipartimento di matematica applicata si definiscano matematici puri.\nStoria.\nGrecia antica.\nGli antichi matematici greci furono tra i primi a fare una distinzione tra matematica pura e applicata. Lo stesso Platone contribui a creare una distinzione tra \"aritmetica\", che oggi chiamiamo teoria dei numeri, e \"logistica\", ora chiamata aritmetica. Platone riteneva che la logistica (l'aritmetica) fosse appropriata per uomini d'affari e condottieri che \"devono imparare l'arte dei numeri per sapere come organizzare le truppe\", mentre l'aritmetica (la teoria dei numeri) lo era per i filosofi \"perch\u00e9 devono uscire dal mare delle incertezze ed approdare alla verit\u00e0\". Euclide di Alessandria, alla domanda di uno dei suoi studenti sull'utilit\u00e0 degli studi di geometria, chiese al suo schiavo di dare allo studente tre monete, \"dato che deve guadagnare da quello che impara\". Al matematico greco Apollonio di Perga fu chiesto che utilit\u00e0 avessero alcuni suoi teoremi del Libro IV delle \"Coniche\" ed egli orgogliosamente risposeEssi meritano di essere accettati per come sono stati dimostrati, cos\u00ec come accettiamo molte altre cose in matematica, per questo solo motivo e null'altro.\nSiccome molti dei suoi risultati non trovavano applicazione nella scienza o nella tecnica dei suoi tempi, Apollonio successivamente argoment\u00f2 nella prefazione del Libro V delle \"Coniche\" che l'oggetto di cui occuparsi deve essere uno di quelli che \"... sembrano meritare uno studio in quanto tale.\"\nXIX secolo.\nPresso l'universit\u00e0 di Cambridge il termine \"pura\" \u00e8 sancito nella carica di \"Professore di Matematica pura\", carica istituita a met\u00e0 del XIX secolo. L'idea di una disciplina separata per la matematica pura pu\u00f2 essere emersa a quel tempo: ancora la generazione di Gauss non faceva una stretta distinzione tra \"pura\" e \"applicata\". Negli anni successivi, specializzazioni e professioni (in particolare l'approccio di Weierstrass all'analisi matematica) iniziarono a creare una spaccatura pi\u00f9 evidente.\nXX secolo.\nAll'inizio del ventesimo secolo i matematici fecero uso sistematico del metodo assiomatico, fortemente influenzati dal lavoro di David Hilbert. La formulazione logica di matematica pura suggerita da Bertrand Russell\nin termini di struttura di quantificatori delle proposizioni sembr\u00f2 sempre pi\u00f9 plausibile, nella misura in cui larghe parti della matematica diventavano assiomatizzate e quindi soggette al semplice criterio di una prova rigorosa.\nMatematica pura, secondo un punto di vista attribuibile al gruppo Bourbaki, \u00e8 ci\u00f2 che pu\u00f2 essere provato. L'essere matematico puro divenne un'ambita vocazione, raggiungibile attraverso l'esercizio.\nSi ipotizz\u00f2 anche che la matematica pura si rivel\u00f2 utile per gli studenti di ingegneria:\nGeneralit\u00e0 e astrazione.\nUn concetto centrale della matematica pura \u00e8 l'idea di \"generalizzazione\"; essa mostra spesso un'evoluzione verso concetti sempre pi\u00f9 generalizzati. Gli usi e i vantaggi della generalizzazione comprendono:\nL'influenza della generalizzazione sull'intuizione dipende sia dal soggetto che la pratica che dalle sue preferenze o stili di apprendimento. Spesso la generalizzazione \u00e8 vista come un ostacolo all'intuizione, anche se pu\u00f2 essere un aiuto, specialmente quando fornisce analogie con altri settori su cui il soggetto ha gi\u00e0 una buona intuizione.\nUn ottimo esempio di generalizzazione \u00e8 il programma di Erlangen che comport\u00f2 un'espansione della geometria per includere anche la geometria non euclidea, il campo della topologia e altre forme di geometria, in una concezione della geometria come studio dello spazio e dei gruppi di trasformazioni. Lo studio dei numeri, chiamato algebra nel primo anno delle superiori, si estende all'algebra astratta a livello pi\u00f9 avanzato; e lo studio delle funzioni, chiamata calcolo infinitesimale nelle superiori, diventa analisi matematica e analisi funzionale nei livelli scolastici pi\u00f9 avanzati. Ciascuna di queste branche di maggiore \"astrazione\" hanno molte sottospecialit\u00e0, e ci sono in effetti molte connessioni tra le discipline di matematica pura e applicata. Un'ascesa ripida verso l'astrazione interess\u00f2 la met\u00e0 del XX secolo.\nIn pratica, tuttavia, questi sviluppi portarono a un forte distacco dalla fisica, in particolare nel periodo 1950-1983. Successivamente ci\u00f2 fu criticato, per esempio da Vladimir Arnold, come \"troppo Hilbert, e non abbastanza Poincar\u00e9\". La situazione oggi non sembra appianata: la teoria delle stringhe spinge in una direzione, mentre la matematica discreta spinge in senso opposto verso la \"dimostrazione\" come suo elemento centrale.\nMatematica pura e applicata.\nI matematici hanno sempre opinioni differenti sulla distinzione tra matematica pura e applicata. Uno dei pi\u00f9 famosi esempi moderni (ma forse non compreso bene) di questo dibattito si pu\u00f2 trovare in G.H. Hardy nella sua \"Apologia di un matematico\".\nMolti ritenevano che Hardy vedesse la matematica applicata come brutta e noiosa. Sebbene sia vero che preferiva la matematica pura, che egli comparava spesso con la pittura e la poesia, vedeva la distinzione tra i due ambiti demplicemente cos\u00ec: quella applicata vista cercava di esprimere verit\u00e0 \"fisiche\" in una cornice matematica, mentre quella pura esprimeva verit\u00e0 indipendenti dal mondo fisico. Hardy fece una diversa distinzione in matematica tra quella che egli chiama matematica \"reale\", \"che ha un valore estetico permanente\", e \"le parti noiose ed elementari della matematica\" che hanno un utilizzo pratico.\nHardy considerava alcuni fisici, come Einstein e Dirac, tra i matematici \"reali\", ma al tempo in cui scriveva l'\"Apologia\" egli considerava la relativit\u00e0 generale e la meccanica quantistica \"inutili\", cosa che gli permetteva di continuare ad affermare che solo la matematica \"noiosa\" era utile. Tuttavia Hardy successivamente ammise che, quando poi l'applicazione della teoria delle matrici e della teoria dei gruppi alla fisica arriv\u00f2 inaspettata, era giunto il tempo in cui anche qualche genere di matematica bella e \"reale\" poteva essere anche utile.\nUn altro punto di vista interessante \u00e8 quello del matematico americano Andy Magid:"}
{"id": "3389755", "revid": "1543377", "url": "https://it.wikipedia.org/wiki?curid=3389755", "title": "Socialismo reale", "text": "Socialismo reale o realsocialismo \u00e8 un termine politico introdotto durante la presidenza di Leonid Il'i\u010d Bre\u017enev per fare riferimento al socialismo come \"de facto\" si attuava nel blocco orientale e per distinguerlo dalla nozione tradizionale di socialismo ideale.\nL'origine del termine si basa sulla crisi sino-sovietica e su altri contrasti tra l'Unione Sovietica e i suoi Stati satelliti da un lato e la Repubblica popolare cinese e i suoi alleati di stampo maoista dall'altro. I sovietici volevano imporre l'idea che la loro versione del socialismo era quella reale proprio perch\u00e9 il movimento comunista di ispirazione maoista, che era cresciuto rapidamente in tutto il mondo come un socialismo radicale alternativo alle idee sovietiche, aveva sempre sostenuto che l'Unione Sovietica non era pi\u00f9 socialista e aveva tradito gli ideali della rivoluzione. Per contrastare queste pretese di revisionismo marxista i sovietici provocatoriamente affermarono che il loro socialismo era il socialismo reale.\nL'espressione quindi implica che la visione proposta dall'Unione Sovietica era la corretta via per la realizzazione degli ideali comunisti."}
{"id": "3389756", "revid": "111325", "url": "https://it.wikipedia.org/wiki?curid=3389756", "title": "Realsocialismo", "text": ""}
{"id": "3389758", "revid": "81195", "url": "https://it.wikipedia.org/wiki?curid=3389758", "title": "Foot worship", "text": ""}
{"id": "3389759", "revid": "110157", "url": "https://it.wikipedia.org/wiki?curid=3389759", "title": "Kiss Each Other Clean", "text": "Kiss Each Other Clean \u00e8 il quarto album di Samuel Beam conosciuto con lo pseudonimo di Iron &amp; Wine. \u00c8 stato pubblicato nel 2011 dall'etichetta indipendente britannica 4AD.\nL'artwork \u00e8 stato curato dallo stesso Samuel Beam."}
{"id": "3389764", "revid": "121640922", "url": "https://it.wikipedia.org/wiki?curid=3389764", "title": "Carpazi Occidentali Interni", "text": "I Carpazi Occidentali Interni sono una parte della catena montuosa dei Carpazi. Si trovano soprattutto in Slovacchia e, pi\u00f9 marginalmente, in Polonia ed Ungheria.\nClassificazione.\nEssi, dal punto di vista geologico, sono considerati una sottoprovincia ed hanno la seguente classificazione:\nSuddivisione.\nI Carpazi Occidentali Interni sono ulteriormente suddivisi in \"aree\" e gruppi montuosi:"}
{"id": "3389765", "revid": "6923", "url": "https://it.wikipedia.org/wiki?curid=3389765", "title": "Scrabo Tower", "text": "Scrabo Tower si trova a ovest di Newtownards nella Contea di Down, Irlanda del Nord.\nIl punto di riferimento, che \u00e8 visibile da Down, fu costruito su un neck sopra la citt\u00e0 nel 1857 in memoria di Charles Stewart, III Marchese di Londonderry che fu uno dei generali del Duca di Wellington durante le guerre napoleoniche. Il III marchese, anche noto come \"Warring Charlie\", eredit\u00f2 il titolo e il posto in famiglia a Mount Stewart dopo il fratello, il II marchese, che si suicid\u00f2. Il II marchese \u00e8 meglio noto come visconte Castlereagh che serv\u00ec come Segretario di Stato per gli Affari Esteri e del Commonwealth del Regno Unito di Gran Bretagna e Irlanda.\nIl progetto della torre \u00e8 di Charles Lanyon e WH Lynn, e ora si trova in un parco pubblico. Il parco ha molte passeggiate tra i boschi e le vallate attraverso Killynether Wood. La vista dalla collina e dalla cima della torre si stende fino a Strangford Lough, punteggiato dalle innumerevoli isole, fino alle Montagne di Mourne e alla costa scozzese. La torre ospita due piani di visuale e una scala di 122 gradini porta i visitatori alla vista sovrastante. Lo Scrabo Country Park \u00e8 sempre aperto, l'entrata al parco e alla torre sono libere.\nLo Scrabo Golf Club guarda in basso verso la Scrabo Tower la torre si affaccia sulla maggior parte del tracciato.\nNote culturali.\nLa Scrabo Tower fu ispirazione per 'the Tower of Trufandom' della fiction The Enchanted Duplicator di Walt Willis e Bob Shaw."}
{"id": "3389768", "revid": "1543377", "url": "https://it.wikipedia.org/wiki?curid=3389768", "title": "Chiesa dei Santi Nazario e Celso (Montechiaro d'Asti)", "text": "La chiesa dei Santi Nazario e Celso si erge, completamente isolata, a circa due chilometri in direzione nord-est da Montechiaro d'Asti sulle pendici di una verde collina (il \"Bric San Nazario\"), circondata tutt'intorno da alberi tranne che in facciata. L'edificio colpisce da lontano il visitatore per l'alto campanile e per l'effetto cromatico dato dalle fasce alternate di mattoni e di arenaria; costituisce un'importante testimonianza dell'architettura romanica che si svilupp\u00f2 nel XII secolo nel Monferrato astigiano.\nStoria.\nLa fondazione della chiesa viene fatta risalire al 1130 circa in un sito sul quale gi\u00e0 esisteva un precedente insediamento abitativo, denominato Mairano, collocabile prima dell'anno mille (ipotesi che sembra confermata, dopo gli scavi archeologici del 1993).\nUn documento del 1159 ricorda che la chiesa dell'abitato di Mairano, pur prossimo alla pieve di Pisenzana, dipendeva dal monastero della Torre Rossa di Asti, soggetta a sua volta all'abbazia di Fruttuaria a San Benigno Canavese.\nNel XIII secolo gli abitanti del borgo di Mairano, assieme a quelli dei borghi di Pisenzana e Maresco, abbandonarono le loro case per trovare un pi\u00f9 sicuro insediamento attorno alle mura del castello di Montichiaro.\nInizi\u00f2 allora un lungo periodo di decadimento della chiesa; nel 1847-49, quando la chiesa minacciava di crollare, furono avviati lavori di restauro che videro l'abbattimento e riedificazione parziale della chiesa; la sola facciata rimase originale, mentre la chiesa fu smontata numerando tutte le sue pietre e le sue decorazioni e poi ricostruita come in originale. Il procedimento di anastilosi non dovette essere per\u00f2 completamente fedele dal momento che alla fine la chiesa assunse dimensioni minori. Ulteriori lavori di consolidamento delle strutture e di restauro vennero eseguiti nel corso del XIX secolo ed in anni pi\u00f9 recenti (2002).\nLa chiesa.\nLa chiesa testimonia il periodo di grande fioritura del romanico nel Monferrato astigiano; richiama stilisticamente, per il bicromatismo delle strutture murarie e per la raffinatezza delle decorazioni scolpite, la pieve di San Lorenzo a Montiglio Monferrato, la chiesa di San Secondo a Cortazzone e la chiesa abbaziale di Santa Fede a Cavagnolo.\nLa chiesa presenta una facciata a capanna segnata da fasce orizzontali alterne di pietra arenaria e laterizi, con coronamento ad archetti pensili, semplici nelle zone laterali, doppi intrecciati nella zona centrale, che si appoggiano a mensoline decorate e sono sormontati da una cornice scolpita con foglie d'acanto che corre sotto le falde del tetto.\nIl portale leggermente aggettante \u00e8 sormontato da un arco a tutto sesto con una doppia ghiera: quella interna data da un motivo scolpito a cornucopia, quella esterna con un motivo bicolore a \"denti di lupo\", ottenuto con l'alternarsi di tessere triangolari di pietra e di laterizio. Sullo stipite destro della porta si nota una scultura di animale ormai molto abrasa. Pi\u00f9 in alto, tangente alla cornice esterna, troviamo un fregio scolpito e due brevi semicolonne addossate che partono dagli estremi del fregio e vanno a reggere in alto gli archetti doppi intrecciati.\nAnche nei fianchi e nell'abside si ritrova l'effetto cromatico delle fasce alternate di cotto e di arenaria. \nNella parete sud si osserva un coronamento ad archetti semplici poggianti su peducci scolpiti, sormontato da una cornice scolpita a doppio intreccio. Su questo lato si aprono tre monofore a forte strombatura con un arco a tutto sesto ottenuto da un unico blocco di pietra, ornate da motivi scolpiti.\nL'abside non presenta lesene, n\u00e9 particolari decorazioni: solo la consueta serie di archetti pensili che corona in alto il semicilindro; su di essa si aprono tre monofore strombate (di cui quella centrale appare tamponata).\nLa parete nord, come consueto, \u00e8 quella pi\u00f9 povera di decorazioni: non vi si trovano archetti pensili, ma solo una serie di mensoline; l'unica finestra presente su questo lato mostra, sull'arco, decorazioni con motivi a treccia e a scacchiera.\nL'interno della chiesa ha subito vari restauri e non presenta particolare interesse artistico; nella zona absidale \u00e8 presente un frammento di affresco (emerso durante recenti lavori di restauro) databile al XV secolo: vi si riconosce una santa Caterina di Alessandria).\nLa torre campanaria.\nIl campanile, alto circa 20 metri, \u00e8 a quattro piani: \u00e8 realizzato con conci di arenaria, dal primo piano alternati a sottili fasce di mattoni.\nVisto dal lato ovest esso presenta al secondo piano una stretta monofora e, pi\u00f9 in alto, una fascia con un motivo a scacchi ottenuto con il bianco della pietra ed il rosso dei mattoni. Sopra tale fascia si osserva una cornice marcapiano formata da archetti intrecciati (alternativamente in pietra e laterizi) sormontata da un nastro con motivo a \"denti di sega\". Al terzo piano troviamo una bifora con colonnina centrale in mattoni sormontata, da una ghiera che raccorda in alto i due archetti e che racchiude un'area decorata con un ulteriore motivo a mosaico. La fascia marcapiano, tra il terzo ed i quarto piano, \u00e8 analoga alla precedente. Meno elegante di quella sottostante \u00e8 la bifora posta al quarto piano, sormontata da archetti semplici e da un altro nastro con motivi a denti di sega."}
{"id": "3389772", "revid": "112019628", "url": "https://it.wikipedia.org/wiki?curid=3389772", "title": "Montreux Volley Masters 2011", "text": "Il Monterux Volley Masters di pallavolo femminile 2011 si \u00e8 svolto dal 7 al 12 giugno 2011 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la prima volta al Giappone.\nPodio.\nCampione.\nGiappone(Primo titolo)\nSecondo posto.\nCuba\nTerzo posto.\nCina"}
{"id": "3389786", "revid": "628767", "url": "https://it.wikipedia.org/wiki?curid=3389786", "title": "B\u00f4\u00f4n Cagaan nuur", "text": "Il B\u00f4\u00f4n Cagaan nuur (in mongolo: \u0411\u04e9\u04e9\u043d \u0426\u0430\u0433\u0430\u0430\u043d \u043d\u0443\u0443\u0440) \u00e8 un lago della Mongolia sud-occidentale, nella provincia di Bajanhongor, distretto di Baacagaan.\n\u00c8 situato tra i monti Hangaj e i Gobi-Altaj a un'altitudine di 1.311 m s.l.m., in mezzo a pianure desertiche; la superficie totale del lago \u00e8 di circa 240\u00a0km\u00b2; \u00e8 lungo 24\u00a0km e largo 16\u00a0km e ha una profondit\u00e0 massima di 15\u00a0m. Immissario il Bajdrag gol (\u0411\u0430\u0439\u0434\u0440\u0430\u0433-\u0413\u043e\u043b)."}
{"id": "3389789", "revid": "309289", "url": "https://it.wikipedia.org/wiki?curid=3389789", "title": "Boon Tsagaan Nuur", "text": ""}
{"id": "3389800", "revid": "1573940", "url": "https://it.wikipedia.org/wiki?curid=3389800", "title": "Opisthoncana", "text": "Opisthoncana \u00e8 un genere di ragni appartenente alla Famiglia Salticidae.\nEtimologia.\nIl nome deriva da una variazione del genere Opisthoncus, sempre appartenente alla famiglia Salticidae.\nDistribuzione.\nL'unica specie oggi nota di questo genere \u00e8 endemica dell'isola di Nuova Irlanda, dell'arcipelago di Bismarck, ad est della Nuova Guinea.\nTassonomia.\nA dicembre 2010, si compone di una specie:"}
{"id": "3389804", "revid": "447535", "url": "https://it.wikipedia.org/wiki?curid=3389804", "title": "Germontani", "text": ""}
{"id": "3389806", "revid": "767487", "url": "https://it.wikipedia.org/wiki?curid=3389806", "title": "Ari\u00ebl Jacobs", "text": ""}
{"id": "3389811", "revid": "599013", "url": "https://it.wikipedia.org/wiki?curid=3389811", "title": "Lotus 22", "text": "La Lotus 22 era una vettura monoposto da competizione costruita nel 1962 in 77 esemplari dalla Lotus Cars. Questa auto venne sviluppata a partire dalla Lotus 20 e le principali differenze tra le due vetture erano costituite dalla presenza, sulla \"22\", di freni a disco su tutte le ruote, da un diverso biellismo della sospensione posteriore e da un motore con carter secco montato, per abbassare il centro di gravit\u00e0, inclinato.\nLa \"22\" venne impiegata principalmente nelle gare di Formula Junior dove venne utilizzato il motore Cosworth MAE da 1.098\u00a0cm\u00b3 di cilindrata che forniva una potenza intorno ai 100 hp (70 kW). Su sette auto venne montato fin dalla loro costruzione il motore a doppio albero a camme sviluppato dalla stessa Lotus e introdotto con la Lotus Elan. Queste vetture per\u00f2 non potevano pi\u00f9 essere utilizzate nella Formula Junior.\nIn seguito il telaio della \"22\", sebbene modificato, venne riutilizzato su molti altri modelli realizzati dalla Lotus quali la Lotus 31, sviluppata nel 1964 per le gare di Formula 3, e per la Lotus 51 del 1967, prima vettura per la Formula Ford realizzata per la scuola di guida fondata in Inghilterra da Jim Russell.\nLa \"22\" del Team Lotus, con alla guida Peter Arundell vinse il 75 per cento delle gare del campionato europeo di Formula Junior del 1962. L'auto continu\u00f2 ad avere successo anche nel 1963 in Formula Junior, ultimo anno nel quale si tenne questo campionato, sia contro la nuova Lotus 27 dotata di telaio monoscocca, almeno finch\u00e9 non furono risolti i problemi di rigidit\u00e0 che affliggevano questa nuova vettura.\nLa Lotus 23.\nDalla \"22\" venne sviluppata la Lotus 23 che altro non era che una sua versione biposto con telaio allargato nella zona centrale. Della Lotus 22 manteneva anche le sospensioni anteriori e posteriori, la trasmissione e il castello motore.\nLa Lotus 23 venne portata in gara da Jim Clark che nel 1962 sul circuito del N\u00fcrburgring condusse per alcuni giri la competizione, con una vettura che pesava 500 kg (1.100 libbre) e un motore da 1.500\u00a0cm\u00b3 di cilindrata, precedendo vetture pi\u00f9 grandi e potenti."}
{"id": "3389813", "revid": "767487", "url": "https://it.wikipedia.org/wiki?curid=3389813", "title": "L'invincibile cavaliere mascherato", "text": "L'invincibile cavaliere mascherato \u00e8 un film del 1963, diretto da Umberto Lenzi.\nTrama.\nIntorno al 1670, scoppia una epidemia di peste\nad Higuera. Don Luis uccide il governante e si\nrifugia nel suo castello per sfuggire al contagio.\nNello stesso momento, un uomo mascherato si fa \ncarico per difendere i poveri contro l'usurpatore.\nArriva anche il figliastro di Don Luis dopo una lunga\nassenza."}
{"id": "3389816", "revid": "599013", "url": "https://it.wikipedia.org/wiki?curid=3389816", "title": "Davy Schollen", "text": "Nazionale.\nHa fatto il suo esordio con la nazionale belga nel 2006 contro la Turchia"}
{"id": "3389817", "revid": "298229", "url": "https://it.wikipedia.org/wiki?curid=3389817", "title": "Nazionale di Coppa Davis delle Antille olandesi", "text": ""}
{"id": "3389818", "revid": "729019", "url": "https://it.wikipedia.org/wiki?curid=3389818", "title": "Strada statale 610 Selice o Montanara Imolese", "text": "La ex strada statale 610 Selice o Montanara Imolese (SS 610), ora \"strada provinciale 610 R Selice-Montanara-Imolese (SP 610 R)\" in provincia di Ravenna, \"strada provinciale 610 Selice o Montanara Imolese (SP 610)\" nella citt\u00e0 metropolitana di Bologna, e \"strada provinciale 610 Selice Montanara Imolese (SP 610)\" in Toscana, \u00e8 stata una strada statale italiana, il cui percorso si snodava tra l'Emilia-Romagna e la Toscana. Attualmente \u00e8 classificata come strada provinciale in entrambe le regioni.\nPercorso.\nHa origine dalla strada statale 16 Adriatica e, dopo poche centinaia di metri, raggiunge il centro abitato di Lavezzola; da qui procede principalmente in direzione sud-ovest, costeggiando Conselice fino ad entrare nella citt\u00e0 di Imola.\nSuperata quest'ultima inizia a risalire l'Appennino imolese costeggiando il fiume Santerno: passa cos\u00ec per Casalfiumanese, Borgo Tossignano, Fontanelice e Castel del Rio; entra quindi in Toscana e, dopo 15 chilometri, raggiunge Firenzuola dove termina il suo percorso.\nStoria.\nAll'inizio del XIX secolo la parte di strada che risale la vallata del Santerno era carrozzabile solo da Imola a Fontanelice. A Borgo Tossignano era necessario guadare il fiume. Passata Fontanelice, il tracciato era ridotto a una mulattiera. L'unica infrastruttura esistente nel tratto appenninico era l'antico ponte di Castel del Rio. A partire dal 1829 la strada fu rifatta interamente. Secondo i canoni dell'epoca fu costruito un tracciato in ghiaia della larghezza di sei metri, con fossi laterali e paracarri. La costruzione della strada impegn\u00f2 dapprima lo Stato Pontificio e si protrasse anche dopo la nascita del Regno d'Italia. Il primo tratto ad essere realizzato fu Imola-Casalfiumanese. Qualche anno dopo i lavori furono completati fino a Fontanelice.\nDal momento che la strada dopo Fontanelice era da progettare \"ex novo\", furono considerate due alternative per raggiungere la Toscana: a) seguire la valle del Santerno; b) oppure andare verso il Passo della Raticosa. In base a questa seconda opzione il tracciato avrebbe abbandonato il Santerno subito dopo Fontanelice e si sarebbe diretto verso Belvedere e Piancaldoli, nella valle del Sillaro. La scelta definitiva fu presa nel 1838: si decise di seguire il fondovalle del Santerno; contestualmente l'infrastruttura fu classificata come \u201cstrada provinciale\u201d, sollevando cos\u00ec i comuni attraversati dagli oneri di manutenzione. La costruzione del tratto appenninico richiese un ingente investimento finanziario. Furono costruiti tre ponti: due per il passaggio del fiume e uno per l'attraversamento della gola del rio Gaggio.\nIl tracciato si snoda, allora come oggi, lungo la sinistra del fiume da Imola a Borgo Tossignano; qui passa sulla destra (Fontanelice) e procede fino a Castel del Rio, dove attraversa nuovamente il fiume passando su un ponte di nuova costruzione, posto pi\u00f9 in alto rispetto al ponte degli Alidosi. Dopo quattro km la Montanara passa di nuovo sulla destra (ponte di Valsalva), fino al confine con la Toscana (Moraduccio). Per il superamento della gola del rio di Gaggio fu realizzato un grande ponte in muratura. L'opera dovette essere costruita due volte: la prima volta croll\u00f2 nel giorno stesso dell'apertura (9 agosto 1848). Ricostruito interamente, fu inaugurato all'inizio del 1853. La strada fu completata definitivamente con la realizzazione del ponte di Valsalva (4\u00a0km dopo Castel del Rio). Lungo circa 140 metri e alto 25 al centro, fu inaugurato nel 1882.\nIntanto, nel 1866 le Province di Bologna e di Ravenna avevano ammesso il tratto di pianura tra le strade provinciali dei rispettivi territori (il tratto Imola-Massa Lombarda per Bologna e il tratto Massa Lombarda-Bastia per Ravenna).\nGi\u00e0 contemplata nel piano generale delle strade aventi i requisiti di statale del 1959, \u00e8 solo col decreto del Ministro dei lavori pubblici del 30 luglio 1970 che viene parzialmente elevata a rango di statale con i seguenti capisaldi d'itinerario: \"Ponte Candina - Imola - Firenzuola\".\nFino agli anni settanta del XX secolo il tratto a nord di Ponte Massa fino a Conselice correva sull'argine di un canale (lo scolo Zaniolo). La carreggiata era stretta con numerose curve, potenzialmente pericolose. Fu costruita una carreggiata interamente nuova a circa 100 m dal canale.\nProprio questi lavori di ammodernamento avevano interrotto il processo di classificazione del tratto di competenza ravennate, che venne completato col decreto del Ministro dei lavori pubblici del 4 giugno 1980 grazie al quale anche il tratto iniziale venne inserito nell'itinerario dell'arteria i cui capisaldi divennero: \"Innesto strada statale n. 16 presso Lavezzola - Imola - innesto strada statale n. 503 a Firenzuola\".\nIn seguito al decreto legislativo n. 112 del 1998, dal 2001 la gestione del tratto in Emilia-Romagna \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Ravenna e della Provincia di Bologna (Citt\u00e0 metropolitana di Bologna dal 2015) per le tratte territorialmente competenti; la gestione del tratto toscano \u00e8 passata alla Regione Toscana che ha provveduto al trasferimento dell'infrastruttura al demanio della Provincia di Firenze (Citt\u00e0 metropolitana di Firenze dal 2015).\nNel 2006 la carreggiata \u00e8 stata allargata: i lavori hanno interessato il tratto da Ponte Massa al casello autostradale A14 (circa 12 km). Il 28 luglio 2006 \u00e8 stata inaugurata la rotonda tra la Selice e la SS 253 \"San Vitale\".\nNegli anni successivi sono stati effettuati lavori di allargamento e drizzamento del percorso da Ponte Massa al confine con il comune di Conselice."}
{"id": "3389822", "revid": "287204", "url": "https://it.wikipedia.org/wiki?curid=3389822", "title": "Paul Hanley", "text": "Carriera.\nHanley \u00e8 un giocatore specializzato nel doppio, che da ultimo ha fatto coppia con Jamie Murray, dopo aver gareggiato insieme a Luk\u00e1\u0161 Dlouh\u00fd, Wayne Arthurs, Kevin Ullyett e Simon Aspelin.\nNei tornei del Grande Slam nel doppio maschile si \u00e8 sempre dovuto fermare in semifinale, la prima nel 2003 all'Open di Francia e l'ultima (la sesta) nel 2007 agli US Open.\nNel doppio misto invece ha superato lo scoglio della semifinale infatti al Torneo di Wimbledon 2005 \u00e8 arrivato in finale, in coppia con Tetjana Perebyjnis, ma sono stati sconfitti da Mary Pierce e Mahesh Bhupathi.\nRaggiunge nuovamente la finale di un torneo dello Slam agli Australian Open 2011 nel doppio misto insieme a Chan Yung-jan ma, ancora una volta, non riesce a conquistare il titolo e viene sconfitto dalla coppia formata da Katarina Srebotnik e Daniel Nestor.\nDal 2006 Hanley ha fatto parte della selezione in Coppa Davis ottenendo su 6 partite 3 vittorie e 3 sconfitte.\nNel novembre 2006 ha raggiunto la sua pi\u00f9 alta posizione in classifica nel doppio arrivando fino alla quinta posizione."}
{"id": "3389825", "revid": "1442080", "url": "https://it.wikipedia.org/wiki?curid=3389825", "title": "BNP Paribas Open 2011 - Singolare maschile", "text": "Il singolare maschile del BNP Paribas Open 2011 \u00e8 stato un torneo di tennis facente parte dell'ATP World Tour 2011.\nIl detentore del titolo era Ivan Ljubi\u010di\u0107, che \u00e8 stato eliminato al secondo turno da Juan Mart\u00edn del Potro. In finale Novak \u0110okovi\u0107 ha sconfitto Rafael Nadal per 4-6, 6-3, 6-2.\nTeste di serie.\nTutte le teste di serie ricevono un bye al secondo turno."}
{"id": "3389827", "revid": "1592097", "url": "https://it.wikipedia.org/wiki?curid=3389827", "title": "Trite", "text": "Il termine Trite, pu\u00f2 riferirsi a:"}
{"id": "3389828", "revid": "108409926", "url": "https://it.wikipedia.org/wiki?curid=3389828", "title": "Norgesmesterskapet 1976", "text": "La Norgesmesterskapet 1976 fu la 71\u00aa edizione della manifestazione. Si concluse il 24 ottobre 1976 con la finale all'Ullevaal Stadion, vinta dal Brann per due a uno sul Sogndal. La squadra campione in carica fu il Bod\u00f8/Glimt.\nFormula.\nLa competizione fu interamente ad eliminazione diretta. Tutti i turni si svolsero in gara unica, con tempi supplementari in caso di parit\u00e0. Nel caso di un pareggio persistente, fu previsto un altro incontro a campo invertito."}
{"id": "3389829", "revid": "767487", "url": "https://it.wikipedia.org/wiki?curid=3389829", "title": "Mezzogiorno di... fifa", "text": "Mezzogiorno di... fifa (\"Pardners\") \u00e8 un film comico del 1956 diretto da Norman Taurog ed interpretato da Dean Martin e Jerry Lewis. \u00c8 il sedicesimo film che hanno girato e il penultimo insieme.\nTrama.\nSlim Mosley e Wade Kingsley vengono uccisi da alcuni banditi che assalivano ripetutamente il loro ranch, ma in punto di morte hanno giurato che i loro figli li avrebbero un giorno vendicati.\nWade Kingsley Jr., che sogna di diventare un cowboy, viene cresciuto da una madre molto severa, il cui carattere intransigente rende il giovane molto infantile. Quando Slim Mosley Jr. va dalla madre di Wade per chiedere un prestito per l'acquisto di \"Cucciolo\", un animale per il suo ranch, e la madre di Wade glielo rifiuta, Wade decide di seguire Slim per diventare un cowboy. Avendo parecchio denaro a disposizione, Wade acquista \"Cucciolo\" per sdebitarsi con Slim: questi infatti aveva partecipato a un rodeo il cui premio era l'animale, ma l'idiozia di Wade lo aveva fatto perdere. Sul treno merci che li conduce al ranch per ritirare \"Cucciolo\", Slim inizialmente tenta di allontanare Wade ma poi cambia idea e lo tiene con s\u00e9. Giunti al ranch, trovano che esso \u00e8 preso d'assalto da banditi capitanati dall'insospettabile direttore di banca, figlio di colui che aveva a suo tempo ucciso i padri di Wade e Slim.\nWade viene nominato sceriffo e nomina Slim vice sceriffo, malgrado quest'ultimo appaia inizialmente troppo imbranato per difendere il ranch. Quando Slim viene a sapere di dover onorare un debito nei confronti della banca, si presenta a pagarlo. Il direttore, essendo anche capo dei banditi, ordina di nascosto ai suoi uomini di rapinare la banca e rubare il denaro dello sceriffo. Questi, vedendo i rapinatori, si traveste da a sua volta da bandito per poterli seguire dopo che hanno sottratto il denaro. Slim a sua volta si lancia all'inseguimento di Wade. I rapinatori si nascondono in una casa che decidono di far esplodere con la dinamite, dopo avervi scoperto Wade. Slim arriva per uccidere i banditi, che intanto hanno legato e imbavagliato Wade e hanno acceso la dinamite, ma non se ne accorge e viene tramortito dal direttore di banca, sopraggiunto nel frattempo. I rapinatori si danno alla fuga, lasciando Wade legato e Slim privo di sensi, e con la dinamite sul punto di esplodere. Con l'astuzia, Wade riesce a svegliare Slim, che lo libera, e insieme riescono a scappare prima che la casa esploda. Tornati al luogo di partenza, dove i banditi stanno tentando di farli passare per traditori, Wade e Slim li fanno arrestare, anche grazie alle capacit\u00e0 inaspettate di Wade.\nDistribuzione.\nIl film \u00e8 stato distribuito nelle sale cinematografiche italiane nel mese di febbraio del 1957.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nNegli USA la pellicola ha incassato 3,6 milioni di dollari.\nIn Italia si \u00e8 classificata al 30\u00ba posto tra i primi 100 film di maggior incasso della stagione cinematografica 1956-1957."}
{"id": "3389833", "revid": "1573940", "url": "https://it.wikipedia.org/wiki?curid=3389833", "title": "Trite (zoologia)", "text": "Trite \u00e8 un genere di ragni appartenente alla famiglia Salticidae.\nDistribuzione.\nLe 18 specie oggi note di questo genere sono diffuse in Oceania: in particolare sei specie sono endemiche della Nuova Zelanda, quattro dell'Australia, tre della Nuova Caledonia e le altre di vari gruppi di isole dell'Oceania (la T. rapaensis nella lontanissima isola di Pasqua).\nTassonomia.\nA dicembre 2010, si compone di 18 specie:"}
{"id": "3389834", "revid": "729019", "url": "https://it.wikipedia.org/wiki?curid=3389834", "title": "Squadra portoricana di Coppa Davis", "text": "La squadra portoricana di Coppa Davis rappresenta l'arcipelago di Porto Rico nella Coppa Davis, ed \u00e8 posta sotto l'egida della \"Asociaci\u00f3n de Tenis de Puerto Rico\".\nLa squadra esord\u00ec nella competizione competizione nel 1992, e non ha mai fatto parte del Gruppo Mondiale. Attualmente \u00e8 inclusa nel Gruppo II della zona Americana.\nOrganico 2013.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio)."}
{"id": "3389836", "revid": "34862", "url": "https://it.wikipedia.org/wiki?curid=3389836", "title": "Nazionale di Coppa Davis di Porto Rico", "text": ""}
{"id": "3389844", "revid": "125999913", "url": "https://it.wikipedia.org/wiki?curid=3389844", "title": "Chiesa ortodossa di San Paolo dei greci", "text": "La chiesa di San Paolo dei Greci \u00e8 un edificio religioso di rito ortodosso della citt\u00e0 di Reggio Calabria, situata in vico Sant'Anna del quartiere di Sbarre.\nStoria.\nIn occasione di un pellegrinaggio avuto luogo nel mese di maggio 2008, per commemorare il centenario del terremoto del 1908, da parte di una congregazione formata da monaci aghiorites, appartenenti al monastero greco del Paraclito in Orop\u00f2, e da laici, tutti studiosi e membri dell'Associazione greca spirituale e filantropica, denominata \"Santa Trinit\u00e0\", in Calabria, tra le altre mete, fu visitata la citt\u00e0 di Reggio Calabria, sulle cui coste sbarc\u00f2 l'apostolo Paolo, proveniente da Siracusa e diretto a Roma. In quell'occasione, i monaci ebbero modo di recarsi in visita anche presso la chiesa greco ortodossa reggina dedicata al culto di sant'Elia Speleota, in verit\u00e0 una fatiscente baracca sita in via Sott'Argine Calopinace, la cui vista molto rattrist\u00f2 la congregazione. Da qui nacque la volont\u00e0 dei monaci di richiedere all'Amministrazione Comunale la possibilit\u00e0 di costruire, a proprie esclusive spese, un decoroso luogo di culto in onore dell'Apostolo Paolo, in modo da soddisfare i bisogni spirituali dei fedeli cristiani ortodossi di Reggio Calabria, i quali, in questi ultimi anni, si sono considerevolmente moltiplicati. La posa della prima pietra \u00e8 avvenuta nel settembre del 2009 con una cerimonia presieduta da metropolita Gennadios, arcivescovo ortodosso d'Italia e Malta. A Reggio Calabria la parrocchia ortodossa ha oltre 10 anni di vita. La nuova chiesa \u00e8 stata costruita per iniziativa del monastero del Paracleto (Oropo d'Attica) e di benefattori Greci. La chiesa \u00e8 stata consacrata e aperta al pubblico nel settembre del 2010.\nDescrizione architettonica.\nEssendo la prima chiesa ortodossa riedificata a Reggio dopo centinaia di anni, gi\u00e0 nel progetto stesso si \u00e8 preso come riferimento architettonico la chiesa di Sant\u2019Antonio il Grande di Archi, ultima costruita prima dell'arrivo dei Normanni.\nL'architettura della chiesa rispecchia quella tipica delle chiese di questa tipologia: presenta planimetria rettangolare, tetti spioventi, una grande cupola al centro che sovrasta la navata, una serie di cupole semicircolari di varia dimensione appoggiate alle pareti e aperture bifore e trifore sui prospetti dell'edificio. La chiesa si presenta a croce greca e a tre navate che terminano nel coro, riservato al clero. Un'alta icon\u00f3stasi (parete con immagini di Santi) ripara la vista dai \"tremendi misteri\" che si compiono nel santuario, dove vi \u00e8 la sacra mensa (Altare) da cui entra, a volte, il sacerdote."}
{"id": "3389845", "revid": "599013", "url": "https://it.wikipedia.org/wiki?curid=3389845", "title": "Jorge Banguero", "text": ""}
{"id": "3389848", "revid": "61051", "url": "https://it.wikipedia.org/wiki?curid=3389848", "title": "Squadra haitiana di Coppa Davis", "text": "La squadra haitiana di Coppa Davis rappresenta Haiti nella Coppa Davis, ed \u00e8 posta sotto l'egida della \"F\u00e9d\u00e9ration Ha\u00eftienne de Tennis\".\nLa squadra esord\u00ec nella competizione competizione nel 1988, e non ha mai fatto parte del Gruppo Mondiale. Attualmente \u00e8 inclusa nel Gruppo II della zona Americana.\nOrganico 2013.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio)."}
{"id": "3389851", "revid": "767487", "url": "https://it.wikipedia.org/wiki?curid=3389851", "title": "Steinar Aase", "text": "Carriera.\nClub.\nAase gioc\u00f2 per la maggior parte della sua carriera con la maglia del Brann. Con questo club, si aggiudic\u00f2 la Coppa di Norvegia 1976 e fu finalista perdente due anni dopo. Nel 1980, si trasfer\u00ec allo Start: vinse un campionato con il club. Torn\u00f2 al Brann nel 1985, con cui chiuse la carriera.\nNazionale.\nAase gioc\u00f2 6 partite per la , senza mai andare a segno. Debutt\u00f2 il 25 agosto 1976, vestendo la maglia numero 10 nella sconfitta per tre a zero contro la ."}
{"id": "3389852", "revid": "34862", "url": "https://it.wikipedia.org/wiki?curid=3389852", "title": "Nazionale di Coppa Davis di Haiti", "text": ""}
{"id": "3389855", "revid": "889336", "url": "https://it.wikipedia.org/wiki?curid=3389855", "title": "Scuola primaria", "text": "La scuola primaria o scuola elementare \u00e8 la scuola in cui gli alunni, di et\u00e0 compresa fra i 5 e gli 11 anni circa, ricevono l'educazione primaria o elementare. \nDescrizione.\nL'espressione \"scuola primaria\", derivante dal francese \"\u00e9cole primaire\", si \u00e8 poi diffusa nei paesi anglosassoni. Il termine \"elementare\" fa riferimento al fatto che nella scuola cos\u00ec definita si insegnano le basi della conoscenza, gli elementi fondamentali della scienza, dell'arte, dello studio. Nella classificazione ISCED (International Standard Classification of Education), la scuola primaria rappresenta il livello 1 dell'istruzione, nel quale vengono fornite le competenze di base in lettura, scrittura e matematica, e si gettano delle fondamenta solide per l'apprendimento in generale.\n\u00c8 la prima fase dell'istruzione obbligatoria in molte parti del mondo ed \u00e8 normalmente disponibile a titolo gratuito, ma pu\u00f2 essere offerta anche in una scuola privata a pagamento. Talvolta \u00e8 usato il termine \"scuola di grado\", anche se questo termine pu\u00f2 riferirsi sia all'istruzione primaria sia all'istruzione secondaria.\nNel mondo.\nIn vari Stati del mondo \u00e8 detta \"scuola primaria\", soprattutto nel Regno Unito e in molti Stati del Commonwealth, e nella maggior parte delle pubblicazioni dell'Organizzazione delle Nazioni Unite per l'educazione, la scienza e la cultura (UNESCO).\nItalia.\nLa scuola primaria o elementare \u00e8 normalmente suddivisa in cinque classi, in Italia complessivamente chiamate \"le elementari\". "}
{"id": "3389857", "revid": "767487", "url": "https://it.wikipedia.org/wiki?curid=3389857", "title": "Javier Arizala", "text": ""}
{"id": "3389864", "revid": "767487", "url": "https://it.wikipedia.org/wiki?curid=3389864", "title": "Planetetherium mirabile", "text": "Il planeteterio (gen. Planetetherium) \u00e8 un mammifero estinto, vissuto nel Paleocene superiore (circa 58 milioni di anni fa). I suoi resti sono stati rinvenuti in Nordamerica.\nUn planatore primitivo?\nConosciuto solo per i resti della dentatura e delle mascelle, questo animale \u00e8 stato spesso ricostruito con un aspetto simile a quello degli odierni galeopiteci (gen. \"Cynocephalus\"). In effetti, la dentatura \u00e8 estremamente simile a quella delle forme attuali, e probabilmente anche il planeteterio era un mammifero arboricolo dotato di membrane (il cosiddetto \u201cpatagio\u201d) tra gli arti, adatti a planare tra gli alberi. Recenti scoperte di ulteriore materiale cranico appartenente a una forma simile sembrerebbero indicare per\u00f2 che il planeteterio e i suoi stretti parenti (famiglia Plagiomenidae) potrebbero essere stati assai diversi dai galeopiteci attuali."}
{"id": "3389873", "revid": "24443", "url": "https://it.wikipedia.org/wiki?curid=3389873", "title": "Nostra Signora della Salute", "text": "Nostra signora della Salute (oppure, pi\u00f9 semplicemente, \"Madonna della Salute\") \u00e8 un titolo mariano.\nStoria.\nIl titolo mariano \u00e8 legato alla peste di Venezia del 1630 ed alla successiva costruzione della Basilica di Santa Maria della Salute.\nIl titolo mariano \u00e8 poi stato ripreso in vari altri edifici cattolici edificati in onore di Maria.\nRicorrenza.\nLa ricorrenza di Nostra Signora della Salute \u00e8 fissata al 21 novembre a partire dalla ricorrenza legata alla basilica di Venezia.\nLuoghi di culto.\nIl titolo di Nostra Signora della Salute \u00e8 ricordato nei seguenti edifici di culto cattolici:"}
{"id": "3389874", "revid": "599013", "url": "https://it.wikipedia.org/wiki?curid=3389874", "title": "Bj\u00f8rn Tronstad", "text": "Carriera.\nClub.\nTronstad gioc\u00f2 l'intera carriera con la maglia del Brann, vestendo questa casacca dal 1974 al 1979. Durante i suoi anni in squadra, segn\u00f2 127 reti in 222 incontri: divent\u00f2 cos\u00ec uno dei migliori marcatori della storia di questa societ\u00e0 calcistica. All'epoca, fu paragonato a Roald Jensen. Si aggiudic\u00f2 la Coppa di Norvegia 1976 e fu finalista perdente due anni dopo. Si ritir\u00f2 in giovane et\u00e0, per la sua volont\u00e0 di andare a studiare negli Stati Uniti: qui gioc\u00f2 e segn\u00f2 molte reti con le maglie di squadre locali e collegiali.\nRientr\u00f2 brevemente nel mondo del calcio nel 1981, venendo impiegato soltanto in 4 gare.\nNazionale.\nTronstad gioc\u00f2 4 partite per la . Debutt\u00f2 il 19 maggio 1976, nella sconfitta per uno a zero contro l'."}
{"id": "3389875", "revid": "380654", "url": "https://it.wikipedia.org/wiki?curid=3389875", "title": "Royal Rumble 1988", "text": "Royal Rumble 1988 fu la prima edizione di Royal Rumble, un evento organizzato annualmente dalla World Wrestling Federation. Si tenne il 24 gennaio 1988 al Copps Coliseum a Hamilton, Ontario. A differenza delle successive edizioni, questo evento non fu mostrato in pay-per-view, ma fu invece uno special televisivo mostrato su USA Network.\nIl main event fu un Two Out of Three Falls Match tra i The Islanders (Haku e Tama) e i The Young Stallions (Paul Roma e Jim Powers). L'undercard fu caratterizzato dal primo Royal Rumble Match, vinto da Jim Duggan. Poi le Jumping Bomb Angels (Noriyo Tateno e Itsuki Yamazaki) sconfissero le The Glamour Girls (Judy Martin e Leilani Kai) in un Two Out of Three Falls Match vincendo i WWF Women's Tag Team Championship, e Ricky Steamboat sconfisse Rick Rude per squalifica.\nSviluppo.\nFu Pat Patterson ad avere l'idea del Royal Rumble Match. Le regole erano che ogni superstar doveva scegliere un numero compreso tra 1 e 20. I primi e i secondi partecipanti avrebbero iniziato il match, mentre gli altri partecipanti si sarebbero uniti allo scontro ogni due minuti. I partecipanti avrebbero dovuto eliminare i loro avversari gettandoli oltre la terza corda, ed entrambi i piedi avrebbero dovuto toccare il pavimento. Il vincitore sarebbe stato l'ultimo wrestler rimasto dopo che tutti gli altri uomini erano stati eliminati. Il match \u00e8 molto simile alla Battle Royal. In origine era uno special televisivo mostrato su USA Network.\nMeno noto \u00e8 che ci fu un match sperimentale del Royal Rumble match, che ebbe luogo il 4 ottobre 1987 a St. Louis, nel Missouri. Forse perch\u00e9 l'evento fu un fallimento finanziario. Il match sperimentale fu vinto da One Man Gang, eliminando per ultimo da Junkyard Dog.\nStoryline.\nI The Jumping Bomb Angels (Noriyo Tateno e Itsuki Yamazaki) iniziarono un feud con le The Glamour Girls (Leilani Kai e Judy Martin) per il WWF Women's Tag Team Championship. A Kai e Martin furono assegnati i titoli nell'agosto del 1985 in Egitto. In televisione fu mostrato che avevano sconfitto Velvet McIntyre e Desiree Peterson, ma in realt\u00e0 il match non si verific\u00f2. Kai e Martin ebbero poi un feud con molti altri tag team per oltre due anni e mezzo. Nel novembre 1987, cominciarono a farsi chiamare \"The Glamour Girls\". A Survivor Series 1987, le The Glamour Girls facero parte del team capitanato da Sensational Sherri, ma persero contro quello capitanato da The Fabulous Moolah. Le The Jumping Bomb Angels, parte del team di Moolah schienarono le campionesse, diventando le uniche sopravvissute del loro team. Dopo aver vinto il match, le Angels firmarono un contratto per la Royal Rumble sfidando le Glamour Girls per i titoli di coppia femminili.\nEvento.\nIl primo match fu tra Rick Rude e Ricky Steamboat. Al termine della contesa, Steamboat tent\u00f2 di eseguire una diving crossbody, ma Rude tir\u00f2 l'arbitro Dave Hebner di fronte a lui per evitare di essere colpito. Poi esegu\u00ec una Canadian backbreaker rack sull'avversario ma Hebner lo squalific\u00f2 per il gesto fatto in precedenza (quando spinse l'arbitro contro Stemboat), e quindi il match fu vinto per squalifica da Ricky.\nIl secondo match fu un two out of three falls match per i WWF Women's Tag Team Championship, tra le campionesse The Glamour Girls (Judy Martin e Leilani Kai) e le The Jumping Bomb Angels (Noriyo Tateno e Itsuki Yamazaki), vinto dalle seconde. Le sfidanti si assicurarono la vittoria dopo l'esecuzione di un double dropkick su Martin.\nPoi Andr\u00e9 the Giant e Hulk Hogan firmarono un contratto per un rematch di WrestleMania III, che ebbe luogo il 5 febbraio 1988 a edition. Questo match fu promosso da Ted DiBiase, che aveva precedentemente acquistato il contratto di Andr\u00e9 da Bobby Heenan e promise ad Andr\u00e9 che se avesse sconfitto Hogan per il WWF Championship e glielo avesse poi consegnato, lo avrebbe ricompensato con una grossa somma di denaro. In seguito ci fu il Royal Rumble match. Pat Patterson aveva inventato questo match solo poche settimane prima. I primi due lottatori ad entrare in un Royal Rumble match furono Bret Hart della Hart Foundation e uno dei campioni WWF Tag Team Strike Force, Tito Santana. Hart esegu\u00ec un irish up su Santana mandandolo in un angolo, e poi Hart lo colp\u00ec con un atomic drop, seguito da una middle rope axe handle elbow drop. Butch Reed entr\u00f2 con il numero 3, e Santana lo colp\u00ec con una flying forearm smash su Hart. Reed schien\u00f2 Santana fino a quando egli esegu\u00ec un calcio volante sia a Hart che a Reed. Tuttavia, i due wrestler ebbero la meglio su Santana. Reed poi cerc\u00f2 di colpire Santana, ma egli schiv\u00f2 il colpo, e Hart fu accidentalmente schienato fino a quando il tag team partner di Hart, Jim Neidhart entr\u00f2 nel ring e aiut\u00f2 Reed e il suo tag team partner Hart nell'eliminazione di Santana. Santana resistette attaccato alle corde fino a quando Jake Roberts entr\u00f2 col numero 5, salvandolo. Gett\u00f2 Reed fuori dal ring e quindi lo elimin\u00f2, che quindi divenne il primo eliminato del Royal Rumble match e la prima eliminazione nella storia della Royal Rumble. Santana e Roberts cercarono di colpire con una Double DDT Hart, ma Neidhart attacc\u00f2 entrambi gli uomini, salvando il suo compagno. Hart esegu\u00ec un piledriver su Santana e poi Harley Race entr\u00f2 nel ring col numero 6. Neidhart e Race cercarono di eliminare Roberts mentre Santana tent\u00f2 di gettare Hart fuori dal ring. Poi venne Jim Brunzell e quando era vicino ad eliminare Hart, intervenne Neidhart attaccandolo, salvando ancora una volta Hart. Poi arriv\u00f2 anche Sam Houston.\nDanny Davis arriv\u00f2 con il numero 9 e cominci\u00f2 ad attaccare Houston. Race cerc\u00f2 di eliminare Roberts, e poi egli cerc\u00f2 di colpire Davis con una DDT, ma lui si liber\u00f2 dalla mossa. Poi Boris Zhukov entr\u00f2 col numero 10. Il compagno di coppia di Zhukov, Nikolai Volkoff, litig\u00f2 con Don Muraco per chi avrebbe dovuto entrare con il numero 11. Gli arbitri informarono entrambi che Muraco sarebbe dovuto entrare col numero 11 e Volkoff con il 12\u00ba. Zhukov venne poi eliminato da Roberts e Brunzell. Quest'ultimo effettu\u00f2 un dropkick su Hart ma non ebbe un grande effetto. Poi entr\u00f2 Volkoff, seguito da Jim Duggan che entr\u00f2 quindi con il numero 13 e ricevette una reazione positiva dai tifosi canadesi. Poi entr\u00f2 Ron Bass con il numero 14. Volkoff imped\u00ec a Brunzell di eliminare Davis, e poi Volkoff elimin\u00f2 Brunzell. B. Brian Blair entr\u00f2 con il numero 15, seguito da Hillbilly Jim, che elimin\u00f2 Neidhart. Dino Bravo entr\u00f2 poi nel ring. Bass aveva Houston sulle spalle e lo gett\u00f2 oltre la terza corda, eliminando cos\u00ec Houston dal match. In seguito entr\u00f2 The Ultimate Warrior, e poi Muraco elimin\u00f2 Bret Hart. Anche se Hart non vinse il match, stabil\u00ec il primo record di permanenza nella Royal Rumble, venendo eliminato dopo 25:42. Poi entr\u00f2 One Man Gang con il numero 19 ed elimin\u00f2 Blair e poi Roberts. Il partecipante finale fu Junkyard Dog. Duggan gett\u00f2 Volkoff fuori dal ring, mentre dall'altra parte del ring, One Man Gang elimin\u00f2 Hillbilly Jim e poi The Ultimate Warrior. Bass sorprendentemente attacc\u00f2 Junkyard Dog e lo elimin\u00f2, e poi Muraco sorprendentemente esegu\u00ec un braccio teso su Bass scaraventandolo oltre la terza corda. Quindi Muraco, Duggan, Bravo e One Man Gang furono gli unici rimasti sul ring. Poi Man attacc\u00f2 Duggan con una big splash e cominci\u00f2 a collaborare con Bravo, attaccando Muraco. Successivamente egli riusc\u00ec a dominare entrambi gli uomini fino a quando intervenne Frenchy Martin e lo distrasse. Bravo e Man lo eliminarono. Poi cercarono di fare lo stesso con Duggan. Gang attacc\u00f2, ma Duggan si chin\u00f2 e quindi colp\u00ec accidentalmente Bravo, eliminandolo. Dopo una rissa con Duggan, a prevalere fu quest'ultimo che quindi divenne il primo vincitore ufficiale della Royal Rumble.\nInfine ci fu il main event, ovvero il two out of three falls match tra The Islanders (Haku &amp; Tama) contro The Young Stallions (Paul Roma &amp; Jim Powers). Inizialmente Roma fu gettato oltre la terza corda da Tama atterrando su Haku, infortunandosi al ginocchio, e Paul non fu in grado di ritornare sul ring in tempo e quindi gli Islanders si portarono in vantaggio. Haku poi costrinse Paul alla resa dopo una half crab, e quindi vinsero gli Islanders per 2-0.\nConseguenze.\nHulk Hogan e Andr\u00e9 the Giant combatterono il loro re-match di WrestleMania III per il WWF Championship il 5 febbraio 1988 alla prima edizione di \"The Main Event\" dove Andr\u00e9 in modo controverso sconfisse Hogan vincendo il titolo WWF. Andr\u00e9 diede il titolo a Ted DiBiase in cambio di una grossa somma di denaro, ma l'allora presidente della WWF Jack Tunney gli revoc\u00f2 la cintura, rendendo Andr\u00e9 il pi\u00f9 breve WWF Champion di sempre, con un regno di appena 45 secondi. Il campione definitivo sarebbe stato incoronato nel corso di un torneo a 14 uomini da disputarsi a WrestleMania IV, dove Randy Savage sconfisse DiBiase in finale diventando il nuovo campione WWF.\nQuesta edizione della Royal Rumble stabil\u00ec un record per essere il programma di wrestling via cavo pi\u00f9 visto di quei tempi con 8.2 rating.\nRisultati.\nRoyal Rumble match.\nL'intervallo di tempo tra l'entrata di un wrestler e il successivo era di circa 2 minuti"}
{"id": "3389876", "revid": "72811", "url": "https://it.wikipedia.org/wiki?curid=3389876", "title": "Scuola secondaria di primo grado", "text": ""}
{"id": "3389882", "revid": "22356", "url": "https://it.wikipedia.org/wiki?curid=3389882", "title": "Eotitanops", "text": "Eotitanops \u00e8 un genere di mammiferi estinti appartenenti ai perissodattili, vissuti nell'Eocene inferiore (tra Ypresiano e Luteziano, 55,8 - 46,2 milioni di anni fa), i cui resti fossili sono stati rinvenuti in Asia ed America Settentrionale.\nDescrizione.\nQuesti mammiferi raggiungevano i 45\u00a0cm di altezza al garrese; erano, quindi, pi\u00f9 grandi del loro contemporaneo \"Hyracotherium\", e proprio come quest'ultimo si cibavano di foglie ed avevano le zampe anteriori a quattro dita e le zampe posteriori a tre dita."}
{"id": "3389885", "revid": "6923", "url": "https://it.wikipedia.org/wiki?curid=3389885", "title": "Campionato Italiano Rally 2006", "text": "Il Campionato Italiano Rally 2006 \u00e8 stato la 45\u00aa edizione del Campionato Italiano Rally.\nRegolamento.\nPossono concorrere solo i piloti preventivamente iscritti al Campionato, entro le prime tre gare. A parte casi di forza maggiore documentati, un pilota non potr\u00e0 saltare nessun evento, pena 10 punti di penalit\u00e0 per ogni gara. Le vetture che posson prendere punti le vetture dei gruppi A fino a 2000cc (escluse le varianti Kit), Gruppo N, Super 1600, Super 2000, saranno validi per l'aggiudicazione del titolo di Campionato Italiano Rally i migliori 8 risultati, mentre per il Campionato Italiano Costruttori saranno validi tutti i risultati.\nGare.\nPer il campionato italiano di rally 2006, sono previste 11 prove (7 su asfalto e 4 su terra)"}
{"id": "3389887", "revid": "770634", "url": "https://it.wikipedia.org/wiki?curid=3389887", "title": "Stato libero di Anhalt", "text": "Lo Stato libero di Anhalt (in tedesco: \"Freistaat Anhalt\") fu uno Stato della Germania dal 1918 al 1945 formatosi durante la Repubblica di Weimar. La capitale era a Dessau.\nStoria.\nLo Stato libero di Anhalt venne formato dopo che il duca Gioacchino Ernesto di Anhalt ebbe abdicato il 12 novembre 1918 ponendo fine al regime monarchico nell'Anhalt. La nuova repubblica, fondata all'insegna della Repubblica di Weimar, e resistette \"de facto\" sino all'abolizione di tutti gli stati tedeschi da parte del nazismo nel 1933, divenendo parte del Magdeburgo-Anhalt.\nAlla fine della Seconda Guerra mondiale quando la Germania venne suddivisa in aree di occupazione dagli Alleati, l'Anhalt venne unito alla provincia di Sassonia formando il Sassonia-Anhalt. Questo Stato venne dissolto nel 1952 per poi essere riformato nel 1990 dopo la riunificazione della Germania."}
{"id": "3389888", "revid": "375960", "url": "https://it.wikipedia.org/wiki?curid=3389888", "title": "Giorgio Hack", "text": ""}
{"id": "3389889", "revid": "767487", "url": "https://it.wikipedia.org/wiki?curid=3389889", "title": "Svein Bakke", "text": "Biografia.\nEra il padre di Eirik Bakke, anch'egli calciatore.\nCarriera.\nGiocatore.\nClub.\nBakke gioc\u00f2 per il Sogndal dal 1971 al 1973 e dal 1975 al 1990, mettendo a segno 321 reti in 514 partite (tra tutte le competizioni). Ebbe un ruolo importante nell'arrivare fino alla finale di Coppa di Norvegia 1976, persa per due a uno contro il Brann. Nel 1974 fu in forza all'Eidsvold Turn.\nDopo il ritiro.\nDopo il suo addio al calcio giocato, ebbe ruoli dirigenziali sia al Wimbledon, che al Sogndal. In seguito, si occup\u00f2 del settore privato."}
{"id": "3389891", "revid": "1840984", "url": "https://it.wikipedia.org/wiki?curid=3389891", "title": "Lotus 25", "text": "La Lotus 25 \u00e8 una vettura da Formula 1 progettata nel 1962 da Colin Chapman.\nTecnica.\nCaratteristica rivoluzionaria di questo nuovo modello era costituita dalla scelta di utilizzare, per la prima volta in Formula 1, il telaio monoscocca. I primi disegni di questo nuovo telaio Chapman li fece su un tovagliolo mentre discuteva con Mike Costin, progettista dei telai Lotus, di questa sua idea.\nCon l'adozione della monoscocca la vettura risultava nello stesso tempo pi\u00f9 rigida e con una struttura pi\u00f9 resistente rispetto alle vetture da Formula 1 dell'epoca. Il telaio della \"25\" era tre volte pi\u00f9 rigida della Lotus 21 mentre aveva un peso inferiore di circa la met\u00e0. Il risultato fu una vettura estremamente bassa e stretta tanto da avere una superficie frontale di 0,75 metri quadrati (8,0 ft2) rispetto alla media di 0,88 metri quadrati (9,5 ft2) delle altre auto.\nPer sfruttare ogni possibile vantaggio anche il sedile del pilota era stato reclinato, idea gi\u00e0 utilizzata sulla Lotus 18 e dieci anni prima sulla NSU da Gustav Baumm. Come motore sulla Lotus 25 venne montato il Coventry Climax FWMV da 1.498\u00a0cm\u00b3 di cilindrata. Nel 1964 sulla vettura del team \"Reg Parnell Racing\", che utilizzava una \"25\" di seconda mano, venne utilizzato il BRM P56.\nDella 25 venne realizzata anche una versione adatta alla partecipazione alla 500 Miglia di Indianapolis. Denominata 29, aveva il passo pi\u00f9 lungo rispetto alla vettura da cui deriva in quanto doveva ospitare un propulsore Ford V8 dalla potenza di 375 cv abbinato a quattro carburatori Weber a doppio corpo. Inoltre, era stata dotata di sei serbatoi di carburante per una capacit\u00e0 complessiva di 225 litri. Questi ultimi erano stati posizionati sul lato sinistro della vettura per bilanciare l'effetto centrifugo provocato dalle curve del circuito che erano tutte a sinistra.\nAttivit\u00e0 sportiva.\nMolti privati volevano acquistare la Lotus 25 ma Chapman si rifiut\u00f2 di vendere questo modello realizzando la Lotus 24, con telaio in tubi, appositamente per i team privati. La \"25\" era quindi utilizzata dal solo \"Team Lotus\" che aveva come piloti Jim Clark e Trevor Taylor. Il debutto nelle gare avvenne nel Gran Premio di Olanda del 1962. La prima vittoria fu ottenuta nel gran premio che si corse a Spa. A queste segu\u00ec la vittoria al Gran Premio degli Stati Uniti. La Lotus rimase in gara per il titolo mondiale fino all'ultima gara del campionato che si tenne in Sudafrica dove una avaria al motore fece s\u00ec che il titolo andasse a Graham Hill.\nLa Lotus per\u00f2 si rifece l'anno successivo. Jim Clark conquist\u00f2 il mondiale piloti vincendo i gran premi di Belgio, Paesi Bassi, Gran Bretagna, Italia, Sudafrica e Messico mentre la Lotus conquist\u00f2 il suo primo titolo mondiale costruttori.\nNella stagione 1964 la \"25\" vinse, sempre con Jim Clark, altre tre volte. Ancora una volta il mondiale sfugg\u00ec alla Lotus all'ultima gara a causa di una perdita di olio al motore che incoron\u00f2 John Surtees campione del mondo.\nL'ultima vittoria in Formula 1 della Lotus 25 fu conquistata al Gran Premio di Francia del 1965. In seguito la Lotus 25 venne sostituita dalla Lotus 33. Nelle competizioni la Lotus 25 si aggiudic\u00f2 25 gare, 13 giri veloci e 17 pole position\nPer quanto concerne la versione realizzata per la 500 Miglia di Indianapolis, venne affidata nel 1963 a Jim Clark, il quale riusc\u00ec a classificarsi secondo nonostante l'inefficienza del rifornimento ai box.\nRisultati in Formula 1.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno i 2/3 della distanza totale."}
{"id": "3389892", "revid": "729019", "url": "https://it.wikipedia.org/wiki?curid=3389892", "title": "Castello di Pozzol Groppo", "text": "Il castello di Pozzol Groppo \u00e8 un castello situato nel comune di Pozzol Groppo in provincia di Alessandria. \u00c8 posto su un'altura a 520 m. s.l.m. sullo spartiacque tra la valle Staffora e la val Curone.\nStoria.\nFu edificato alla fine del XII secolo e rinnovato nel XVI secolo dai Malaspina, rimase di loro propriet\u00e0 fino al 1889.\nSorge sul luogo di una probabile torre di avvistamento romana facente parte di un sistema di avvistamento che partiva dalla citt\u00e0 di Tortona (l\u2019antica \"Derthona\") per risalire le vallate appenniniche.\nStruttura.\nL'edificio \u00e8 massiccio, sormontato da tre torri merlate, di cui solo la pi\u00f9 alta \u00e8 antica.\nAll'interno si trovano vasti saloni, impreziositi da camini cinquecenteschi con le armi dei Malaspina, soffitti a cassettoni e pregevoli affreschi.\nFino agli anni Settanta era adibito a ristorante mentre oggi \u00e8 chiuso al pubblico."}
{"id": "3389893", "revid": "228587", "url": "https://it.wikipedia.org/wiki?curid=3389893", "title": "Groves", "text": ""}
{"id": "3389894", "revid": "767487", "url": "https://it.wikipedia.org/wiki?curid=3389894", "title": "Protitanotherium emarginatum", "text": "Il Protitanotherium emarginatum \u00e8 l'unica specie appartenente al genere Protitanotherium, che comprende mammiferi fossili vissuti in Nord America nell'Eocene, circa 46.2 - 33.9 milioni di anni fa.\nTassonomia.\nIl nome \"Protitanotherium\" venne fu attribuito da Henry Fairfield Osborn, nel 1929, nome suggeritogli da John Bell Hatcher gi\u00e0 nel 1895. In seguito vennero attribuiti diversi omonimi, come \"Diplacodon\" da Spencer G. Lucas (1983).\nVenne assegnato subito da Osborn (1929) alla famiglia dei Brontotheriidae ed in seguito riconfermato da Robert Carroll.\nDescrizione.\nAttraverso l'unico esemplare fossile ritrovato ed esaminato da M. Mendoza, si \u00e8 stimato che il protitanoterio pesava circa 2,38\u00a0kg ed era un animale vegetariano."}
{"id": "3389900", "revid": "770634", "url": "https://it.wikipedia.org/wiki?curid=3389900", "title": "Ducato di Anhalt", "text": "Il Ducato di Anhalt fu uno stato tedesco esistente dal 1863 al 1918.\nTerritorio.\nA ovest, il territorio del Ducato di Anhalt era composto da aree molto collinari, dove si trovano le catene dell'Harz con il picco di Ramberg, alto 579 m. Dall'Harz il terreno scende dolcemente verso la Saale ed \u00e8 particolarmente fertile tra questo fiume e l'Elba. Ad est dell'Elba, la terra \u00e8 perlopi\u00f9 pianeggiante, con grandi foreste di pini e ricchi pascoli. L'Elba \u00e8 il principale fiume della regione, interessando gran parte del territorio. Il clima \u00e8 generalmente mite.\nStoria.\nNel 1806 Napoleone I elev\u00f2 gli stati rimanenti di Anhalt-Bernburg, Anhalt-Dessau e Anhalt-K\u00f6then a ducati (Anhalt-Pl\u00f6tzkau e Anhalt-Zerbst, nel frattempo, avevano cessato di esistere). Questi ducati vennero uniti nel 1863, all'estinzione delle linee dei ducati di K\u00f6then e Bernburg. Il nuovo ducato era costituito di due distinte porzioni: l'Est Anhalt e l'Ovest Anhalt, separati dalla provincia prussiana della Sassonia, oltre a cinque enclavi circondate da territori prussiani: Alsleben, M\u00fchlingen, Dornburg, Goednitz e Tilkerode-Abberode. La porzione pi\u00f9 ampia era quella ad est: il distretto di Potsdam (nella provincia prussiana del Brandeburgo), il Magdeburgo e il Merseburgo (divenute province prussiane dell'area della Sassonia). La porzione pi\u00f9 piccola del ducato (il cosiddetto Ducato Superiore o Ballenstedt) venne inoltre racchiuso successivamente nel distretto del ducato di Brunswick-L\u00fcneburg.\nLa capitale di Anhalt (quando lo stato venne unito) fu Dessau.\nNel 1918, allo scoppio della rivoluzione della Repubblica di Weimar, lo stato pass\u00f2 da un regime monarchico ad uno repubblicano e venne rimpiazzato dal Libero Stato di Anhalt, all'interno della Repubblica di Weimar, che dal dopoguerra fa parte del \"land\" di Sassonia-Anhalt."}
{"id": "3389905", "revid": "729019", "url": "https://it.wikipedia.org/wiki?curid=3389905", "title": "Brian Jossie", "text": "\u00c8 stato sotto contratto con la World Wrestling Entertainment nel roster di Raw con il ring name di A. W..\nCarriera.\nWWE.\nVarie faide (2009).\nJossie firma un contratto di sviluppo con la WWE nel 2009 e viene mandato in FCW, dove fa il suo debutto sul ring in un six-man tag team match il 26 febbraio 2009 in coppia con Derrick Bateman e Tristan Delta contro Brett DiBiase, Maverick Darsow e Tank Mulligan. Dopo la sconfitta, Washington forma una stable con altri due wrestler, Bateman e Tonga. I tre vengono sconfitti in un six-man tag team match il 20 marzo da Jon Cutler, David Otunga e Maverick Darsow. A giugno viene nominato General Manager della FCW. Dopo aver perso la carica, a fine estate 2009, sparisce dai teleschermi FCW per poi ritornare a marzo 2010, come commentatore. Il 14 novembre 2010, torna sul ring regolarmente combattendo alcuni matches. Nel 2011, inizia un feud con Byron Saxton che si chiude con la vittoria di Washington a fine gennaio. Il 12 febbraio, ottiene una vittoria contro Calvin Raines ma il 7 marzo viene sconfitto da Jinder Mahal.\nRincorsa all'FCW Florida Heavyweight Championship (2009).\nDopo qualche mese di inattivit\u00e0, ritorna all'FCW Orlando Show vincendo contro Rodney Thomas. Nei tapings dell'11 agosto, Abraham Washington perde un match di coppia insieme a Mike Dalton contro Tito Colon e Kenneth Cameron. Nei tapings del 1\u00ba settembre, sconfigge Rick Victor. Tre settimane dopo, ottiene un'altra vittoria, stavolta contro Peter Orlov. All'FCW Orlando Show del 30 settembre, combatte in coppia col debuttante Jason Jordan, perdendo contro Calvin Raines &amp; Big E Langston. Nei tapings del 13 ottobre, Washington batte Erick Rowan. Otto giorni dopo, vince contro Brad Maddox al Kissimmee Show. Il 3 novembre, ha l'opportunit\u00e0 di conquistare l'FCW Florida Heavyweight Championship avendo vinto un Fatal 4-Way 1st contender match che comprendeva Derrick Bateman, Richie Steamboat e Husky Harris ma poi perde il match titolato contro Leo Kruger. Dopo due settimane, ritorna sul ring vincendo un match di coppia insieme a Seth Rollins contro Antonio Cesaro e Dean Ambrose. Il 15 dicembre, vince contro Jason Jordan.\nCommentatore della ECW; Ritorno in FCW (2009-2010).\nJossie ha avuto anche una breve permanenza in ECW, dove ha debuttato il 30 giugno 2009 come commentatore, intervistando le Gemelle Bella. Riesce addirittura a crearsi un proprio show all'interno delle puntate di ECW chiamato Abraham Washington Show, dove intervista lottatori come Christian, Zack Ryder, Tommy Dreamer, Goldust, Trent Baretta, Sheamus, Matt Hardy, John Morrison e Caylen Croft. Con la chiusura della ECW, anzich\u00e9 essere mandato o a Raw o a SmackDown!, Jossie viene rimandato in Florida Championship Wrestling per ulteriore allenamento.\nManager (2012).\nNella puntata del 4 aprile prima dice a Mark Henry di pensare se ha bisogno di un manager e poi lo segue via tv nel match per il WWE Champion vinto da Mark Herny ma soltanto per squalifica. Nella puntata di Raw del 16 aprile, appare nuovamente durante il match di coppia fra The Great Khali e Big Show e Primo ed Epico. Il 30 aprile, a Raw, diventa ufficialmente l'agente di Primo, Epico e Rosa Mendes. Sempre a Raw, appare seduto ad uno degli skybox dell'arena in compagnia anche di Mason Ryan.\nA No Way Out, in un fatal four tag team match per decretare il team #1 contenders ai titoli di coppia aiuta Titus O'Neil e Darren Young a vincere il match bloccando Epico mentre Darren schienava Primo. A fine match rivela il suo tradimento alla coppia portoricana e l'alleanza con O'Neil e Young. La sera dopo, a Raw, assiste i Prime Time Players nel loro match di coppia contro Epico &amp; Primo e suggerisce la ritirata ai suoi uomini, che perdono cos\u00ec per count-out. La stessa settimana, a SmackDown, aiuta i suoi assistiti a battere gli Usos, ma nel backstage viene attaccato da Primo &amp; Epico.\nIl 10 agosto 2012, sul sito WWE, viene riportato il licenziamento di Brian Jossie, in quanto abbia avuto nell'ultimo periodo un comportamento non consono.\nTitoli e riconoscimenti.\nPro Wrestling Illustrated"}
{"id": "3389908", "revid": "767487", "url": "https://it.wikipedia.org/wiki?curid=3389908", "title": "Tore Nordtvedt", "text": "Carriera.\nNordtvedt gioc\u00f2 l'intera carriera con la maglia del Brann. Debutt\u00f2 contro il Lyn Oslo nel campionato 1963, a diciotto anni. Rimase in squadra fino al 1979, totalizzando 557 partite con il club, segnando cos\u00ec il record per la societ\u00e0."}
{"id": "3389916", "revid": "287204", "url": "https://it.wikipedia.org/wiki?curid=3389916", "title": "Monte Crociglia", "text": "Il monte Crociglia (1.578 ) \u00e8 una montagna dell'Appennino ligure."}
{"id": "3389917", "revid": "224863", "url": "https://it.wikipedia.org/wiki?curid=3389917", "title": "EIGE", "text": ""}
{"id": "3389923", "revid": "1543377", "url": "https://it.wikipedia.org/wiki?curid=3389923", "title": "Tunica-Biloxi", "text": "La trib\u00f9 moderna dei Tunica-Biloxi vive nello Stato del Mississippi e nel centro-est della Louisiana. La trib\u00f9 \u00e8 composta dai discendenti dei Tunica, dei Biloxi (persone di lingua siouan dalla costa del golfo), degli Ofo (sempre Siouan), degli Avoyel (popolo Natchez) e degli Muskogean Choctaw. La maggior parte di loro parla inglese e francese. Molti vivono nella riserva \"Tunica-Biloxi Indian Reservation\" al centro della Parrocchia di Avoyelles, appena sotto la citt\u00e0 di Marksville. La riserva ha un'area di 1.682\u00a0km\u00b2. La trib\u00f9 vive grazie al casin\u00f2 Paragon Casino Resort, il primo in Louisiana. Apr\u00ec a Marksville nel giugno del 1994. Il casin\u00f2 \u00e8 noto per il contributo che porta alla trib\u00f9. Il censimento del 2000 ha contato 648 persone della trib\u00f9 dei Tunica.\nStoria.\nSecondo la cultura del Mississippi, il popolo locale del Late Woodland nella valle centrale del Mississippi aveva sviluppato o adottato lo stile di vita del luogo, con la coltivazione del mais, una struttura politica gerarchica, l'allevamento di molluschi e la partecipazione alla Southeastern Ceremonial Complex (SEECC). Le prove archeologiche suggeriscono che la valle fosse la casa di molti capi villaggio, supportati da un sistema di vassallaggio. I gruppi nell'area sono definiti dagli archeologi grazie alle fasi archeologiche e inclunono le fasi Menard, Tipton, Belle Meade-Walls, Parkin e Nodena\nNella primavera del 1541 Hernando de Soto e il suo esercito arrivarono sulla riva est del fiume Mississippi, arrivando nell Provincia di Quizquiz (che si pronuncia \"keys-key\"). Queste persone parlavano un dialetto della lingua tunica. In quel periodo quei gruppi coprivano gran parte della regione che si estendeva da entrambe le rive del fiume Mississippi, dove oggi troviamo gli Stati del Mississippi e dell'Arkansas, come la spedizione avrebbe presto imparato.\nLe valutazioni narrative dei tre sopravvissuti di de Soto per la topografia, la linguistica e tratti culturali, combinati con gli scavi archeologici e le analisi che hanno lasciato molti archeologi e etnostorici identificano le fasi Menard, Walls, Belle Meade, Parkin e Nodena rispettivamente come le provincie di Anilco, Quiquiz, Aquixo, Casqui e Pacaha.\nCi vollero altri 150 anni prima che un altro gruppo di europei incontrasse i Tunica. Nel 1699 quando ci fu l'incontro con la spedizione LaSource (che arrivava a valle dal Canada), i Tunica erano una trib\u00f9 modesta che contava solo poche centinaia di guerrieri. Quando arrivarono i francesi, la Central Mississippi Valley era occupata frammentariamente dai Quapaw, che erano loro alleati significativi e avevano aiutato il successo del loro insediamento.\nI francesi stabilirono una missione tra i Tunica intorno al 1700, sul fiume Yazoo. Padre Antoine Davion fu assegnato a questa missione, che comprendeva anche la piccola trib\u00f9 dei Koroa, dei Yazoo, e dei Couspe (o Houspe).\nI Tunica erano commercianti e imprenditori specializzati, specialmente nella lavorazione e distribuzione del sale, una risorsa importante sia per i nativi che per gli europei. Il sale era estremamente importante nel commercio tra la Francia e i vari gruppi Caddoan nel nordovest della Louisiana e nel sudovest dell'Arkansas. Si pensa che i Tunica fossero gli intermediari nei movimenti del sale dalle aree Caddoan alla Francia.\nAll'inizio del XVIII secolo, le trib\u00f9 insidiate lungo il basso Mississippi erano un bersaglio delle scorribande dei Chickasaw per la ricerca di schiavi per gli inglesi nel South Carolina. Dal 1706 i Tunica si spostarono. Con i loro nemici, i Natchez, a sud, si spostarono sulla confluenza del Mississippi e del Red River. Questo permise loro di prendere il controllo del trasporto del sale, poich\u00e9 il Red River arriva anche nell'area Caddoan. Nella loro nuova terra, Angola, Louisiana, stabilirono una serie di frazioni e villaggi. I resti archeologici di una piccola frazione di questo periodo sono stati scoperti nel 1976 da un carcerato di Angola. Il sito prende il nome di \"Bloodhound Site\".\nTra il 1710 e il 1730, scoppiava periodicamente una guerra tra i francesi e i Natchez. La peggiore scoppi\u00f2 nel 1729; I Natchez uccisero molti francesi in un loro villaggio e a Fort Rosalie. Quando i francesi si ritirarono con l'aiuto degli indiani alleati, uccisero o catturarono la maggior parte del Natchez.\nNel 1729 i capi dei villaggi mandarono emissari ai potenziali alleati, tra cui Yazoo, Koroa, Illinois, Chickasaw, e Choctaw. La Ribellione Natchez o Guerra dei Natchez si espanse in un grande conflitto regionale con molte ripercussioni. I Tunica all'inizio erano riluttanti all'idea di combattere.\nNel giugno 1730 il Grande Capo dei Tunica, \"Cahura-Joligo\", acconsent\u00ec che una piccola parte dei rifugiati Natches si insidiasse vicino al suo villaggio, dopo avergli tolto tutte le armi. Dopo pochi giorni, il capo dei Natchez arriv\u00f2 al villaggio dei Tunica con cento uomini, ed un numero imprecisato di donne e bambini. Inoltre avevano nascosto Chickasaw e Koroa nel canneto attorno al villaggio. \"Cahura-Joligo\" li inform\u00f2 che non potevano ospitarli senza che loro rinunciassero alle armi. Risposero che questa era la loro intenzione, ma chiesero anche di poterle tenere ancora per poco. Il capo acconsent\u00ec e venne distribuito cibo ai nuovi ospiti. Quella notte fu tenuta una danza. Dopo la danza e mentre il villaggio dormiva, i Natchez, Chicasaw e Koroa attaccarono chi li ospitava. Il capo uccise quattro Natchez durante la battaglia, ma fu ucciso a sua volta con dodici dei suoi guerrieri. Il capo guerriero \"Brides les Boeufs\" respinse l'attacco. Radun\u00f2 i guerrieri e combatt\u00e9 per cinque giorni e cinque notti, riprendendo il controllo del villaggio. Venti Tunica furono uccisi nello scontro e molti rimasero feriti. Inoltre erano riusciti ad uccidere trentatr\u00e9 guerrieri Natchez.\nDopo l'attacco ad Angola, nel 1731 i Tunica si spostarono di alcune miglia verso Trudeau. Con il passare degli anni, seppellirono come oggetti funerari un gran numero di prodotti europei, tra cui, perline, porcellane, moschetti, bollitori, come anche porcellane nel loro stile tribale. Questi artefatti, quando furono scoperti nel XX secolo, testimoniarono il grande commercio con gli europei, come anche il benessere dei Tunica. Rimasero in quei luoghi fino al 1760, quando i francesi cedettero alla Spagna a seguito della Guerra dei sette anni.\nNel 1764 i Tunica si spostarono 15 miglia a sud del Trudeau Landing appena fuori all'insediamento francese di Pointe Coup\u00e9e. Altre trib\u00f9 si erano stabilite nell'area, tra cui gli Offagoula, i Pascagoula e i Biloxi. Questi ultimi stabilirono una forte relazione con i Tunica. Durante questo periodo numerosi anglo-americani cominciarono a stabilirsi nella regione. I Tunica hanno cominciato ad assorbire la cultura europea, anche se continuavano a tatuarsi e praticavano alcuni dei loro riti religiosi tradizionali. A quel tempo gli inglesi erano al comando delle colonie in Florida, e gli spagnoli avevano il controllo della Louisiana, la politica era volatile. Nel 1779 il Governatore Galvez condusse una forza che comprendeva i Tunica e altre trib\u00f9 per prendere la citt\u00e0 inglese di Baton Rouge. Questa fu l'ultima campagna militare che coinvolse i Tunica.\nAlla fine degli anni tra il 1780 e il 1800, i Tunica si spostarono ancora, probabilmente a causa dell'influsso degli anglo-americani. Si spostarono a ovest sul Red River, in un luogo chiamato Avoyelles. Nel 1794 un italiano chiamato Marco Litche (anglicizzato come Marc Eliche) stabil\u00ec un ufficio postale in quell'area. L'insediamento europeo-americano che fond\u00f2 venne chiamato Marksville e fu segnato sulle mappe della Louisiana nel 1809.\nMarksville era un ottimo luogo per lo smistamento della posta, ancora oggi il Red River \u00e8 un'importante via di commercio. Ma erano tempi di cambiamenti per l'area. La Francia riconquist\u00f2 l'area nel 1796, ma la vendette agli Stati Uniti come parte dell'acquisto della Louisiana nel 1803. Con l'avanzare dei secoli, la ferrovia sostitu\u00ec il fiume come via principale del commercio e del trasporto, e Marksville divenne un'area un po' arretrata.\nL'unica citazione del governo sui Tunica dal 1803 al 1938 fu fatta nel 1806 dal Commissario indiano per la Louisiana. Questi not\u00f2 che i Tunica contavano solo 25 uomini, che vivevano nella Parrocchia di Avoyelles, e si guadagnavano da vivere come barcaioli. Anche se i Tunica un tempo erano prosperosi, i problemi con i \"bianchi\" vicini avrebbero fatto la differenza. I Tunica divennero contadini di sussistenza, cacciatori e pescatori. Altri diventarono mezzadri sulla terra dei bianchi. All'inizio del XX secolo, i Tunica parlarono della loro antica eredit\u00e0. Erano riusciti a mantenere il possesso della maggior parte dei terreni, alcuni ancora parlavano la lingua Tunica, e le loro tradizionali cerimonie tribali erano ancora praticate\nDal XX secolo a oggi.\nGradualmente i sopravvissuti delle altre trib\u00f9 (gli Ofo, Avoyel, e Biloxi) si fusero nei Tunica. I discendenti si sposarono con gli europei-americani e gli afro-americani. Alla fine del XX secolo, si erano adattati bene allo stile di vita euro-americano e in molti parlavano sia inglese sia francese. Hanno preservato molte cose della loro identit\u00e0 etnica, mantenendo il loro governo tribale fino agli anni settanta.\nLa moderna trib\u00f9 dei Tunica-Biloxi \u00e8 stata riconosciuta dal governo federale nel 1981. Vivono nel Mississippi e nella zona centro-est della Louisiana. La trib\u00f9 \u00e8 composta dai Tunica, dai Biloxi (una popolazione proveniente dalla costa del Golfo che parla Siouan, gli Avoyel (dei Natchez) e i Choctaw del Mississippi, con ascendenza europea ed americana. Molti vivono nella \"Tunica-Biloxi Indian Reservation\" nella parte centrale della Parrocchia di Avoyelles, appena a sud della citt\u00e0 di Marksville. Parte della citt\u00e0 si trova nella riserva.\nLa riserva ha un'area di 1.682\u00a0km\u00b2. Attualmente, la trib\u00f9 gestisce l'unico casin\u00f2 della Louisiana, il Paragon Casino Resort, che ha aperto a Marksville nel giugno del 1994. Il casin\u00f2 \u00e8 famoso per il contributo che d\u00e0 alla trib\u00f9. Il censimento del 2000 ha contato 648 persone identificate come Tunica.\nIl governo tribale attualmente consiste in un concilio eletto e da un capo. Mantengono le loro forze dell'ordine, il servizio sanitario, il dipartimento per l'educazione, l'autorit\u00e0 catastale e il sistema di giustizia. Dal 1978 il capo del governo \u00e8 Earl J. Barbry, Sr.\nIl tesoro dei Tunica.\nNegli anni sessanta il cacciatore di tesori Leonard Charrier cominci\u00f2 a cercare manufatti nel sito Trudeau Landing nella Parrocchia di West Feliciana, Louisiana. I Tunica, che sentirono che aveva rubato cimeli tribali e profanato le tombe dei loro antenati, ne furono indignati. Negli anni settanta il sito fu escavato dagli archeologi, vennero alla luce molte ceramiche, oggetti commerciati con l'Europa e altri manufatti deposti nelle tombe dei Tunica dai 1731 al 1764 quando arrivarono in quei luoghi. Una querela, con l'aiuto dello Stato della Louisiana, fu intentata dalla trib\u00f9 per il possesso dei manufatti, che successivamente divent\u00f2 noto come il \"tesoro di Tunica\". Il processo dur\u00f2 dieci anni, ma la sentenza segn\u00f2 la storia degli indiani d'America, ed ha contribuito a gettare le basi di una nuova legislazione federale, la Native American Graves Protection and Repatriation Act, emanata nel 1990. Poich\u00e9 i manufatti erano separati dalle sepolture originali, fu deciso dalla trib\u00f9 di costruire un museo per ospitarli. I membri della trib\u00f9 si specializzarono nel restauro per riparare i danni agli oggetti causati dalla sepoltura centenaria e dagli spostamenti dei dieci anni di processo. Il museo fu costruito nella forma degli antichi tumuli, con la struttura in terra come simbolo del cimitero originario. Fu aperto nel 1991 come \"The Tunica-Biloxi Regional Indian Center and Museum\". A causa di problemi strutturali fi chiuso nel 1999, con il progetto di costruirne uno pi\u00f9 grande.\nRiconoscimenti federali.\nGli sforzi per essere riconosciuti dal governo federale iniziarono ufficialmente negli anni quaranta sotto la guida di Eli Barbry, che accompagn\u00f2 un gruppo a Washington per il riconoscimento dei diritti della trib\u00f9 di beneficiare dei programmi sociali previsti dalla Indian Reorganization Act del 1934. I capi successivi lavoranoro al progetto, tra cui Chief Horace Pierite Sr. Il tesoro dei Tunica provava la loro antica identit\u00e0 tribale, e la trib\u00f9 fu in grado di ottenere il riconoscimento federale. Sono riconosciuti dal governo degli Stati Uniti dal 1981 come \"Tunica Biloxi Indians of Louisiana\".\nLingue Tunica e Biloxi.\nLa lingua \"Tunica\" (o \"Tonica\", o meno comune \"Yuron\") \u00e8 una Lingua isolata. Alla morte dell'ultimo che parlava fluentemente questa lingua, Sesostrie Youchigant, la lingua mor\u00ec. La linguista Mary Haas lavor\u00f2 con Youchigant per descrivere ci\u00f2 che lui si ricordava della lingua, e il risultato fu pubblicato nel libro \"A Grammar of the Tunica Language\" del 1941 e il seguito da \"Tunica Texts\" nel 1950 e \"Tunica Dictionary\" nel 1953. La trib\u00f9 dei Tunica viveva vicino agli Ofo e agli Avoyel, ma le comunicazioni tra i tre erano possibili sono con l'uso della lingua Mobilian Jargon o del francese.\nLa lingua \"Biloxi\" \u00e8 una lingua Siouan che erano diffuse in Louisiana e nel sudest del Texas. Il Biloxi fu menzionato per la prima volta a Biloxi Bay alla fine del diciassettesimo secolo, ma gi\u00e0 alla met\u00e0 del diciottesimo secolo si era diffuso in Louisiana. All'inizio del diciannovesimo secolo se ne trova tracci anche in Texas. All'inizio del diciannovesimo secolo il loro numero cominci\u00f2 a diminuire e dal 1934 l'ultima persona a conoscenza di questa lingua, Emma Jackson, aveva 80 anni. Morris Swadesh e Mary Haas la trovarono e cominciarono il loro viaggio per salvare questa lingua nel settembre del 1934. Alla sua morte la lingua si estinse.\nI moderni Tunica parlano inglese, mentre i membri pi\u00f9 anziani parlano francese come prima lingua."}
{"id": "3389926", "revid": "1714743", "url": "https://it.wikipedia.org/wiki?curid=3389926", "title": "Maria di Valois (1309-1332)", "text": "Biografia.\nI suoi nonni paterni erano Filippo III di Francia ed Isabella d'Aragona, quelli materni Guido IV, conte di Saint-Pol, e Maria di Bretagna. Le sue sorelle minori erano Isabella di Valois, che spos\u00f2 Pietro I di Borbone, e Bianca di Valois che spos\u00f2 Carlo IV di Lussemburgo.\nSpos\u00f2 Carlo, Duca di Calabria nel 1324 quando aveva solo 14 anni, e lo sposo era gi\u00e0 vedovo di Caterina d'Asburgo, moglie improle. Ebbero 5 figli:\nMor\u00ec nel 1332 all'et\u00e0 di 23 anni, gi\u00e0 vedova da cinque anni."}
{"id": "3389928", "revid": "712828", "url": "https://it.wikipedia.org/wiki?curid=3389928", "title": "Li Si", "text": "Biografia.\nFamoso legista e noto calligrafo, Li Si serv\u00ec due sovrani: Qin Shi Huang, re di Qin e in seguito il primo imperatore della Cina, e suo figlio, Qin Er Shi. Potente ministro, ebbe un'importanza centrale nelle politiche dello stato, incluse quelle sulle conquiste militari, sulla centralizzazione draconiana del controllo statale, sulla standardizzazione dei pesi, delle misure e della scrittura, e della persecuzione del confucianesimo e degli oppositori del legalismo.\nForn\u00ec un notevole apporto all'unificazione della scrittura cinese: determin\u00f2 la riduzione degli ideogrammi da circa cinquemila a circa duemila. Reag\u00ec alle critiche contro questo processo di unificazione proponendo la distruzione di tutti i libri che difendevano il ritorno al passato.\nLa sua amministrazione della Cina \u00e8 vista da molti come una delle primissime forme di totalitarismo.\nContributi.\nCredendo in un sistema altamente burocratico, Li Si \u00e8 considerato fondamentale per l'efficienza dello stato di Qin e per il successo della sua conquista militare. \u00c8 stato anche determinante nel sistematizzare le misure standard e la valuta nella Cina post-unificata. Ha inoltre contribuito a sistematizzare la lingua cinese scritta promulgando come standard imperiale la \"scrittura con sigillo piccolo\" che era gi\u00e0 in uso nello stato di Qin. In questo processo, furono proscritti glifi varianti all'interno della scrittura Qin, cos\u00ec come erano scritti varianti dalle diverse regioni che erano state conquistate. Questo avr\u00e0 un effetto unificante sulla cultura cinese per migliaia di anni. Li Si fu anche l'autore del \"Cangjiepian\", il primo testo elementare in lingua cinese di cui frammenti ancora esistono."}
{"id": "3389932", "revid": "2227821", "url": "https://it.wikipedia.org/wiki?curid=3389932", "title": "Vicomezzano", "text": "Vicomezzano \u00e8 una frazione del comune italiano di Rezzoaglio, situato nella val d'Aveto, in Liguria.\nDopo il periodo napoleonico nel 1815 Vicomezzano, assieme a Alpepiana, Lovari e Vicosoprano, entr\u00f2 a far parte del Regno di Sardegna nella provincia di Bobbio, poi dopo il 1859 e l'Unit\u00e0 d'Italia nel circondario di Bobbio assegnato alla nuova provincia di Pavia, quindi dal 1923 al 1926 nel circondario di Chiavari dell'allora provincia di Genova, nel Regno d'Italia."}
{"id": "3389934", "revid": "300067", "url": "https://it.wikipedia.org/wiki?curid=3389934", "title": "Campionati europei di atletica leggera indoor 2011 - 800 metri piani femminili", "text": "La gara si \u00e8 svolta dal 4 al 6 marzo 2011.\nRecord.\nPrima di questa competizione, il record del mondo (RM), il record europeo (EU) ed il record dei campionati (RC) sono i seguenti:\nRisultati.\nPrimo turno.\nLe prime 2 di ogni batteria e i 4 migliori tempi si qualificano per le semifinali.\nSemifinali.\nLe prime 3 di ogni batteria si qualificano alla finale."}
{"id": "3389943", "revid": "767487", "url": "https://it.wikipedia.org/wiki?curid=3389943", "title": "Anhalt-Dessau-K\u00f6then", "text": "Il ducato di Anhalt-Dessau-K\u00f6then fu un ducato tedesco esistente dal 1853 al 1863 quando il territorio entr\u00f2 a far parte del Ducato di Anhalt.\nTerritorio.\nIl ducato di Anhalt-Dessau-K\u00f6then consisteva in gran parte nei territori degli ex ducati di Anhalt-Dessau e Anhalt-K\u00f6then, oltre ad alcune enclaves come Alsleben, Dornenburg e G\u00f6dnitz. Nel territorio prussiano, inoltre, il ducato aveva anche le enclaves di P\u00f6sigk,\nRepau, L\u00f6bnitz e Priorau-Schierau-M\u00f6st.\nStoria.\nIl ducato di Anhalt-Dessau-K\u00f6then venne formato nel 1853 quando il duca Leopoldo IV di Anhalt-Dessau riun\u00ec nelle proprie mani anche i domini della casata di Anhalt-K\u00f6then. La capitale venne mantenuta quella di Dessau gi\u00e0 a capo dello stato di provenienza del primo duca.\nQuando Leopoldo IV eredit\u00f2 anche il ducato di Anhalt-Bernburg, il ducato di Anhalt-Dessau-K\u00f6then venne dissolto ed unito alla nuova acquisizione per andare a formare il Ducato di Anhalt."}
{"id": "3389944", "revid": "330019", "url": "https://it.wikipedia.org/wiki?curid=3389944", "title": "Alpepiana", "text": "Alpepiana \u00e8 una frazione del comune di Rezzoaglio, nella val d'Aveto.\nStoria.\nAlpepiana risulta citata gi\u00e0 nel \"Praeceptum Liutprandi regis Basilicae S. Petri Ticinensis\" del 714. L'antico borgo fu un importante centro amministrativo della valle e in seguito anche religioso dell'epoca longobarda in Liguria da parte dei monaci di San Colombano. In seguito la corte di Alpepiana fece parte del feudo del \"monastero di San Michele di Pietra Martina\" di Villa Cella, fondato nel XII secolo dai monaci del monastero di San Pietro in Ciel d'Oro di Pavia. La parrocchia con il titolo di arcipretura venne eretta nel XV secolo, nel 1523 passa alla Diocesi di Tortona, nel 1817 ritorna a far parte della diocesi di Bobbio.\nScendendo verso la valle del fiume \u00e8 presente un antico ponte che sovrasta il corso d'acqua. Originariamente fu costruito a quattro arcate tra il 1787 e il 1789 a spese del principe Doria Pamphilj, ma una violenta piena dell'Aveto ne distrusse - nel 1795 - le due maggiori arcate. Nel 1832 si procedette quindi alla ricostruzione di tale edificio sostituendo le due arcate distrutte con un'unica opera modificando pertanto l'originale struttura in tre arcate. In una cappelletta sul ponte \u00e8 presente un'immagine in marmo raffigurante sant'Andrea databile al 1788.\nDopo il periodo napoleonico nel 1815 Alpepiana, assieme a Lovari, Vicomezzano e Vicosoprano, entr\u00f2 a far parte del Regno di Sardegna nella provincia di Bobbio, poi dopo il 1859 e l'Unit\u00e0 d'Italia nel circondario di Bobbio assegnato alla nuova provincia di Pavia, quindi dal 1923 al 1926 nel circondario di Chiavari dell'allora provincia di Genova, nel Regno d'Italia."}
{"id": "3389949", "revid": "161273", "url": "https://it.wikipedia.org/wiki?curid=3389949", "title": "RCW 87", "text": "RCW 87 \u00e8 una piccola nebulosa a emissione visibile nella costellazione australe del Compasso.\nSi presenta come una piccola nube di forma allungata situata nella parte settentrionale della costellazione, in corrispondenza di una regione fortemente oscurata della Via Lattea australe; presenta una forma allungata in senso est-ovest ed appare attraversata da una piccola nube oscura. Data la sua declinazione fortemente australe, la sua osservazione \u00e8 possibile solo dalle regioni dell'emisfero australe terrestre e da quelle tropicali dell'emisfero boreale; dall'emisfero sud appare circumpolare fino alle latitudini subtropicali. Il periodo pi\u00f9 indicato per la sua osservazione nel cielo serale va da aprile a ottobre.\nSi tratta di una regione H II situata sul bordo interno del Braccio del Sagittario alla distanza di circa 3000\u00a0parsec (circa 9800 anni luce), anche se uno studio del 2010 riporta per questa nube una distanza notevolmente inferiore, attorno ai 1230\u00a0parsec (circa 4000 anni luce), collocandola cos\u00ec sul bordo esterno del medesimo braccio. Secondo alcuni studi al suo interno si troverebbe uno degli ammassi aperti di giovane et\u00e0 pi\u00f9 massicci dell'intera Via Lattea, con una massa stimata attorno alle 10300\u00a0M\u2299 e un'et\u00e0 di circa 20-25 milioni di anni; l'ammasso, catalogato con le sigle [BDB2003]\u00a0G320.15+00.79 e RCW\u00a087\u00a0IR\u00a0Cluster, coincide con la sorgente di radiazione infrarossa IRAS\u00a015015-5720, individuata dall'IRAS nel corso degli anni ottanta, e sarebbe posto alla distanza di circa 7600\u00a0parsec, portando cos\u00ec la nube a una distanza nettamente superiore a quanto riportato dalla maggior parte degli studiosi.\nRCW 87 farebbe parte di una grande regione di formazione stellare che comprenderebbe anche le vicine nubi RCW 88 e RCW 89 e sarebbe situata alla distanza media di circa 3000\u00a0parsec sul Braccio del Sagittario."}
{"id": "3389952", "revid": "61261555", "url": "https://it.wikipedia.org/wiki?curid=3389952", "title": "Ubisoft Milan", "text": ""}
{"id": "3389953", "revid": "6923", "url": "https://it.wikipedia.org/wiki?curid=3389953", "title": "Blue Byte", "text": "Blue Byte (dal 2017 Ubisoft Blue Byte) \u00e8 una casa produttrice di videogiochi, con sede centrale a D\u00fcsseldorf, Germania, fondata nel 1988. \u00c8 famosa per la trilogia di \"Battle Isle\" e \"The Settlers\". Nel 2001 l'azienda \u00e8 stata acquistata da Ubisoft, cambiando di conseguenza il nome in quello attuale.\nVideogiochi.\nVideogiochi sviluppati, e dal 1991 anche pubblicati, prima dell'acquisizione da parte di Ubisoft:"}
{"id": "3389956", "revid": "476586", "url": "https://it.wikipedia.org/wiki?curid=3389956", "title": "Ubisoft Massive", "text": ""}
{"id": "3389957", "revid": "476586", "url": "https://it.wikipedia.org/wiki?curid=3389957", "title": "Ubisoft Quebec", "text": ""}
{"id": "3389958", "revid": "476586", "url": "https://it.wikipedia.org/wiki?curid=3389958", "title": "Ubisoft S\u00e3o Paulo", "text": ""}
{"id": "3389959", "revid": "476586", "url": "https://it.wikipedia.org/wiki?curid=3389959", "title": "Ubisoft Tokyo", "text": ""}
{"id": "3389962", "revid": "124123", "url": "https://it.wikipedia.org/wiki?curid=3389962", "title": "Pierluigi D'Este", "text": "Carriera.\nDebutta il 3 marzo 1975, arbitrando per la prima volta nel massimo campionato italiano il 13 ottobre 1985. Ha arbitrato per 12 volte nelle finali scudetto dal 1989 al 2010 e per 14 volte nelle Final Four di Coppa Italia e in tre finali sempre di Coppa Italia. \u00c8 stato designato anche per due finali di Supercoppa italiana e tre All-Star Game. Detiene a tutt'oggi il record di gare arbitrate in serie A con 752 presenze.\nDal 1989 al 1999 ha arbitrato anche in ambito internazionale in 128 occasioni. Nel 1995 \u00e8 stato designato per la XVIII Universiade che si svolse a Fukuoka in Giappone."}
{"id": "3389967", "revid": "125409738", "url": "https://it.wikipedia.org/wiki?curid=3389967", "title": "Tyler Breeze", "text": "Clement \u00e8 noto per i suoi trascorsi in WWE, dove dal 2010 al 2012 si \u00e8 esibito sotto il ringname Mike Dalton nel territorio di sviluppo della WWE stessa, la Florida Championship Wrestling, dove ha vinto una volta l'FCW Florida Heavyweight Championship e l'FCW Florida Tag Team Championship (con Leakee). Nel 2013 \u00e8 passato al territorio di sviluppo di \"NXT\" e ha inventato il personaggio di Tyler Breeze, un bel ragazzo narcisista ossessionato dal farsi selfie, anche durante i match. Nel 2015, fu promosso nel roster principale, dove si un\u00ec a Fandango per formare in seguito i Breezango, noti maggiormente per i loro esilaranti \"Fashion Files\". Nel 2019 \u00e8 poi tornato a \"NXT\", e nel 2020 ha conquistato l'NXT Tag Team Championship con Fandango, il suo primo titolo in WWE.\nCarriera.\nGli inizi (2007\u20132010).\nClements ha debuttato nel wrestling con il ring name di Mattias Wild nella PowerZone Wrestling il 25 aprile 2007 sconfiggendo Rage O'Riley. Ha subito la prima sconfitta la settimana successiva in un 2-on-3 handicap match in coppia con Travis Copeland contro Gli Australian Swim Team, che per\u00f2 ha sconfitto in un six-man tag team match insieme a Leo Montana e The Canadian Dream. In singolo ha ottenuto un'altra vittoria l'8 agosto contro Daniel Swagger. Il 5 ottobre ha subito la prima sconfitta in carriera in match singolo contro CJ StrongHeart. Ha iniziato una faida con Deryck Crosse che si \u00e8 prolungata da ottobre 2007 a dicembre 2007 e che si \u00e8 conclusa in parit\u00e0, con due vittorie per Wild e due per Crosse. Ha chiuso il 2007 con una vittoria il 21 dicembre contro Evan Inferno. All'inizio del 2008 Wild ha sconfitto subito Kennedy Kendrick, ma il 13 febbraio ha perso pers qualifica contro Zero dopo che \"Beautiful\" Bobby attacc\u00f2 Zero. In seguito a questo attacco \u00e8 nata una faida fra Wild e Bobby che \u00e8 culminata in un match il 12 marzo 2008, dove Wild \u00e8 stato sconfitto. Ha chiuso la sua esperienza in questa federazione l'11 giugno con una sconfitta contro Zero.\nWild \u00e8 passato alla NWA ECCW debuttando in un tag team match insieme ad Alex Plexis vincendo contro Red Money e Callos. I due hanno formato un tag team, ma sono stati sconfitti la settimana dopo da El Phantasmo e MANTHER. Nel suo primo match singolo ha sconfitto CJ StrongHeart, colui che aveva interrotto la sua striscia vincente nella PowerZone Wrestling. In seguito a degli insuccessi, Wild e Plexis si sono sperati e hanno lottato uno contro l'altro in un tag team match con due nuovi compagni per uno, Scotty Mac per Plexis e Divine Prophet per Wild: il match \u00e8 stato vinto dai primi. Dopo un alternarsi di vari tag team match, sia in coppia con Alexis sia con altri compagni, Mattias \u00e8 passato alla ECCW British Columbia.\nIn questa federazione, Wild ha fatto il suo debutto il 2 maggio 2009 sconfiggendo l'ex amico Alex Plexis, qualificandosi per il torneo Pacific Cup, ma \u00e8 stato eliminato al primo turno da Billy Suede. Ha partecipato anche al torneo per il NWA/ECCW Tag Team Championship insieme a Dan Myers, ma i due sono stati eliminati al primo turno da Jamie Diaz e Nick Prince. Dopo essere stato sconfitto da Diaz il 3 ottobre 2009, successivamente Clement va a Calgary nella scuola di Lance Storm per affinare le sue capacit\u00e0 sul ring.\nWWE (2010\u20132021).\nFlorida Championship Wrestling (2010\u20132015).\nClement ha firmato un contratto di sviluppo con la World Wrestling Entertainment (WWE) ed \u00e8 stato trasferito alla Florida Championship Wrestling (FCW), territorio di sviluppo della WWE, per ulteriore allenamento. Ha fatto il suo debutto in un ten-man tag team match, dove lui, Kenny Li, Chimaera, Buck Dixon e Husky Harris hanno sconfitto Big E Langston, James Bronson, Kevin Hackman, Leakee e Darren Young. In singolo ha fatto il suo debutto il 13 gennaio 2011 sconfiggendo Tom Latimer.\nHa successivamente cambiato il ring name in Mike Dalton e nel mese di dicembre ha vinto una Grand Royal e ottenuto un'opportunit\u00e0 titolata per l'FCW Florida Heavyweight Championship, non riuscendo per\u00f2 a sconfiggere il campione Leo Kruger. Il 2 febbraio Dalton ha sconfitto Kruger e vinto il Florida Heavyweight Championship. Tuttavia, dopo un regno di 22 giorni, Dalton ha perso il titolo contro l'ex campione Kruger.\nIn un evento a Palatka, in Florida, Dalton e Leakee hanno sconfitto Corey Graves e Jake Carter conquistando il FCW Florida Tag Team Championship. Hanno perso il titolo contro Brad Maddox e Rick Victor. Dalton ha continuato a lottare nella FCW fino all'agosto 2012.\n\"NXT\" (2012\u20132015).\nNel suo match di debutto lui e CJ Parker sono stati sconfitti dagli Ascension (Kenneth Cameron e Connor O'Brian) in un match completamente a senso unico. Ha vinto il suo primo match il 1\u00ba agosto in coppia con Jason Jordan, con cui ha sconfitto Hunico e Camacho, i quali hanno per\u00f2 vinto il match svoltosi il 29 agosto. Dopo una pausa, Dalton \u00e8 tornato a lottare il 21 novembre, quando \u00e8 stato sconfitto da Luke Harper. Nel mese di febbraio ha perso contro Conor O'Brian. Nella puntata di \"NXT\" del 24 luglio 2013 Clemont ha fatto il suo ritorno con una nuova gimmick e il ring name di Tyler Breeze, un narcisista sempre intento a fotografarsi col proprio cellulare. Nei suoi primi match Breeze ha sconfitto Angelo Dawkins e Danny Burch. Nella puntata di \"Raw\" dell'8 settembre 2014 lui e Tyson Kidd sono stati sconfitti da Adrian Neville e Sami Zayn. Dopo una breve faida con Marcus Louis dalla quale esce vincitore, Breeze ha partecipa al torneo per decretare il primo sfidante per l'NXT Championship, ma \u00e8 stato eliminato ai quarti di finale da Hideo Itami. Dopo aver attaccato Hitami nel backstage durante il pre-show di , ha perso contro di lui nello stesso evento.\nRoster principale (2015\u20132016).\nNella puntata di \"SmackDown\" del 22 ottobre Breeze ha fatto il suo debutto nel roster principale durante il \"Miz TV\", dove si \u00e8 alleato con Summer Rae per poi attaccare Dolph Ziggler. Nella puntata di \"Raw\" del 9 novembre ha fatto il suo debutto nel ring perdendo contro Dean Ambrose nel primo turno del torneo per il vacante WWE World Heavyweight Championship. Alle Survivor Series Breeze ha fatto il suo debutto in pay-per-view sconfiggendo Dolph Ziggler, ma ha perso la rivincita contro Ziggler nella puntata di \"Raw\" del 30 novembre. Nella puntata di \"SmackDown\" del 31 dicembre, dopo aver sconfitto Goldust, Breeze si \u00e8 separato amichevolmente con Summer Rae.\nA partire dall'11 gennaio 2016 a \"Raw\", Breeze ha iniziato una striscia di sconfitte combattendo venti match televisivi, incluse le sconfitte contro Zack Ryder e Jack Swagger a \"Main Event\" e \"Superstars\". Il 24 gennaio 2016 alla Royal Rumble, Breeze ha partecipato al Royal Rumble match entrando come il quarto partecipante, ma \u00e8 stato eliminato da Roman Reigns e AJ Styles. Nella puntata di \"Raw\" del 15 febbraio Breeze ha avuto l'opportunit\u00e0 di conquistare l'Intercontinental Championship in un Fatal 5-Way match che includeva anche il campione Dean Ambrose, Dolph Ziggler, Stardust e Kevin Owens, ma \u00e8 stato schienato da Owens. A WrestleMania 32, il 3 aprile, Breeze ha preso parte alla terza edizione annuale dell'Andr\u00e9 the Giant Memorial Battle Royal, ma \u00e8 stato eliminato da Mark Henry.\nBreezango (2016\u20132019).\nA fine aprile-inizio maggio ha iniziato una strana alleanza con R-Truth, i \"Gorgeous Truth\", per contrastare il team formato da Goldust e Fandango, i GoldDango; dopo aver sconfitto Goldust nella puntata di \"Raw\" del 2 maggio il Gorgeous Truth sconfiggono i GoldDango a causa del turn heel di Fandango che ha attaccato Goldust, permettendo a Breeze lo schienamento vincente, anche se prima questi aveva attaccato R-Truth perch\u00e9 non aveva voluto colpire il \"Bizzare One\". Nella puntata di \"Raw\" del 16 maggio i Breezango (il nuovo team formato da Tyler Breeze e Fandango) debuttano ufficialmente sconfiggendo i Golden Truth (Goldust e R-Truth), a causa di un errore di R-Truth. Nella puntata di \"SmackDown\" del 26 maggio i Breezango trionfano ancora sui Golden Truth a causa di una scorrettezza di Tyler Breeze che ha colpito R-Truth (nonostante non avesse dato il tag a Fandango). Nella puntata di \"Raw\" del 30 maggio i Breezango sono stati sconfitti dagli Usos e, nel post match, sono stati attaccati da Goldust e R-Truth. Il 19 giugno nel \"Kickoff\" di Money in the Bank i Breezango sono stati sconfitti dai Golden Truth. Nella puntata di \"Raw\" dell'11 luglio i Breezango hanno avuto la meglio sui Lucha Dragons (Kalisto e Sin Cara).\nCon la Draft Lottery avvenuta il 19 luglio, Breeze \u00e8 stato trasferito nel roster di \"SmackDown\" e con lui anche Fandango. Nella puntata di \"Main Event\" del 22 luglio i Breezango sono stati sconfitti da Mark Henry e Jack Swagger. Il 24 luglio, nel \"Kickoff\" di Battleground, i Breezango hanno trionfato sugli Usos (Jey Uso e Jimmy Uso). Nella puntata di \"SmackDown\" del 26 luglio Breeze e Fandango hanno partecipato ad una Battle Royal per determinare uno dei sei sfidanti del Six-Pack Challenge match per determinare il contendente n\u00ba1 al WWE World Championship di Dean Ambrose ma sono stati eliminati da Kane. La stessa settimana, a \"Main Event\", sconfigge in singolo, Jey Uso in modo illegale. La settimana dopo di nuovo a \"Main Event\", Breeze in singolo sconfigge nuovamente Jey Uso. Nella puntata di \"Main Event\" dell'11 agosto i Breezango sono stati sconfitti dagli Hype Bros (Mojo Rawley e Zack Ryder). Nella puntata di \"SmackDown\" del 16 agosto i Breezango, i Vaudevillains (Aiden English e Simon Gotch) e gli Ascension (Konnor e Viktor) sono stati sconfitti dagli American Alpha (Chad Gable e Jason Jordan), gli Usos e gli Hype Bros in un 12-Man Tag Team match. La scena si \u00e8 ripetuta nel \"Kick-off\" di SummerSlam quando i Breezango, gli Ascension e i Vaudevillains sono stati sconfitti dagli Hype Bros, gli Usos e gli American Alpha in un altro 12-Man Tag Team match. Nella puntata di \"SmackDown\" del 23 agosto \u00e8 stato annunciato lo SmackDown Tag Team Championship e, per questo motivo, \u00e8 stato indetto un torneo per decretare i due team che si affronteranno l'11 settembre a Backlash. Quella stessa sera i Breezango hanno affrontato gli American Alpha nei quarti di finale ma sono stati sconfitti ed eliminati. Nella puntata di \"Main Event\" del 22 settembre i Breezango sono stati sconfitti dagli SmackDown Tag Team Champions Heath Slater e Rhyno. Nella puntata di \"Main Event\" del 28 settembre Breeze \u00e8 stato sconfitto da Apollo Crews. Nella puntata di \"Main Event\" del 13 ottobre Tyler Breeze \u00e8 stato sconfitto da Jack Swagger. Nella puntata di \"Main Event\" del 20 ottobre Breeze \u00e8 stato sconfitto da Zack Ryder. Dopo un periodo di assenza i Breezango sono ritornati nella puntata di \"Main Event\" del 4 novembre dove sono stati nuovamente sconfitti da Heath Slater e Rhyno. Nella puntata di \"SmackDown\" dell'8 novembre i Breezango hanno adottato la gimmick di due poliziotti e hanno sconfitto i Vaudevillains, entrando dunque a far parte del \"Team SmackDown\" per Survivor Series. Nella puntata di \"Main Event\" del 17 novembre i Breezango hanno sconfitto nuovamente i Vaudevillains. Il 20 novembre a Survivor Series i Breezango hanno preso parte al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\", ma sono stati eliminati da Big E e Kofi Kingston del New Day, mentre il \"Team Raw\" ha vinto l'incontro. Nella puntata di \"SmackDown\" del 22 novembre i Breezango hanno partecipato ad un Tag Team Turmoil match per decretare i contendenti n\u00ba1 allo SmackDown Tag Team Championship di Heath Slater e Rhyno ma sono stati eliminati dagli American Alpha. Nella puntata di \"SmackDown\" del 6 dicembre Tyler \u00e8 stato sconfitto da Chad Gable. Nella puntata di \"SmackDown\" del 13 dicembre i Breezango hanno partecipato ad una Battle royal che comprendeva anche gli American Alpha, gli Ascension, Heath Slater e Rhyno, gli Hype Bros e i Vaudevillains ma sono stati eliminati, mentre gli Hype Bros si sono aggiudicati la contesa, diventando i contendenti n\u00ba1 allo SmackDown Tag Team Championship. Nella puntata di \"SmackDown\" del 3 gennaio 2017 i Breezango sono stati sconfitti dagli SmackDown Tag Team Champions degli American Alpha in pochissimo tempo. Nella puntata di \"SmackDown\" del 24 gennaio i Breezango hanno partecipato ad una Battle Royal per guadagnare un posto nel Royal Rumble match del 2017 ma sono stati eliminati da Mojo Rawley. Nella puntata di \"SmackDown\" del 7 febbraio gli American Alpha, i Breezango e Heath Slater e Rhyno sono stati sconfitti dagli Ascension, gli Usos e i Vaudevillains. Il 12 febbraio, ad Elimination Chamber, i Breezango hanno partecipato ad un Tag Team Turmoil match per lo SmackDown Tag Team Championship ma sono stati eliminati da Heath Slater e Rhyno. Nella puntata di \"SmackDown\" del 21 febbraio i Breezango sono tornati heel affrontando gli SmackDown Tag Team Champion, gli American Alpha, e venendo sconfitti. Nella puntata di \"SmackDown\" del 28 marzo i Breezango, gli Usos e Dolph Ziggler sono stati sconfitti dagli American Alpha, Heath Slater, Rhyno e Mojo Rawley. Il 2 aprile, nel \"Kick-off\" di WrestleMania 33, Breeze ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"SmackDown\" del 25 aprile i Breezango (che hanno effettuato contestualmente un turn face) hanno sconfitto gli Ascension in un Beat the Clock Challenge match, diventando i contendenti n\u00ba1 allo SmackDown Tag Team Championship degli Usos. Nella puntata di \"SmackDown\" del 9 maggio i Breezango hanno sconfitto gli Ascension. Nella puntata di \"SmackDown\" del 16 maggio i Breezango hanno sconfitto i Col\u00f3ns (Primo Col\u00f3n e Epico Col\u00f3n). Il 21 maggio, a Backlash, i Breezango sono stati sconfitti dagli Usos, fallendo l'assalto allo SmackDown Tag Team Championship. Nella puntata di \"SmackDown\" del 23 maggio, dopo che rispettivamente Breeze e Fandango hanno sconfitto Jey e Jimmy Uso in due match singoli, i Breezango hanno affrontato gli Usos per lo SmackDown Tag Team Championship ma sono stati sconfitti. Nella puntata di \"SmackDown\" del 30 maggio i Breezango hanno sconfitto i Col\u00f3ns. Nella puntata di \"SmackDown\" del 13 giugno i Breezango e Kofi Kingston e Xavier Woods del New Day hanno sconfitto i Col\u00f3ns e gli Usos. Il 18 giugno, a Money in the Bank, i Breezango hanno sconfitto gli Ascension. Nella puntata di \"SmackDown\" del 4 luglio i Breezango hanno partecipato all'Indipendence Day Battle Royal per determinare il contendente n\u00ba1 allo United States Championship di Kevin Owens ma sono stati eliminati da Erick Rowan. Nella puntata di \"205 Live\" del 12 settembre i Breezango hanno fatto un'apparizione speciale nello show dedicato alla divisione dei pesi leggeri di \"Raw\" dove hanno \"arrestato\" Drew Gulak. Nella puntata di \"SmackDown\" del 10 ottobre i Breezango hanno partecipato ad un Fatal 4-Way match che comprendeva anche gli Ascension, Chad Gable e Shelton Benjamin e gli Hype Bros per determinare i contendenti n\u00ba1 allo SmackDown Tag Team Championship degli Usos ma il match \u00e8 stato vinto da Benjamin e Gable. Il 19 novembre, nel \"Kick-off\" di Survivor Series, i Breezango sono stati sconfitti da Kevin Owens e Sami Zayn. Il 17 dicembre, a Clash of Champions, i Breezango sono stati pesantemente sconfitti dai Bludgeon Brothers (Harper e Rowan). Nella puntata di \"SmackDown\" del 26 dicembre i Breezango sono stati sconfitti dai Bludgeon Brothers per squalifica a causa dell'intervento degli Ascension. Nella puntata di \"SmackDown\" del 9 gennaio 2018 i Breezango hanno sconfitto Aiden English e Rusev. Nella puntata di \"SmackDown\" del 30 gennaio i Breezango sono stati sconfitti da Chad Gable e Shelton Benjamin. L'11 marzo, nel \"Kick-off\" di Fastlane, i Breezango e Tye Dillinger hanno sconfitto Chad Gable, Shelton Benjamin e Mojo Rawley. Nella puntata di \"SmackDown\" del 27 marzo Breeze \u00e8 stato sconfitto da Dolph Ziggler. Nella puntata di \"SmackDown\" del 3 aprile i Breezango, Tye Dillinger e Zack Ryder sono stati sconfitti da Baron Corbin, Dolph Ziggler, Mojo Rawley e Primo Col\u00f3n. L'8 aprile, nel \"Kick-off\" di WrestleMania 34, Breeze ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Shelton Benjamin. Con lo \"Shake-Up\" del 16 aprile Tyler \u00e8 passato al roster di \"Raw\", e con lui anche Fandango; quella stessa sera, i Breezango hanno sconfitto Cesaro e Sheamus. Il 27 aprile, a Greatest Royal Rumble, Breeze ha partecipato al Royal Rumble match a 50 uomini entrando col numero 30 ma \u00e8 stato eliminato da Mojo Rawley. Nella puntata di \"Raw\" del 14 maggio i Breezango sono stati sconfitti dal B-Team (Bo Dallas e Curtis Axel). Nella puntata di \"Raw\" del 21 maggio i Breezango sono stati sconfitti nuovamente dal B-Team. Nella puntata di \"Raw\" del 4 giugno i Breezango hanno partecipato ad una Tag Team Battle Royal per determinare i contendenti n\u00ba1 al Raw Tag Team Championship di Bray Wyatt e Matt Hardy ma sono stati eliminati dai Revival (Dash Wilder e Scott Dawson). Nella puntata di \"Raw\" dell'11 giugno i Breezango sono stati sconfitti da Dolph Ziggler e Drew McIntyre. Nella puntata di \"Main Event\" del 20 giugno i Breezango sono stati sconfitti dagli Authors of Pain (Akam e Rezar). Nella puntata di \"Main Event\" del 27 giugno i Breezanzo e Bobby Roode hanno sconfitto Curt Hawkins e gli Ascension. A seguito dell'infortunio di Fandango, Breeze ha iniziato a lottare in singolo, e nella puntata di \"Raw\" del 16 luglio Breeze \u00e8 stato sconfitto da Mojo Rawley. Nella puntata di \"Raw\" del 23 luglio Breeze \u00e8 stato sconfitto nuovamente da Mojo Rawley. Nella puntata di \"Raw\" del 13 agosto Breeze \u00e8 stato sconfitto da Baron Corbin. Nella puntata di \"NXT\" del 12 dicembre Breeze ha fatto un'apparizione nello show affrontando Ricochet per l'NXT North American Championship venendo sconfitto. Nella puntata di \"Raw\" del 17 dicembre Breeze ha affrontato Dean Ambrose per l'Intercontinental Championship ma \u00e8 stato sconfitto.\nRitorno a \"NXT\" (2019\u20132021).\nNella puntata di \"NXT\" del 22 maggio 2019 (registrata il 1\u00ba maggio) Breeze, dopo essersi esibito in alcuni live event dello show, torn\u00f2 a sorpresa attaccando l'NXT North American Champion Velveteen Dream. Il 1\u00ba giugno, a \"\", Breeze affront\u00f2 poi Dream per l'NXT North American Championship ma venne sconfitto. Nella puntata di \"NXT\" del 31 luglio 2019 Fandango torn\u00f2 a sorpresa nello show salvando Breeze dai Forgotten Sons (Jaxson Ryker, Steve Cutler e Wesley Blake), riformando i Breezango. Nella puntata di \"NXT\" del 14 agosto i Breezango sconfissero poi Steve Cutler e Wesley Blake dei Forgotten Sons. Successivamente, venne annunciato il 22 dicembre che Fandango aveva subito un infortunio al braccio che lo avrebbe tenuto fuori dalle scene per un periodo imprecisato.\nA seguito dell'infortunio di Fandango, Breeze torn\u00f2 a lottare in singolo, entrando nella categoria dei pesi leggeri e debuttando a \"205 Live\" il 10 gennaio 2020 sconfiggendo Tony Nese. Nella puntata di \"NXT\" del 15 gennaio Breeze partecip\u00f2 ad un Triple Threat match che comprendeva anche Isaiah \"Swerve\" Scott e Lio Rush per determinare uno dei contendenti all'NXT Cruiserweight Championship di Angel Garza ma il match venne vinto da Scott. Nella puntata di \"NXT\" del 3 giugno i Breezango tornarono in azione vincendo un Triple Threat Tag Team match contro Bobby Fish e Roderick Strong dell'Undisputed Era e Danny Burch e Oney Lorcan diventando i contendenti n\u00b01 all'NXT Tag Team Championship. Nella puntata di \"NXT\" del 17 giugno i Breezango affrontarono l'Imperium (Fabian Aichner e Marcel Barthel) per l'NXT Tag Team Championship ma vennero sconfitti. L'8 luglio, nella seconda serata di \"NXT The Great American Bash\", i Breezango e Drake Maverick vennero sconfitti dal Legado del Fantasma (Joaquin Wilde, Raul Mendoza e Santos Escobar). Il 22 agosto, nel Pre-show di ', i Breezango vinsero un Triple Threat Tag Team match che comprendeva anche Danny Burch e Oney Lorcan e Joaquin Wilde e Raul Mendoza del Legado del Fantasma, diventando i contendenti n\u00b01 all'NXT Tag Team Championship. Nella puntata di \"NXT\" del 26 agosto i Breezango sconfissero Fabian Aichner e Marcel Barthel dell'Imperium conquistando cos\u00ec l'NXT Tag Team Championship per la prima volta. Nella puntata speciale \"NXT Super Tuesday\" del 1\u00ba settembre i Breezango e Isaiah \"Swerve\" Scott sconfissero il Legado del Fantasma in un Six-man Street Fight. Nella puntata di \"NXT\" del 16 agosto i Breezango difesero con successo i titoli contro Fabian Aichner e Marcel Barthel dell'Imperium. Nella puntata di \"NXT\" del 21 ottobre i Breezango persero i titoli contro Danny Burch e Oney Lorcan a causa dell'intervento di Pat McAfee dopo 56 giorni di regno. Nella puntata di \"NXT\" dell'11 novembre i Breezango hanno affrontarono nuovamente Burch e Lorcan per l'NXT Tag Team Championship ma vennero sconfitti. Nella puntata di \"NXT\" del 13 gennaio 2021 i Breezango vennero sconfitti dall'Undisputed Era (Adam Cole e Roderick Strong) negli ottavi di finale del Dusty Rhodes Tag Team Classic. Successivamente, l'8 aprile, durante il Pre-show della seconda serata di ', i Breezango vennero sconfitti da Drake Maverick e Killian Dain in un match che avrebbe garantito una title shot ai titoli di coppia di \"NXT\".\nIl 25 giugno Breeze venne rilasciato dalla WWE dopo undici anni.\nVita privata.\nClement \u00e8 sposato con la wrestler Audrey Marie e gestisce una scuola di wrestling in Florida con Shawn Spears."}
{"id": "3389970", "revid": "352193", "url": "https://it.wikipedia.org/wiki?curid=3389970", "title": "Orezzoli", "text": "Orezzoli \u00e8 una frazione del comune di Ottone, nella val d'Aveto in provincia di Piacenza.\nNella frazione vi si trova la \"Chiesa parrocchiale di San Pietro\", mentre nella frazione vicina di Orezzoli L\u00e0 vi \u00e8 l'Oratorio di Nostra Signora di Montallegro.\nAppartenuto da secoli ad un ramo secondario dei Malaspina dello Spino secco, il marchesato sovrano fu amministrato in condominio da tre linee familiari con i capofamiglia. Fu soppresso nel 1797 con le nuove disposizioni napoleoniche.\nLo staterello si estendeva sulla riva destra del fiume Aveto fino ai crinali dei monti Dego, Veri e delle Tane, confinando con le terre di Ottone e Cerignale."}
{"id": "3389971", "revid": "2020678", "url": "https://it.wikipedia.org/wiki?curid=3389971", "title": "Paisij di Hilendar", "text": "\u00c8 famoso per essere stato l'autore della \"Istorija slavjanobolgarskaja\", uno dei capolavori della letteratura bulgara e primo libro storiografico bulgaro.\nBiografia.\nIl frate santo Paisij nacque nell'eparchia di Samokov, probabilmente nella citt\u00e0 di Bansko. Si stabil\u00ec nel Monastero di Hilandar sul Monte Athos nel 1745, dove divenne un ieromonaco e abate. Dopo aver raccolto materiale per due anni attraverso un pesante lavoro e persino visitando la terra dei Tedeschi, complet\u00f2 la sua \"Istorija slavjanobolgarskaja\" nel 1762 nel Monastero di Zografou. Nel monastero ortodosso di Karlovci, nel Sirmio, aveva avuto occasione di consultare e di ispirarsi al libro \"Il Regno de gli Slavi\" del monaco benedettino Mauro Orbini e agli \"Annales ecclesiastici\" del cardinale Cesare Baronio.\nIl suo libro fu il primo tentativo di scrivere una storia completa della Bulgaria - ivi compresa la letteratura - e fu il tentativo di risvegliare e rafforzare la coscienza nazionale bulgara, dopo la lunga dominazione turo-ottomana, di spingere a non vergognarsi nell'usare la propria lingua e a rispettare la propria antica cultura, che era erudita ed illustre. Utilizz\u00f2 un tono semplice, forse un po' arido, ma efficace e appassion\u00f2 per generazioni i bulgari.\nLa parte pi\u00f9 famosa dell'intero libro \u00e8 la primissima frase. La sua domanda era probabilmente rivolta a Eugenio Vulgaris: \"Perch\u00e9 ti vergogni di chiamarti Bulgaro?\"\nQuesto pi\u00f9 o meno spiega il proposito dell'autore che descrive il pericolo per i bulgari di cadere vittime dell'ellenizzazione del clero greco. \nPaisij gir\u00f2 la Bulgaria come frate mendicante e diffuse il suo libro, che fu copiato e distribuito fra i bulgari.\nSi ritiene che sia morto sulla strada per il Monte Athos, vicino ad Ampelino (l'attuale Asenovgrad).\nIl santo \u00e8 ritratto sulla banconota da 2 lev, emessa nel 1999 e nel 2005."}
{"id": "3389978", "revid": "39884", "url": "https://it.wikipedia.org/wiki?curid=3389978", "title": "Paisio di Hilendar", "text": ""}
{"id": "3389980", "revid": "1315890", "url": "https://it.wikipedia.org/wiki?curid=3389980", "title": "Chiara Amirante", "text": "Biografia.\nVita e opere.\nNata a Roma nel 1966, \u00e8 fondatrice della Comunit\u00e0 Nuovi Orizzonti. Laureata in scienze politiche all'Universit\u00e0 La Sapienza di Roma e gi\u00e0 membro dei focolarini, ha iniziato negli anni novanta ad incontrare alla stazione Termini il popolo della notte: ragazzi con problemi di tossicodipendenza, alcolismo, prostituzione, AIDS, carcere.\nHa fondato numerosi centri di recupero per tossicodipendenti, alcolisti, ragazze madri, bambini di strada, ragazze schiave della prostituzione, ex detenuti. Ha ideato uno specifico percorso terapeutico riabilitativo, un percorso di conoscenza di s\u00e9 e guarigione del cuore denominato \"L'Arte di amare\" e un progetto pastorale di missioni di strada.\nDagli anni novanta partecipa come ospite ad alcuni programmi televisivi italiani in Rai, Mediaset, LA7, in particolare a \"Il Fatto di Enzo Biagi\", \"A sua immagine\", \"Sulla via di Damasco\", \"Pomeriggio sul 2\", \"L'Italia sul 2\", \"Italia allo specchio\", \"Pomeriggio Cinque\", \"Matrix\", \"La strada dei miracoli\", \"I viaggi del cuore\", \"L'infedele\", \"Le invasioni barbariche\", \"Piazzapulita\" e in diversi programmi a \"TV2000\", \"Telepace\", \"Radio Vaticana\", \"Radio Maria\", \"Che tempo che fa\".\nFin dai primi anni, il cardinale Ersilio Tonini \u00e8 stato vicino a Chiara Amirante visitando le prime sedi a Trigoria (Roma) e poi a Piglio (Frosinone), sostenendo Nuovi Orizzonti. Il cardinale Tonini ha curato la prefazione del primo libro divenuto bestseller \"Stazione Termini\" ed ha portato l'esperienza di Chiara Amirante al sinodo di Roma sulla vita consacrata del 1994.\nDal 2004 \u00e8 consultore del Pontificio consiglio della pastorale per i migranti e gli itineranti e dal 2011 \u00e8 membro del comitato scientifico per la rivista \"People on the Move\" dello stesso dicastero. Dal 2012 \u00e8 consultore del pontificio consiglio per la promozione della nuova evangelizzazione.\n\u00c8 stata nominata uditrice alla XIII assemblea generale ordinaria del Sinodo dei vescovi dal 7 al 28 ottobre 2012 sul tema \"la nuova evangelizzazione per la trasmissione della fede cristiana\". Nel 2017 e 2018 ha collaborato al Sinodo dei vescovi dedicato ai giovani.\nDal 2017 in qualit\u00e0 di consultore collabora con il Dicastero per il servizio dello sviluppo umano integrale e dal 29 novembre al 1 dicembre 2018 \u00e8 stata convocata come relatore alla conferenza internazionale \"Droga e Dipendenze: un ostacolo allo sviluppo umano integrale\" promossa dal Dicastero per il servizio dello sviluppo umano integrale svoltasi in vaticano.\nIl 9 giugno 2019 in occasione dei 25 anni di fondazione Papa Francesco ha inviato un testo e un videomessaggio trasmessi durante la festa di Pentecoste a Frosinone alla presenza di 3000 persone; inoltre ha telefonato a sorpresa al termine della celebrazione eucaristica presieduta dal Cardinale Marc Ouellet e dal Vescovo Diocesano Ambrogio Spreafico.\nNello stesso anno \u00e8 stata chiamata al corso di formazione dei nuovi vescovi per condurre una mattina di formazione dedicata al tema \"La spiritualit\u00e0 di comunione e la formazione alla vita sinodale\".\nIl 24 settembre 2019 Papa Francesco ha trascorso una giornata visitando la \"Cittadella Cielo\" di Frosinone. Da quest'incontro Chiara Amirante ha pubblicato il 19 maggio 2020 il libro \"Dio \u00e8 gioia\" con un'intervista inedita al Papa sulla felicit\u00e0, diversi interventi sulla gioia e le parole che ha pronunciato a Nuovi Orizzonti. Nel libro sono raccolte anche alcune testimonianze dei ragazzi della comunit\u00e0 insieme alle esperienze di Andrea Bocelli, Nek, Fabio Fazio, Matteo Marzotto.\nPrimi anni.\nNel 1987 all'et\u00e0 di 21 anni le viene diagnosticata una grave malattia agli occhi per la quale avrebbe rischiato una cecit\u00e0 totale. Sarebbero state l'esperienza della malattia e un'improvvisa guarigione, che la donna racconta come inspiegabile e miracolosa, a spingerla all'evangelizzazione di strada. Nel 1990 ha iniziato a Roma ad andare in strada di notte per rispondere all'emergenza di un imponente disagio sociale. Per due anni ha girato nella stazione Termini incontrando giovani soli, emarginati, schiavi della droga, dell'alcolismo, nel mercato-schiavit\u00f9 della prostituzione, implicati in varie forme di devianza e criminalit\u00e0. Dal 1992 ha organizzato \u00e9quipe di evangelizzazione di strada. Inizialmente ha indirizzato le varie richieste di aiuto in diversi centri di accoglienza esistenti.\nDopo aver fondato nel 1993 l'associazione di volontariato onlus \"Nuovi Orizzonti\", nel 1994 ha aperto il centro nella zona di Trigoria, accogliendo i ragazzi in difficolt\u00e0 gratuitamente e basandosi sull'abbandono alla divina provvidenza. In pochi anni si \u00e8 rivelata l'efficacia del programma pedagogico riabilitativo \"Nuovi Orizzonti\" ed \u00e8 nato il \"corso di conoscenza di s\u00e9 e guarigione del cuore l'arte di amare\" anche per gruppi esterni. Gli stessi ragazzi accolti hanno sentito l'urgenza di impegnarsi in una pastorale di evangelizzazione di strada, alcuni (di cui molti provenienti dalla strada) hanno voluto impegnarsi con promesse di povert\u00e0, castit\u00e0, obbedienza e gioia.\nNel 1996 ha avviato il progetto \"Cittadella Cielo\". Nel marzo 1997 il cardinale Camillo Ruini ha riconosciuto l'associazione privata di fedeli \"Nuovi Orizzonti\" di diritto diocesano a Roma. Nel maggio del 1997 la comunit\u00e0 si \u00e8 trasferita nel \"centro di formazione, evangelizzazione e accoglienza\" a Piglio (Frosinone), in un ex convento francescano, che \u00e8 stata la sede centrale e centro di formazione al volontariato internazionale fino all'apertura della Cittadella Cielo a Frosinone nel 2015. La nuova Cittadella Cielo di formazione ed accoglienza \u00e8 stata inaugurata come sede internazionale il 6 novembre 2016.\nLe missioni di strada.\nIl 13 dicembre 1998 presso la parrocchia Santissimi Fabiano e Venanzio a Roma ha organizzato la prima missione di strada di quindici giorni a cui hanno partecipato duecento giovani. La proposta \u00e8 stata accolta e sostenuta dal Vescovo Ausiliare Cesare Nosiglia e ha aperto la strada ad una nuova metodologia pastorale di evangelizzazione di strada. Dal 1998 in poi molte diocesi italiane e all'estero hanno iniziato ad invitare Nuovi Orizzonti per poter realizzare esperienze simili, coinvolgendo diverse realt\u00e0 ecclesiali, avviando scuole di evangelizzazione e centri di evangelizzazione e numerose attivit\u00e0.\nNel febbraio del 1999 \u00e8 stata aperto a Roma il centro \"Arcobaleno dell'Amore\", primo centro di evangelizzazione di strada, prima accoglienza, orientamento e prevenzione. Nel 2000 ha inaugurato la prima fondazione in Brasile e in Bosnia ed Erzegovina, a Me\u0111ugorje. Nel 2006 lancia l'iniziativa dei \"Cavalieri della Luce\" e sono nati gruppi di cavalieri della luce in vari Paesi: Inghilterra, Spagna, Brasile, Germania, Svizzera, Francia, Stati Uniti, Argentina, Bosnia ed Erzegovina, Polonia, Portogallo.\nRiconoscimenti.\nNel 1998 viene insignita del premio internazionale del messaggero di Sant'Antonio \u2212 che dal 2002 ha preso il nome di \"premio internazionale Sant'Antonio\" \u2212 a motivo dell'impegno profuso nell'offrire occasioni di vita, di recupero di dignit\u00e0 a tanti che vivono nel disagio.\nNel dicembre 2002 viene dato un particolare riconoscimento dalla Chiesa cattolica all'azione di evangelizzazione di strada dell'associazione Nuovi Orizzonti con la recensione nel sito della Santa Sede del libro \"Stazione Termini\", scritto da Chiara Amirante, edito da Citt\u00e0 Nuova editrice.\nIl 18 marzo 2005, riceve dall'Accademia Bonifaciana di Anagni, su proposta del Rettore Presidente Cav. Dott. Sante De Angelis, il Premio Internazionale Bonifacio VIII \"...per una cultura della Pace...\" (III edizione), alla presenza tra gli altri del Vescovo della Diocesi di Anagni-Alatri Mons. Lorenzo Loppa e del Card. Zenon Grocholewski, Prefetto della Congregazione per l'Educazione Cattolica; nell'agosto 2005 \u00e8 stato pubblicato e divulgato un suo intervento nel sito della Santa Sede nell'agosto 2006 \u00e8 stato recensito nel sito della Santa Sede il libro \"Evangelizzazione di strada. L'esperienza e il progetto di Nuovi Orizzonti\", scritto da don Davide Banzato, edito da Citt\u00e0 Nuova e durante la visita ad limina il vescovo Salvatore Boccaccio consegna il libro \"Evangelizzazione di strada\" a papa Benedetto XVI.\nIl 3 febbraio 2003, dopo avere ricevuto numerosi premi nazionali e internazionali, \u00e8 stata scelta per il premio Campidoglio datole dal sindaco di Roma Walter Veltroni.\nIl progetto di Chiara Amirante ha avuto nel 2004 un particolare riconoscimento da papa Giovanni Paolo II, da cui \u00e8 stata nominata consultore del Pontificio consiglio della pastorale per i migranti e gli itineranti. Tale incarico \u00e8 stato rinnovato fino al 2011 da papa Benedetto XVI.\nNel 2006 ha ricevuto il riconoscimento internazionale Santa Rita da Cascia.\nNel 2008 ha ricevuto il premio internazionale della pace e della solidariet\u00e0 Giorgio La Pira.\nL'8 dicembre 2010 il Pontificio consiglio per i laici, presieduto dal cardinale Stanis\u0142aw Ry\u0142ko, ha riconosciuto Nuovi Orizzonti come \"associazione internazionale privata di fedeli\" di diritto pontificio. \nNel febbraio 2011 il Pontificio consiglio della pastorale per i migranti e gli itineranti l'ha nominata membro del comitato scientifico appositamente costituito per la rivista \"People on the Move\". \nIn data 19 maggio 2011 papa Benedetto XVI ha nominato la dottoressa Chiara Amirante consultore del Pontificio consiglio per la promozione della nuova evangelizzazione. \nIl 22 ottobre 2011 le \u00e8 stato assegnato il premio Magna Grecia awards per la sezione \"eccellenza\".\nIl 25 maggio 2012 le \u00e8 stato assegnato il premio Apulions, organizzato dal Lions Club di Casarano, per la categoria solidariet\u00e0. Il Defensor Fidei, premio che ogni anno \u00e8 assegnato dal \"Timone\" e dalla fondazione \"Fides et Ratio\" a chi ha saputo distinguersi per gesti di autentica promozione della fede, le \u00e8 stato assegnato il 16 giugno 2012.\nIl 15 settembre 2012 a Pontremoli il comitato \"Scienza &amp; vita\" della Lunigiana le ha conferito il premio alla carriera \"Santa Gianna Beretta Molla\", con la motivazione di essere un'autrice distintasi sia con la vita sia con le opere nell'aver difeso la vita e la dignit\u00e0 dell'essere umano, mostrando come si possa sempre riscoprire la bellezza del dono della vita anche nelle situazioni pi\u00f9 difficili e segnate dal dolore, dalla difficolt\u00e0 e dall'errore.\nIl 4 ottobre 2012 il centro francescano internazionale di Studi per il dialogo fra i popoli le conferisce il XX premio internazionale per il dialogo fra i popoli e le loro culture \u201cSan Francesco e Chiara d'Assisi\u201d. Benedetto XVI l'ha nominata uditrice alla XIII assemblea generale ordinaria del sinodo dei vescovi sul tema \u201cLa nuova evangelizzazione per la trasmissione della fede cristiana\u201d.\nIl 15 dicembre 2014 a Palermo \u00e8 stata insignita del premio internazionale \"Pino Puglisi\".\nIl 9 maggio 2015 al teatro Pirandello di Agrigento Lorella Cuccarini, madrina della serata, le ha consegnato il premio \"Mimosa d'Oro\".\nIl 16 maggio 2015 a Bisceglie l'Associazione Giovanni Paolo II le ha conferito il riconoscimento \"Giovanni Paolo II\".\nIl 20 dicembre 2015 a Sassuolo ha ricevuto il premio \"Pellegrino di Pace\" assegnato a grandi personalit\u00e0 caratterizzate dall'impegno come costruttori di pace, fra i tanti Luciano Pavarotti, Mikhail Gorbaciov, Madre Teresa di Calcutta, \u00cdngrid Betancourt, Giovanni Paolo II, Andrea Bocelli.\nIl 29 marzo 2016 papa Francesco le ha scritto una lettera esprimendo la gioia per l\u2019approvazione pontificia definitiva degli statuti dell\u2019Associazione Nuovi Orizzonti.\nIl 25 ottobre 2017 \u00e8 stata insignita del riconoscimento speciale assegnato a Nuovi Orizzonti e ad Emergency all'interno della cerimonia della IX edizione del premio nazionale \"Maria Rita Saulle\" patrocinato dal Senato della Repubblica e dalla Camera dei deputati, alla presenza del gi\u00e0 sottosegretario alla Presidenza del Consiglio dei ministri Gianni Letta, del presidente dell\u2019istituto \"Paolo De Nardis\", del presidente emerito Antonio Iodice e del presidente emerito della Corte costituzionale Giuseppe Tesauro..\nIl 28 ottobre 2017 ha ricevuto il premio internazionale \"Padre Pio da Pietrelcina\".\nL'11 novembre 2017 ha ricevuto il premio nazionale di cultura \"Altipiani di Arcinazzo\" consegnato dall'avvocato Carlo Taormina alla presenza del deputato europeo Lorenzo Cesa e di diverse autorit\u00e0.\nNell'estate 2019 a Lerici ha ricevuto il premio giornalistico \"Narducci\" conferito dal quotidiano \"Avvenire\".\nIl 10 ottobre 2020 ha ricevuto il premio della categoria \"T\u00e9moignage\" alla fiera del libro di Tours.\nIl 19 febbraio 2021 insieme al Cardinale Luis Antonio Tagle ha concluso i lavori aperti da Papa Francesco in qualit\u00e0 di relatrice nel simposio internazionale promosso dalla Congregazione per i vescovi."}
{"id": "3389982", "revid": "2110845", "url": "https://it.wikipedia.org/wiki?curid=3389982", "title": "Antonio Seffusatti", "text": "Carriera.\nGioca due stagioni con il Padova in Serie A disputando 2 partite nella prima stagione e una partita nella seconda. Debutta contro il Juventus nel 1956. L'ultima partita con il Padova la disputa invece contro il nel 1957."}
{"id": "3389984", "revid": "121926555", "url": "https://it.wikipedia.org/wiki?curid=3389984", "title": "Georg Hack von Themeswald", "text": "Biografia.\nMembro di una famiglia originaria della Slesia, Georg Hack venne eletto principe vescovo di Trento il 16 ottobre 1446. Georg si trov\u00f2 a dover gestire, come il suo predecessore, la pesante situazione di anarchia in cui il principato vescovile versava dalla morte di Alessandro di Masovia (1444). Georg si dovette giostrare tra la sempre pi\u00f9 marcata interferenza politica degli Asburgo (nello specifico l'arciduca Sigismondo il Danaroso), le contese tra la Repubblica di Venezia ed il Ducato di Milano, il malcontento dei contadini e le mire della bellicosa nobilt\u00e0 trentina.\nNel 1450, Georg Hack fece da mediatore tra Francesco Sforza e l'arciduca Sigismondo.\nNel 1456, il vescovo Georg riusc\u00ec a mettere l'una contro l'altra le potenti dinastie trentine dei Lodron e dei Castelbarco. Sobillati dal vescovo, i fratelli Giorgio e Pietro Lodron occuparono quattro castelli di Giovanni Castelbarco: il Castelnuovo di Noarna, il Castello di Castellano, Castel Corno ed il Castello di Nomi.\nCastelnuovo e Castellano passarono sotto l'egida dei Lodron (nacque il ramo lagarino dei Lodron che govern\u00f2 fino al 1703 il Feudo di Castellano-Castelnuovo), mentre Castel Corno e Nomi tornarono alla diocesi tridentina.\nNel 1462, Hack cedette gli ultimi diritti giurisdizionali, ancora rimasti alla chiesa vescovile di Trento sul nucleo cittadino di Bolzano, all'arciduca Sigismondo.\nLa Regola Feudale di Predazzo.\nIl suo nome \u00e8 legato a un documento del 1447 nel quale concesse ai contadini di Predazzo un diritto di feudo. Gli abitanti del monte Vardabio in val di Fiemme furono investiti di questo diritto come era gi\u00e0 avvenuto in condizioni simili in epoche precedenti ai loro antenati."}
{"id": "3389992", "revid": "599013", "url": "https://it.wikipedia.org/wiki?curid=3389992", "title": "Carlo Vomiero", "text": "Carriera.\nGioca tre stagioni con il Padova di cui due in Serie A per un totale di 3 presenze e una in Serie B per un totale di 2 presenze. Debutta contro la Sampdoria nel 1959. L'ultima partita con il Padova la disputa invece contro il Brescia nel 1963."}
{"id": "3389993", "revid": "287204", "url": "https://it.wikipedia.org/wiki?curid=3389993", "title": "Sa\u0161a Starovi\u0107", "text": "Gioca nel ruolo di opposto nel ."}
{"id": "3390008", "revid": "300067", "url": "https://it.wikipedia.org/wiki?curid=3390008", "title": "Pallanuoto ai I Giochi asiatici", "text": "Il primo titolo asiatico della pallanuoto venne assegnato nel contesto dei\" I Giochi asiatici\", svoltisi a Nuova Delhi nel marzo 1951.\nNon venne disputato un vero e proprio torneo, in quanto parteciparono solo due formazioni: i padroni di casa dell'India e Singapore. Le due squadre si affrontarono in una gara unica al \"National Stadium Swimming Pool\".\nRisultato.\n11 marzo"}
{"id": "3390010", "revid": "1305772", "url": "https://it.wikipedia.org/wiki?curid=3390010", "title": "Premio Salone Internazionale del Libro", "text": "Il Premio Salone Internazionale del Libro \u00e8 un riconoscimento assegnato ogni anno dal Salone internazionale del libro di Torino a un autore di grande prestigio internazionale. Istituito nel 2009, viene assegnato a partire dal 2010.\nIl Premio rientra tra le iniziative del Parco Culturale Piemonte Paesaggio Umano, progetto promosso dalla Regione Piemonte e coordinato dalla Fondazione per il Libro, la Musica e la Cultura all'interno della cultura delle colline di Langhe, Roero e Monferrato."}
{"id": "3390011", "revid": "1442080", "url": "https://it.wikipedia.org/wiki?curid=3390011", "title": "Denver Open 1977 - Singolare", "text": "Il singolare del torneo di tennis Denver Open 1977, facente parte della categoria Grand Prix, ha avuto come vincitore Bj\u00f6rn Borg che ha battuto in finale Brian Gottfried 7-5, 6-2."}
{"id": "3390012", "revid": "155634", "url": "https://it.wikipedia.org/wiki?curid=3390012", "title": "Alan King Tennis Classic 1977 - Singolare", "text": "Il singolare del torneo di tennis Alan King Tennis Classic 1977, facente parte della categoria Grand Prix, ha avuto come vincitore Jimmy Connors che ha battuto in finale Ra\u00fal Ram\u00edrez 6-4, 5-7, 6-2."}
{"id": "3390013", "revid": "125057666", "url": "https://it.wikipedia.org/wiki?curid=3390013", "title": "Standard Chartered Bank", "text": "La Standard Chartered Bank \u00e8 una societ\u00e0 finanziaria internazionale con sede a Londra. \u00c8 una banca universale che fornisce servizi a privati, imprese e governi. Nonostante il fatto che abbia la propria sede centrale in Gran Bretagna, fino al 90% degli utili provengono dalle filiali in Asia, Africa e Medio Oriente.\nStandard Chartered opera in 70 paesi e impiega 80\u00a0000 dipendenti. Il gruppo bancario \u00e8 il risultato della fusione fra la \"Chartered Bank\" e la \"Standard Bank\".\nDal 2010 \u00e8 lo sponsor ufficiale del Liverpool Football Club.\nStoria.\nLa \"Chartered Bank of India, Australia and China\".\nLa Chartered Bank of India, Australia and China fu fondata in forma di societ\u00e0 per azioni a Karachi (allora nell'India britannica) nel 1843 in base alla concessione di una regia patente da parte della regina Vittoria.\nNel 1858 aprirono le prime filiali, a Calcutta, Bombay e Shanghai; nel 1859 vennero inaugurate quelle di Hong Kong e Singapore, seguite da quella di Karachi nel 1863. La \"Chartered Bank\" fu abile nello sfruttare l'espansione del traffico commerciale fra l'India e la Cina e gli altri territori britannici in Asia, nonch\u00e9 i profitti che potevano ottenersi finanziando i commerci fra l'Europa e l'Estremo Oriente. Perci\u00f2 rivaleggiava con le altre banche britanniche operanti nell'area: la \"Oriental Bank Corporation\", la \"Hong Kong and Shanghai Banking Corporation\" e la \"Mercantile Bank of India, London and China\".\nLa sede di Shanghai della \"Chartered Bank\" apr\u00ec nel 1858. Inizialmente si occupava specialmente di scontare e riscontare effetti relativi al commercio di oppio e cotone. Da tali attivit\u00e0 risultarono grossi profitti per la Banca. \nSuccessivamente la \"Chartered Bank\" divenne uno dei principali banchi d'emissione di Shanghai..\nNel 1859 la banca apr\u00ec una filiale anche a Hong Kong e una a Singapore. Nel 1861 la filiale di Singapore fu elevata ad agenzia. Dal 1862 la banca emette cartamoneta in dollari di Hong Kong, un privilegio che continua ad esercitare tuttora.\nCon l'apertura del canale di Suez nel 1869, ed il completamento della linea telegrafica fra l'India e l'Europa da Londra a Calcutta, e la sua successiva estensione alla Cina nel 1871 favor\u00ec la \"Chartered Bank\" nello sviluppo dei propri affari.\nL'espansione della Banca prosegu\u00ec nel nuovo secolo, con l'apertura di nuove agenzie. I traffici tradizionali della banca riguardavano il cotone da Bombay, l'indaco e il t\u00e8 da Calcutta, il riso dalla Birmania, lo zucchero da Giava, il tabacco da Sumatra, la canapa da Manila e la seta da Yokohama.\nNei primi anni del Novecento la Banca apr\u00ec rappresentanze a New York e Amburgo.\nNel 1927 la Banca acquis\u00ec la \"P&amp;O Bank\", che aveva agenzie a Colombo, Shanghai, Hong Kong, Singapore, e Canton.\nNel 1957 prese il controllo della \"Eastern Bank\", con la sua rete di agenzie a Aden, in Bahrain, in Libano, in Qatar e nella Costa della Tregua. Inoltre, la \"Chartered\" acquis\u00ec le filiali cipriote della \"Ionian Bank\".\nLa \"Standard Chartered Bank\".\nNel 1969 la \"Chartered Bank\" si fuse con la sudafricana \"Standard Bank\", dando vita alla Standard Chartered Bank. Il nuovo istituto decise di espandersi anche in Europa e negli Stati Uniti.\nNel 1986 la \"Lloyds Bank\" tent\u00f2 una scalata ostile al gruppo, ma fu sconfitta. In ogni modo, l'episodio spinse la \"Standard Chartered\" a trasformarsi, effettuando, fra l'altro, una serie di cessioni, in particolare delle proprie attivit\u00e0 negli USA e in Sudafrica. Cos\u00ec la \"Union Bank\" fu venduta alla \"T\u014dky\u014d Gink\u014d\" e la \"United Bank of Arizona\" alla \"Citicorp\".\nNel 1987 la \"Standard Chartered\" vendette le ultime partecipazioni che aveva nella sudafricana \"Standard Bank\", che da quel momento \u00e8 completamente separata.\nNel 1992 scoppi\u00f2 uno scandalo quando vari dipendenti della \"Standard Chartered\" di Mumbai furono accusati di aver illecitamente usato i depositi dei correntisti per operazioni speculative sul mercato borsistico. Le multe e le condanne provvisionali comminate dall'autorit\u00e0 bancaria indiana costarono alla Banca quasi 350\u00a0milioni di sterline, ovvero pi\u00f9 di un terzo del capitale sociale dell'epoca.\nNel 2004 \u00e8 stata fondata la controllata \"Standard Chartered (Hong Kong)\", che ha sostituito la capogruppo come banco d'emissione a Hong Kong.\nNello stesso anno la \"Standard Chartered Bank\" e il gruppo \"Jardine Matheson Holdings\" hanno preso il controllo della \"Bank Permata\": la banca indonesiana ha la seconda pi\u00f9 estesa rete di filiali del gruppo Standard Chartered.\nNel 2005 la Banca ha acquisito la \"Korea First Bank\", prevalendo sulla rivale HSBC. La banca coreana \u00e8 stata conseguentemente ribattezzata \"SC First Bank\".\nIl maggior azionista, Khoo Teck Puat, \u00e8 morto nel 2004; due anni dopo la finanziaria di stato di Singapore, la \"Temasek\", \u00e8 diventata la maggior azionista della Banca con il 11.55% comprato dagli eredi di Khoo Teck Puat.\nNel 2008 Standard Chartered PLC ha avuto il via libera per completare l'acquisto della \"American Express Bank Ltd\" (AEB) dalla \"American Express\" (AXP)\nNello stesso anno la \"Standard Chartered Bank (Hong Kong) Limited\" ha concluso un accordo per comprare il 100% di \"Cazenove Asia Limited\", una ditta asiatica di intermediazione borsistica, dalla \"J.P. Morgan Cazenove\"."}
{"id": "3390017", "revid": "1543377", "url": "https://it.wikipedia.org/wiki?curid=3390017", "title": "D\u00fcsseldorf Grand Prix 1977 - Singolare", "text": "Il singolare del torneo di tennis D\u00fcsseldorf Grand Prix 1977, facente parte della categoria Grand Prix, ha avuto come vincitore Wojciech Fibak che ha battuto in finale Ray Moore 6-1, 5-7, 6-2."}
{"id": "3390018", "revid": "726373", "url": "https://it.wikipedia.org/wiki?curid=3390018", "title": "Tre per tre", "text": "Tre per tre (\"Three's a Crowd\") \u00e8 una serie televisiva statunitense trasmessa originariamente sulla ABC dal 25 settembre 1984 al 9 aprile 1985. La serie \u00e8 uno spin-off della sitcom \"Tre cuori in affitto\", da cui preleva il personaggio di Jack Tripper, e il remake de \"Il nido di Robin\", a sua volta spin-off di \"Un uomo in casa.\"\nTrama.\nLa serie segue le vicende di Jack Tripper e Vicky Bradford, andati a convivere in un appartamento sopra il ristorante di Jack, il \"Jack's Bistro\", il cui proprietario altri non \u00e8 che James Bradford, il ricco padre di Vicky, il quale ha acquistato l'edificio. James non simpatizza per Jack e cerca costantemente di rovinare il rapporto tra lui e sua figlia.\nProduzione.\nIdeazione.\nInizialmente, i produttori esecutivi Ted Bergmann e Don Taffner hanno tentato di adattare la serie britannica \"Il nido di Robin\" senza John Ritter. \u00c8 stato abbozzato un pilota intitolato \"Byrd's Nest\", incentrato su un giovane uomo che vive con la sua fidanzata pi\u00f9 grande con il disappunto di suo padre, proprietario dell'edificio in cui abitano. La serie doveva essere uno spin-off di \"Tre cuori in affitto\" e un trampolino di lancio per Richard Kline, interprete di Larry Dallas. Successivamente, visto che l'ottava stagione di \"Tre cuori in affitto\" stava perdendo consensi e rendendosi conto che lo show ormai era anziano, la ABC decide di proseguire con lo sviluppo di una nuova serie intitolata \"Three's a Crowd\". I produttori hanno cercato di nascondere al cast che stavano realizzando uno spin-off ma accidentalmente Joyce DeWitt \u00e8 entrata nella stanza dove si stavano tenendo le audizioni per la parte di Vicki. Ci\u00f2 ha causato delle tensioni sul set tra John Ritter e i suoi colleghi, rimasti delusi dal fatto che sostanzialmente la serie sarebbe continuata senza di loro. Per Joyce DeWitt e Priscilla Barnes \u00e8 stato particolarmente difficile registrare i restanti episodi della stagione, poich\u00e9 entrambe le attrici sapevano che i loro personaggi sarebbero stati ritirati con la fine della serie. Tuttavia, Ritter e la Dewitt si sono riconciliati con la fine di \"Tre cuori in affitto\". A Don Knotts e a Richard Kline \u00e8 stato invece offerto un ruolo ricorrente ma entrambi gli attori hanno rifiutato, anche se Kline appare come guest star in un episodio. Suzanne Somers aveva intenzione di riprendere il ruolo di Chrissy Snow ma non \u00e8 stata accettata. La ABC ha deciso di attendere sei mesi prima della messa in onda dell'ultimo episodio in due parti di \"Tre cuori in affitto\", per poter cos\u00ec sfruttare la serie come trampolino di lancio per lo spin-off. Infatti, il primo episodio di \"Tre per Tre\" comincia esattamente dopo gli ultimi avvenimenti della serie madre.\nCancellazione.\nContrariamente all'originale inglese \"Il nido di Robin\", grande successo internazionale capace di eguagliare per durata la serie di partenza, \"Tre per tre\" \u00e8 durato una sola stagione. Al pari dell'altro spin-off, \"I Roper\", gli ideatori non sono stati in grado di sfruttare il successo di partenza di \"Tre cuori in affitto\". Rispetto alla serie precedente, gli ascolti della prima stagione non erano soddisfacenti ma contemporaneamente nemmeno cos\u00ec drastici da portare lo show alla cancellazione. La ABC era incerta se ordinare la realizzazione di una seconda stagione o meno. John Ritter ha dichiarato che non sarebbe tornato sul set se la rete avesse ordinato degli episodi di prova e non un'intera stagione. Alla fine, l'emittente ha deciso di comprare dalla NBC \"Il mio amico Arnold\" e produrre un'ottava stagione piuttosto che rinnovare \"Tre per Tre\"."}
{"id": "3390025", "revid": "6923", "url": "https://it.wikipedia.org/wiki?curid=3390025", "title": "Paola Nazzaro", "text": "Biografia.\nPaola Nazzaro ha conseguito il diploma di \"Maestra d'Arte Applicata\" e la laurea in Sociologia della Moda e del Costume. A diciassette anni si \u00e8 trasferita a Roma per studiare all'Accademia di Costume e di Moda. Durante il primo anno di accademia ha lavorato con la casa Fendi come disegnatrice di moda per le \"Fendissime\". Negli anni successivi ha collaborato anche con Lancetti, Testa, Nazareno Gabrielli e Valentino.\nNegli stessi anni ha lavorato come attrice per il cinema e il teatro. Prima con Vern Schroeder e Antonio Salines in \"Concilio d'amore\", poi con Federico Fellini, nel film \"Intervista\".\nDurante i suoi studi in accademia ha firmato i suoi primi lavori a teatro come scenografa e costumista e ha partecipato come assistente al programma \"Quelli della notte\" di Renzo Arbore.\nNegli anni successivi ha firmato per la Rai programmi come \"La Tv delle ragazze\" e \"Scusate l'interruzione\". Per il cinema ha firmato i costumi di \"Chi c'\u00e8 c'\u00e8\" di Piero Natoli. Successivamente ha realizzato i costumi della prima serie di \"Un posto al sole\".\nRitornata al cinema ha firmato i costumi del western \"Jonathan degli orsi\" con Franco Nero e di fiction come \"Le ragazze di piazza di Spagna\". Negli anni successivi si \u00e8 dedicata al mondo della fiction firmando, tra gli altri, i costumi di \"Una vita a quattro zampe\" con Lino Banfi, \"Un prete tra noi\", con Massimo Dapporto. Successivamente \"Una vita in regalo\" con Luca Barbareschi.\nDal 2004 \u00e8 tornata ad occuparsi di moda, creando due collezioni di moda femminile.\nAlla fine del 2007, alcuni costumi e bozzetti di Paola Nazzaro sono stati esposti alla Mostra Internazionale del Costume e Scenografia \"Cinema, come nasce un sogno\".\nIl 26 settembre 2009 \u00e8 stata premiata dal comune di Avellino per essersi distinta nella sua carriera di costumista e scenografa.\nDopo un periodo dedicato alla moda \u00e8 tornata al suo ruolo di costumista: \"Tutti al mare\" di Matteo Cerami, \"La farfalla granata\" di Paolo Poeti, \"L'aquilone di Claudio\" di Antonio Centomani.\nNegli ultimi anni si \u00e8 specializzata nella ricerca e selezione degli sponsor e nella ricerca e selezione di investitori interessati a valorizzare i loro marchi attraverso il product placement.\nNel 2012 ha pubblicato, per Edizioni Progetto Cultura, il libro \"Carezze, Korazze &amp; Skizzi di Vita\", poesie, racconti e disegni di vita, con prefazione di Dario Salvatori e Italo Moscati, libro ispirato anche alla sua esperienza nella trasmissione \"Lady Burlesque\"."}
{"id": "3390029", "revid": "1442080", "url": "https://it.wikipedia.org/wiki?curid=3390029", "title": "Berlin Open 1977 - Singolare", "text": "Il singolare del torneo di tennis Berlin Open 1977, facente parte della categoria Grand Prix, ha avuto come vincitore Paolo Bertolucci che ha battuto in finale Ji\u0159\u00ed H\u0159ebec 6-4 5-7 4-6 6-2 6-4."}
{"id": "3390040", "revid": "767487", "url": "https://it.wikipedia.org/wiki?curid=3390040", "title": "Superseven chiama Cairo", "text": "Superseven chiama Cairo \u00e8 un film del 1965, diretto da Umberto Lenzi.\nTrama.\nSulle tracce di un nuovo preparato metallico radioattivo nascosto in una cinepresa si trovano l'agente segreto britannico Superseven accompagnato da Denise, commessa del negozio dove \u00e8 stata venduta la cinepresa e Alex capo di una organizzazione criminale."}
{"id": "3390044", "revid": "599013", "url": "https://it.wikipedia.org/wiki?curid=3390044", "title": "Aleksandar Dragovi\u0107", "text": "Biografia.\nDragovi\u0107 \u00e8 nato in Austria da genitori di origine serba.\nCaratteristiche tecniche.\n\u00c8 un difensore centrale forte fisicamente, aggressivo e bravo in fase realizzativa su palla inattiva. Pu\u00f2 giocare anche da mediano.\nCarriera.\nClub.\nAustria Vienna e Basilea.\nDopo esser cresciuto nell'Austria Vienna, approda per 1 milione di euro al dove vince il campionato svizzero alla fine della sua seconda stagione nella citt\u00e0 renana.\nDinamo Kiev.\nIl 26 luglio 2013 passa a titolo definitivo agli ucraini della per 9 milioni di euro. In tre stagioni con la squadra di Kiev, vince 2 Campionati ucraini e una Coppa d'Ucraina.\nBayer Leverkusen e prestito al Leicester City.\nIl 23 agosto 2016 si trasferisce ai tedeschi del per 18 milioni di euro, con cui firma un contratto quinquennale.\nIl 31 agosto 2017 si trasferisce in prestito al Leicester City. Il debutto in Premier League arriva solamente il 26 dicembre nella sconfitta per 2-1 contro il Watford, partendo titolare e venendo rimpiazzato al 74' da Demarai Gray. Nel girone di ritorno trova pi\u00f9 spazio, ma arriva a disputare solo 11 presenze durante la stagione, indi per cui a fine anno fa ritorno al Bayer Leverkusen. Al termine della stagione 2020-2021, dopo non aver rinnovato il contratto con il club rossonero, chiude la sua esperienza in Germania dopo aver collezionato 106 presenze e 4 reti in tutte le competizioni.\nStella Rossa.\nIl 26 maggio 2021 viene ufficializzato il suo acquisto da parte della .\nNazionale.\nDebutta con la nazionale maggiore austriaca il 6 giugno 2009 nella sconfitta per 1-0 contro la Serbia. Il 18 novembre 2014 segna la sua prima rete con l'Austria nell'amichevole persa 2-1 contro il Brasile.\nViene convocato per gli Europei 2016 in Francia, rivelandosi protagonista in negativo per la sua nazionale facendosi espellere nella partita persa 2-0 contro l'Ungheria e sbagliando un rigore nella partita decisiva per la qualificazione agli ottavi persa 2-1 contro l'Islanda.\nStatistiche.\nPresenze e reti nei club.\n\"Statistiche aggiornate al 17 agosto 2021.\""}
{"id": "3390051", "revid": "599013", "url": "https://it.wikipedia.org/wiki?curid=3390051", "title": "Mario Gaspar", "text": "Caratteristiche tecniche.\n\u00c8 un terzino destro, che pu\u00f2 agire anche sulla fascia destra a centrocampo, dotato di una buona corsa e grande agilit\u00e0, abile nella fase difensiva, possiede inoltre un buon tiro dalla distanza.\nCarriera.\nClub.\nMario Gaspar \u00e8 cresciuto nelle giovanili del Villarreal, per il quale ha giocando in tutte le categorie minori.\nDal 2008 al 2011, si \u00e8 messo a disposizione di Juan Carlos Garrido, tecnico della Villarreal B. Nella seconda squadra ha disputato 85 gare senza mai andare a segno. In precedenza aveva militato per il Villarreal C, ottenendo 15 presenze e una rete.\nIl 15 marzo 2009, all'et\u00e0 di 18 anni, ha fatto il suo debutto in Primera Divisi\u00f3n, la massima serie spagnola, esordendo al Vicente Calder\u00f3n nella gara persa per 3-2 contro il Atletico Madrid. In quell'occasione Manuel Pellegrini lo sostitu\u00ec a Giuseppe Rossi al 66\u00ba minuto di gioco.\nDal settembre 2010 \u00e8 stato aggregato all'organico della prima squadra dove ha ritrovato Juan Carlos Garrido cui il club ha affidato la guida della squadra principale. Ha disputato la prima gara in campionato avanti ai suoi tifosi il 24 ottobre 2010 all'El Madrigal vincendo 2-0 contro l'Atletico Madrid. Attualmente \u00e8 il capitano del Submarino\nAmarillo.\nNazionale.\nVanta tredici presenze e due reti con la Spagna Under-19 una presenza con la Spagna Under-20 e una nella Spagna Under-21.\nIl 12 ottobre 2015 fa il suo debutto ufficiale con la nazionale maggiore nella gara di Kiev, giocando da titolare e segnando all'esordio con un preciso colpo di testa, nella partita valida per le Qualificazioni al campionato europeo di calcio 2016, contro l' e risultatosi decisivo nella vittoria esterna delle \"furie rosse\". Si ripete nuovamente, il 13 novembre seguente, contro l' in amichevole, segnando un fantastico goal in acrobazia.\nStatistiche.\nPresenze e reti nei club.\n\"Statistiche aggiornate all'2 novembre 2021.\""}
{"id": "3390054", "revid": "599013", "url": "https://it.wikipedia.org/wiki?curid=3390054", "title": "Hans Rohde", "text": ""}
{"id": "3390055", "revid": "599013", "url": "https://it.wikipedia.org/wiki?curid=3390055", "title": "Oscar Frey", "text": "Carriera.\nInizi\u00f2 la carriera nell', che lasci\u00f2 per andare a giocare in Italia tra le file del . Nel 1903 va in Francia per giocare nel .\nDopo aver giocato nell', nel 1905 ritorna in Italia per militare nella squadra riserve della , che in quell'anno si aggiudic\u00f2 la Seconda Categoria.\nNel 1906 passa alla , prima di tornare nel 1907 a Torino per giocare con la maglia del , disputando solo incontri amichevoli a causa dell'autosospensione del club \"granata\" dal campionato per il divieto di schierare calciatori stranieri imposto dalla FIF.\nNel 1908 fece il suo ritorno alla , esordendo in prima squadra il 10 gennaio 1909 contro il nel derby della Mole in una sconfitta per 1-0, mentre la sua ultima partita fu contro il il 27 novembre 1910 in un pareggio per 1-1. In sei stagioni \"bianconere\" collezion\u00f2 11 presenze e 5 reti."}
{"id": "3390058", "revid": "125626564", "url": "https://it.wikipedia.org/wiki?curid=3390058", "title": "Nessuno mi pu\u00f2 giudicare (film 2011)", "text": "Nessuno mi pu\u00f2 giudicare \u00e8 un film del 2011 diretto da Massimiliano Bruno, con Paola Cortellesi, Raoul Bova e Rocco Papaleo.\nHa vinto a sorpresa il Nastro d'argento alla migliore commedia battendo i due campioni d'incasso stagionali \"Benvenuti al Sud\" e \"Che bella giornata\".\nTra gli altri attori vi sono Anna Foglietta, Caterina Guzzanti, Massimiliano Bruno e Giovanni Bruno nella sua prima apparizione cinematografica.\nIl film, che segna l'esordio da regista di Massimiliano Bruno, incassa complessivamente euro.\nTrama.\nL'arrogante Alice vive in una bella villetta del Circeo (nel film non viene mai citata Roma nord ma solo la villetta al Circeo) con il marito Pietro, un figlio di 9 anni, Filippo, e tre domestici extracomunitari. La sua vita pare un sogno ma in breve si riveler\u00e0 l'esatto contrario: il marito, imprenditore nel ramo dei sanitari, muore improvvisamente in un incidente stradale e il suo avvocato le riferisce che Pietro l'ha lasciata piena di debiti. Da qui il mondo crolla addosso alla donna: deve licenziare i domestici e vendere la casa, dopodich\u00e9 si stabilisce in un minuscolo appartamento al Quarticciolo, indicatole dal suo ex domestico Aziz. La vendita della villa, per\u00f2, non basta a far fronte ai debiti e se Alice entro un anno non pagher\u00e0 l'esorbitante cifra rimasta, perder\u00e0 l'affidamento di Filippo.\nCos\u00ec Alice decide di contattare Eva, un'escort incontrata poco tempo prima a una festa. Lo scopo di Alice \u00e8 quello di guadagnare molto danaro in poco tempo e quindi, suo malgrado, intraprende la carriera di escort, guidata da Eva: dopo un certo imbarazzo iniziale, il metodo comincia a funzionare e Alice, sotto lo pseudonimo di Morena, pu\u00f2 gradualmente ripianare i suoi debiti; nel frattempo il suo rapporto con gli extracomunitari del vicinato migliora, sulla scia del figlio che li trova simpatici e piacevoli.\nNel quartiere la donna conosce Giulio, amico di Aziz e gestore di un internet point, innamorandosene. Tuttavia, la sua professione di escort costituisce un serio ostacolo alla loro storia d'amore, per cui Alice pensa di nascondergli la verit\u00e0 e raccontargli di lavorare in un negozio di abbigliamento sportivo. La scusa pare funzionare, fin quando Giulio non scopre Alice ed Eva ad una festa di addio al celibato di un suo conoscente: sentendosi tradito, decide di lasciarla.\nA risolvere la situazione penser\u00e0 Eva (che riveler\u00e0 ad Alice di chiamarsi Fabiana), fino a quel momento cinica e materialista: si presenta a Giulio, che \u00e8 ormai prossimo a chiudere il locale a causa dei debiti contratti col locatore dell'immobile e gli offre un assegno; Giulio inizialmente rifiuta i soldi ma Eva lo persuade ad accettare, facendogli capire che, se Alice ha fatto ci\u00f2, lo ha fatto unicamente per necessit\u00e0. A questo punto Alice, saldati tutti i debiti, pu\u00f2 lasciare la carriera di escort e continuare in serenit\u00e0 la sua storia d'amore con Giulio, trovando intanto lavoro come cameriera in un ristorante giapponese."}
{"id": "3390062", "revid": "767487", "url": "https://it.wikipedia.org/wiki?curid=3390062", "title": "Aki Schmidt", "text": "Carriera.\nGioc\u00f2 nel Borussia Dortmund, con cui vinse due campionati tedeschi nel 1957 e nel 1963, una Coppa di Germania nel 1965 ed una Coppa delle Coppe l'anno seguente. Divenne poi allenatore e vinse un'altra Coppa di Germania con i Kickers Offenbach."}
{"id": "3390063", "revid": "1442080", "url": "https://it.wikipedia.org/wiki?curid=3390063", "title": "Swedish Open 1977 - Singolare", "text": "Il singolare del torneo di tennis Swedish Open 1977, facente parte della categoria Grand Prix, ha avuto come vincitore Corrado Barazzutti che ha battuto in finale Bal\u00e1zs Tar\u00f3czy 7-6, 6-7, 6-2."}
{"id": "3390068", "revid": "1305772", "url": "https://it.wikipedia.org/wiki?curid=3390068", "title": "Luxardo", "text": ""}
{"id": "3390072", "revid": "1442080", "url": "https://it.wikipedia.org/wiki?curid=3390072", "title": "Swiss Open Gstaad 1977 - Singolare", "text": "Il singolare del torneo di tennis Swiss Open Gstaad 1977, facente parte della categoria Grand Prix, ha avuto come vincitore Jeff Borowiak che ha battuto in finale J-F Caujolle 2-6, 6-1, 6-3."}
{"id": "3390074", "revid": "830939", "url": "https://it.wikipedia.org/wiki?curid=3390074", "title": "Roberto Lerici (editore)", "text": "Biografia.\nCome editore, fonda nel 1956, con Aldo Rosselli (nipote di Nello) la casa editrice Lerici, che diriger\u00e0 sino al 1967. Ha tradotto le \"Liriche\" di Orazio (Milano, Lerici, 1957), \u00e8 autore di un \"Racconto\" (Milano, All'insegna del pesce d'oro, 1964) e ha curato, con Giuseppe Tedeschi, le \"Opere poetiche\" di Lorenzo Calogero (Milano, Lerici, 1962-1966).\nCome autore di teatro scrive nel 1964 \"La storia di Sawney Bean\" (Milano, Lerici, 1964) per l'interpretazione di Carmelo Bene. Nel 1966, con \"Il gioco dei quattro cantoni\", presentato alla Biennale di Venezia, comincia a collaborare con Carlo Quartucci, con il quale realizzer\u00e0 una ventina di spettacoli tra cui \"Maijakovskij e compagni alla rivoluzione d'ottobre \" (1967) e \"Il lavoro teatrale\" (1969), \"Funerale\" (1982).\nNel 1969 inizia a collaborare con la Compagnia del Teatro Belli di Antonio Salines, per il quale scriver\u00e0, tra l'altro, \"L'educazione parlamentare\" (1972), \"Pranzo di famiglia\" (1973) e le \"Memorie di un pazzo\" (1984).\nDal 1972 inizia a lavorare per la RAI collaborando con Antonello Falqui alla realizzazione di variet\u00e0 televisivi, tra cui \"Milleluci\" con Mina e Raffaella Carr\u00e0, \"...E adesso andiamo a incominciare\", con Gabriella Ferri ed i Pandemonium, e \"Fatti e fattacci\" con Ornella Vanoni e Gigi Proietti. Insieme con quest'ultimo scrive i testi per una serie di \"One-Man-Show\", tra cui il fortunato \"A me gli occhi please\".\nTra la fine degli anni settanta e l'inizio dei novanta scrive anche, tra le altre cose, testi per Aldo Trionfo e Lucia Poli e sceneggiature per Tinto Brass (\"Dropout\") e Franco Rossi (\"Come una rosa al naso\")."}
{"id": "3390078", "revid": "767487", "url": "https://it.wikipedia.org/wiki?curid=3390078", "title": "Grace Bolen", "text": "Ci sono pervenute quattro sue composizioni, in stile ragtime, di cui \"The Smoky topaz\" \u00e8 la pi\u00f9 conosciuta.\nLa Bolen morir\u00e0 nel 1974, all'et\u00e0 di 89 anni.\nComposizioni ordinate cronologicamente.\n1898\n1899\n1901"}
{"id": "3390079", "revid": "188116", "url": "https://it.wikipedia.org/wiki?curid=3390079", "title": "Gianni Roberti", "text": ""}
{"id": "3390091", "revid": "770634", "url": "https://it.wikipedia.org/wiki?curid=3390091", "title": "Stato libero di Lippe", "text": "Lo Stato libero di Lippe (in tedesco: \"Freistaat Lippe\") fu uno Stato della Germania dal 1918 al 1947 formatosi durante la Repubblica di Weimar. La capitale era Detmold.\nStoria.\nLo Stato libero di Lippe si form\u00f2 dopo la fine del Principato di Lippe dovuta al crollo della monarchia in Germania a seguito della rivoluzione per la fine della prima guerra mondiale nel 1918.\nDopo la fine della seconda guerra mondiale, lo Stato di Lippe venne completamente restaurato dopo che il governo nazista, solo \"de facto\" ne aveva eliminato l'autonomia. La situazione rimase tale dal 1945 al 1947 quando l'amministrazione britannica che gestiva quest'area della Germania occupata dagli Alleati incorpor\u00f2 lo Stato di Lippe nel nuovo Land della Renania Settentrionale-Vestfalia, che era stato creato gi\u00e0 tre mesi prima. Gli inglesi avevano molte basi militari nell'area occupata, di cui una significativa era posta proprio nello Stato di Lippe."}
{"id": "3390095", "revid": "767487", "url": "https://it.wikipedia.org/wiki?curid=3390095", "title": "David McLean (calciatore 1890)", "text": "Carriera.\nInizi\u00f2 la carriera in patria, vincendo con il Celtic la Glasgow Cup nel 1907 e il campionato scozzese nel 1909. Gioc\u00f2 poi nel campionato inglese con Preston North End, Sheffield Wednesday e Bradford. Fu capocannoniere della massima serie inglese nel 1912 (a pari merito con Harry Hampton e George Holley) e nel 1913."}
{"id": "3390096", "revid": "118044806", "url": "https://it.wikipedia.org/wiki?curid=3390096", "title": "Watson (intelligenza artificiale)", "text": "Watson \u00e8 un sistema di intelligenza artificiale, in grado di rispondere a domande espresse in un linguaggio naturale, sviluppato all'interno del progetto DeepQA di IBM a cura del team di ricerca diretto da David Ferrucci. Il nome \u00e8 stato scelto in onore del primo presidente dell'IBM Thomas J. Watson.\nNel febbraio 2013, IBM ha annunciato che la prima applicazione commerciale del sistema software Watson sar\u00e0 nella gestione delle decisioni nel trattamento del cancro ai polmoni al Memorial Sloan-Kettering Cancer Center, in collaborazione con la compagnia di assicurazioni sanitarie WellPoint.\nPanoramica generale.\nWatson \u00e8 un sistema computerizzato in grado di rispondere a domande (\"Question answering computing system\") costruito da IBM. IBM lo descrive come un'applicazione avanzata di elaborazione del linguaggio naturale, recupero delle informazioni, rappresentazione della conoscenza, ragionamento automatico, e tecnologie di apprendimento automatico nel campo dell'\"open domain question answering\" (letteralmente, risposte a domande a dominio aperto, cio\u00e8 senza restrizioni sull'argomento) costruito sulla base di DeepQA, tecnologia IBM per la formulazione di ipotesi, raccolta massiva di controprove, analisi e scoring (capacit\u00e0 di raggiungere un obiettivo).\nSoftware.\nWatson utilizza il software della IBM DeepQA, e il framework Apache UIMA. Il sistema \u00e8 stato programmato in diversi linguaggi, come Java, C++ e Prolog, e gira su un sistema SUSE Linux Enterprise Server 11 utilizzando Apache Hadoop come framework per il calcolo distribuito.\nHardware.\nIl sistema \u00e8 ottimizzato per gestire il carico di lavoro richiesto per generare ipotesi, riconoscere la massima evidenza e analizzare dati, integrando processori POWER7 estremamente parallelizzati.\nWatson \u00e8 composto da una griglia di novanta server IBM Power 750, ciascuno dei quali \u00e8 equipaggiato con un processore POWER7 ad otto core da 3.5\u00a0GHz, con quattro threads per core. In totale, il sistema ha 2880 thread di processori POWER7, e 16 terabytes di RAM.\nSecondo John Rennie, Watson pu\u00f2 analizzare 500GB, equivalenti ad un milione di libri, ogni secondo. Il progettista e consulente IBM Tony Pearson ha stimato i costi dell'hardware di Watson in tre milioni di dollari. Tuttavia le sue prestazioni di 80 TeraFLOPs non sono sufficienti per farlo entrare nella lista dei Top 500 supercomputers. Rennie ha spiegato anche che i dati per partecipare al gioco erano stati memorizzati nella RAM di Watson, dal momento che i dischi rigidi sarebbero risultati troppo lenti.\nStoria.\nDopo la vittoria a scacchi di Deep Blue contro il campione Garry Kasparov nel 1997, IBM \u00e8 rimasta a caccia di nuove sfide. Nel 2004, il responsabile delle ricerche di IBM, Charles Lickel, dopo una cena con i colleghi ha notato che nel ristorante dove avevano cenato vi era un profondo silenzio. Scopr\u00ec subito la causa: Ken Jennings era nel bel mezzo della sua 74\u00aa partita a Jeopardy!, e praticamente l'intera utenza del ristorante era incollata davanti alla televisione, nel mezzo della cena, per seguire il campione. Intrigato dall'idea del quiz televisivo come possibile sfida per la IBM, Lickel ha parlato dell'idea, e nel 2005 il responsabile esecutivo delle ricerche IBM, Paul Horn ha scommesso sull'idea di Lickel, lanciando nel suo dipartimento l'idea di giocare a Jeopardy! con un sistema IBM. All'inizio, Horn ebbe difficolt\u00e0 a trovare membri dello staff che volessero lanciarsi in una sfida ben pi\u00f9 complicata rispetto al gioco degli scacchi, privo di parole, poi David Ferrucci accett\u00f2 l'offerta.\nIn una sfida organizzata dal governo degli Stati Uniti, il predecessore di Watson, un sistema chiamato Piquant, fu in grado di rispondere correttamente solo al 35% delle domande, e impiegava per ciascuna diversi minuti. Per vincere la sfida, Watson avrebbe dovuto rispondere in non pi\u00f9 di pochi secondi e allo stesso tempo le domande poste dal quiz televisivo non si sarebbero pi\u00f9 dovute ritenere impossibili da risolvere.\nNei test iniziali effettuati nel 2006 da David Ferrucci, a Watson furono date 500 domande dalle precedenti edizioni del quiz televisivo. Mentre il miglior concorrente umano aveva dato le risposte in met\u00e0 del tempo e aveva risposto correttamente al 95% dei quesiti, la prima versione di Watson riusciva solo a dare il 15% di risposte corrette. Durante il 2007, fu formato un team di 15 persone con l'obiettivo di risolvere il problema in un tempo compreso fra tre e cinque anni. Nel 2008, i ricercatori hanno dichiarato che Watson avrebbe potuto competere con i campioni umani di Jeopardy. \n2010.\nA febbraio del 2010 Watson poteva gi\u00e0 battere i concorrenti di Jeopardy.\nNonostante il sistema sia stato principalmente un lavoro della IBM, hanno collaborato studenti dal Rensselaer Polytechnic Institute, Carnegie Mellon University, University of Massachusetts Amherst, University of Southern California's Information Sciences Institute, University of Texas at Austin, Massachusetts Institute of Technology e Universit\u00e0 di Trento, cos\u00ec come studenti del New York Medical College.\nWatson, nel febbraio 2011, ha partecipato a tre episodi del quiz televisivo Jeopardy!, sconfiggendo i suoi avversari umani, nell'unico scontro uomo-macchina della storia dello show. Nei tre episodi, trasmessi dal 14 al 16 febbraio, Watson ha sconfitto Brad Rutter, noto come il campione che ha vinto pi\u00f9 denaro partecipando a Jeopardy!, e Ken Jennings, detentore del record di permanenza nello show. Watson ha costantemente surclassato i suoi avversari umani quanto a rapidit\u00e0 di prenotazione della risposta, ma ha avuto qualche difficolt\u00e0 con alcune categorie di domande, specialmente quelle con indizi corti che contenevano poche parole. Per ogni indizio, le tre risposte pi\u00f9 probabili di Watson venivano mostrate sullo schermo televisivo. Watson aveva accesso a 200 milioni di pagine di contenuti, strutturati e non, incluso il testo completo di Wikipedia, con un'occupazione di 4 terabytes di spazio disco. Durante il gioco, Watson non era connesso a internet. Watson ha ricevuto il primo premio di un milione di dollari, mentre Ken Jennings e Brad Rutter hanno ricevuto rispettivamente 300.000$ e 200.000$. Jennings e Rutter si sono impegnati a donare met\u00e0 delle loro vincite in beneficenza, mentre IBM ha diviso le vincite di Watson tra due associazioni benefiche, World Community Grid e World Vision.\nIl filosofo John Searle sostiene che Watson, nonostante le sue impressionanti capacit\u00e0, non possa realmente pensare. Attingendo dal suo esperimento mentale della stanza cinese, Searle dichiara che Watson, come altri elaboratori computazionali, \u00e8 capace solo di manipolare simboli, ma non ha la capacit\u00e0 di comprendere il significato di questi simboli.\nApplicazioni correnti e future.\nSecondo l'IBM, l'obiettivo \u00e8 quello di avere computer in grado di interagire nel linguaggio naturale con gli uomini attraverso una vasta gamma di applicazioni e processi, capendo le domande poste dagli esseri umani e fornire risposte in un linguaggio comprensibile da essi.\nIl consulente generale della IBM, Robert C. Weber, ha proposto l'utilizzo di Watson in ricerche legali. L'azienda intende utilizzare Watson anche in altri campi con un gran numero di informazioni, come telecomunicazioni, servizi finanziari e scelte di governo.\nWatson \u00e8 basato su server IBM Power 750 disponibili in commercio da febbraio 2010. IBM sta pensando anche di lanciare sul mercato l'applicativo DeepQA con un prezzo di milioni di dollari, che riflette il prezzo di un milione di dollari necessario per acquistare un server che soddisfa i requisiti minimi per l'esecuzione di Watson. IBM si aspetta che il prezzo scenda sostanzialmente entro un decennio grazie ai miglioramenti tecnologici.\nNel 2013 \u00e8 stato annunciato che tre aziende stavano lavorando con la IBM per creare programmi integranti la tecnologia Watson. Fluid sta sviluppando un'applicazione per venditori, chiamata \"The North Face\", progettata per fornire consigli ai clienti in rete. Welltok sta sviluppando un applicativo per dare consigli alle persone su come migliorare la loro salute. MD Buyline sta sviluppando un'applicazione per consigliare le istituzioni mediche nelle decisioni relative all'acquisto di equipaggiamenti.\nA novembre 2013 IBM ha annunciato che avrebbe reso le API di Watson disponibili per i fornitori di applicazioni software, consentendogli di progettare applicativi e servizi integrati con le capacit\u00e0 di Watson. Al momento circa 800 organizzazioni e singoli individui hanno firmato un contratto con IBM per la creazione di applicazioni che possono utilizzare la piattaforma Watson.\nIl 30 gennaio 2013 \u00e8 stato annunciato che il Rennsselaer Polytechnic Institute avrebbe ricevuto una versione successiva di Watson, disponibile per studenti e ricercatori. Nell'estate del 2013, la Rennsselaer \u00e8 stata la prima universit\u00e0 ad aver ricevuto l'elaboratore Watson.\nIl 6 febbraio 2014, IBM ha annunciato un piano di investimenti di 100 milioni di dollari in un progetto decennale per l'utilizzo di Watson e di altre tecnologie IBM per aiutare i paesi dell'Africa per risolvere i problemi di sviluppo, cominciando con la salute e l'educazione.\nIl 3 giugno 2014, tre nuovi partner del Watson Ecosystem sono stati scelti tra oltre 400 idee di business inviati da squadre provenienti da 18 industrie di 43 paesi. \"Queste luminose e intraprendenti organizzazioni hanno scoperto strade innovative per applicare Watson che possono portare a grandi benefici nel buisiness\", ha dichiarato Steve Gold, vice presidente dell'IBM Watson Group. I vincitori sono Majestyk Apps, con la loro piattaforma educativa adattiva, FANG (Friendly Antropomorphic Networked Genome), Red Ant con il loro istruttore per vendite al dettaglio e GenieMD, con il loro servizio di consigli medici.\nIl 9 luglio 2014 i Genesys Telecommunications Laboratories hanno annunciato il piano di integrare Watson per migliorare l'esperienza utente della loro piattaforma, citando che la quantit\u00e0 dei dati degli utenti da analizzare \u00e8 esageratamente grande.\nWatson \u00e8 stato integrato con database come la rivista Bon App\u00e9tit per creare una piattaforma per la generazione di ricette.\nWatson \u00e8 stato utilizzato da Decibel, una startup per la scoperta della musica, nella sua app MusicGeek che utilizza il supercomputer per fornire raccomandazioni musicali ai suoi utenti. L'intelligenza artificiale di Watson ha riscosso interesse anche nell'industria ospedaliera. GoMoment utilizza Watson per il suo programma Rev1, che fornisce allo staff degli hotel dei metodi per rispondere rapidamente alle domande degli ospiti. Arria NLG ha programmato un'applicazione che aiuta le compagnie energetiche a restare nei limiti dei regolamenti, rendendo pi\u00f9 semplice ai dirigenti di dare senso alle centinaia di pagine di linguaggio specialistico tecnico e legale. Watson \u00e8 utilizzato anche come chatterbot per consentire ai giocattoli di conversare con i bambini.\nSanit\u00e0.\nNell'ambito sanitario, il linguaggio naturale di Watson, la generazione di ipotesi, e le capacit\u00e0 di apprendimento basate sull'evidenza ne consentono l'utilizzo come sistema di supporto per le decisioni cliniche, ad utilizzo del personale medico.\nPer aiutare i medici nel trattamento dei loro pazienti, non appena un dottore pone una domanda al sistema specificando i sintomi e gli altri fattori correlati, Watson prima elabora l'informazione per identificare le parti pi\u00f9 importanti, poi elabora i dati del paziente per trovare fatti rilevanti nella storia medica ed ereditaria del paziente, in seguito esamina i dati disponibili dalle fonti per formulare e testare ipotesi, e infine fornisce una lista di raccomandazioni individualizzate e classificate per livello di evidenza.\nLe sorgenti di dati che Watson utilizza per le analisi possono includere linee guida di trattamenti, registri medici elettronici, annotazioni dei dottori e degli infermieri, materiali di ricerca, studi clinici, articoli di riviste e informazioni sul paziente.\nDal 2011 IBM sta collaborando con diverse cliniche americane per l'utilizzo di Watson come assistente decisionale per il personale medico, sfruttando le sue capacit\u00e0 di analisi di dati.\nIBM Watson Group.\nIl 9 gennaio 2014 IBM ha annunciato la creazione di una serie di business legati a Watson, diretti dal vice presidente Micheal Rhodin. IBM Watson Group avr\u00e0 quartiergenerali nella New York's Silicon Alley e dar\u00e0 lavoro a 2000 persone, con un investimento della IBM di un miliardo di dollari. Watson Group svilupper\u00e0 tre nuovi servizi operanti in rete: Watson Discovery Advisor, Watson Analytics e Watson Explorer.\nWatson Discovery Advisor si focalizzer\u00e0 su progetti di ricerca e sviluppo in campo farmaceutico e biotecnologico. Watson Analytics si concentrer\u00e0 sulla visualizzazione dei Big Data e sulla risposta a domande poste in linguaggio naturale dagli utenti aziendali, e Watson Explorer aiuter\u00e0 le aziende ad analizzare le statistiche degli utenti e condividere le analisi basate sui dati pi\u00f9 facilmente.\nL'azienda sta anche lanciando un fondo di 100 milioni di dollari per incentivare lo sviluppo di applicazioni \"cognitive\". Il CEO dell'IBM Virginia Rometty ha dichiarato che vuole che Watson generi entrate di 10 miliardi di dollari nei prossimi dieci anni."}
{"id": "3390097", "revid": "144796", "url": "https://it.wikipedia.org/wiki?curid=3390097", "title": "Principato di Lippe", "text": ""}
{"id": "3390099", "revid": "287204", "url": "https://it.wikipedia.org/wiki?curid=3390099", "title": "Leon (Messico)", "text": ""}
{"id": "3390101", "revid": "599013", "url": "https://it.wikipedia.org/wiki?curid=3390101", "title": "Helge Karlsen", "text": "Carriera.\nClub.\nKarlsen gioc\u00f2 per il Brann dal 1967 al 1979. Totalizz\u00f2 237 incontri con la maglia della squadra, di cui 180 soltanto nelle partite di campionato. Vinse due edizioni della Norgesmesterskapet, con il Brann. Fu immortalato nella canzone sul Brann di Ove Thue, intitolata \"Vi \u00e8 de beste\".\nNazionale.\nKarlsen gioc\u00f2 35 partite per la , senza mai andare in rete. Debutt\u00f2 il 21 giugno 1973, giocando da titolare nella sconfitta per uno a zero contro la ."}
{"id": "3390102", "revid": "767487", "url": "https://it.wikipedia.org/wiki?curid=3390102", "title": "Attentato ai tre grandi", "text": "Attentato ai tre grandi \u00e8 un film del 1967 diretto da Umberto Lenzi.\nTrama.\n1942. Durante la seconda guerra mondiale, un commando composto da cinque militari tedeschi si reca in Marocco, nel tentativo di uccidere Churchill e gli altri partecipanti alla Conferenza di Casablanca (Roosevelt e De Gaulle).\nIl titolo italiano \u00e8 impreciso, perch\u00e9 con la locuzione \"i tre grandi\" gli storici intendono Roosevelt, Churchill e Stalin."}
{"id": "3390106", "revid": "314905", "url": "https://it.wikipedia.org/wiki?curid=3390106", "title": "Giovanni Moro (schiavo)", "text": ""}
{"id": "3390109", "revid": "767487", "url": "https://it.wikipedia.org/wiki?curid=3390109", "title": "Michael Lameck", "text": "Carriera.\nGioc\u00f2 per sedici stagioni in Bundesliga con il Bochum."}
{"id": "3390111", "revid": "729019", "url": "https://it.wikipedia.org/wiki?curid=3390111", "title": "Miss Mondo 2003", "text": "Miss Mondo 2003, la cinquantatreesima edizione di Miss Mondo, si \u00e8 tenuta il 6 dicembre 2003, presso il Crown of Beauty Theatre, a Sanya in Cina. Il concorso \u00e8 stato presentato da Phil Keoghan, Amanda Byram e Angela Chow. Rosanna Davison, rappresentante dell'Irlanda \u00e8 stata incoronata Miss Mondo 2003, dalla detentrice del titolo uscente, Azra Ak\u0131n."}
{"id": "3390115", "revid": "39066537", "url": "https://it.wikipedia.org/wiki?curid=3390115", "title": "Gregori Chad Petree", "text": ""}
{"id": "3390116", "revid": "2121138", "url": "https://it.wikipedia.org/wiki?curid=3390116", "title": "Stato libero di Meclemburgo-Schwerin", "text": "Lo Stato libero di Meclemburgo-Schwerin (in tedesco: \"Freistaat Mecklenburg-Schwerin\") fu uno Stato della Germania dal 1918 al 1933 formatosi durante la Repubblica di Weimar. La capitale era Schwerin.\nStoria.\nLo Stato libero di Meclemburgo-Schwerin si form\u00f2 dopo la fine del Granducato di Meclemburgo-Schwerin dovuta al crollo della monarchia in Germania a seguito della rivoluzione per la fine della prima guerra mondiale nel 1918.\nNel 1933, dopo la presa di potere in Germania da parte del nazismo, lo Stato venne unito con il confinante Meclemburgo-Strelitz che era di dimensioni ridotte e and\u00f2 a formare lo Stato di Meclemburgo-Pomerania Anteriore."}
{"id": "3390117", "revid": "2121138", "url": "https://it.wikipedia.org/wiki?curid=3390117", "title": "Granducato di Meclemburgo-Schwerin", "text": "Il Granducato di Meclemburgo-Schwerin fu un granducato del nord della Germania, elevato al suo status nel 1815 dal Congresso di Vienna e precedentemente noto come Ducato di Meclemburgo-Schwerin, a sua volta derivato dalla spartizione del ducato di Meclemburgo. Governato dalla famiglia Nikloting, rimase da sempre uno stato non autosufficiente e con un'economia estremamente arretrata. Dopo la caduta della monarchia nel 1918, divenne lo stato libero di Meclemburgo-Schwerin. Il 1\u00ba gennaio 1934 venne unito con il vicino stato di Meclemburgo-Strelitz per formare lo Stato del Meclemburgo (successivamente parte dello Stato o \"Land\" del Meclemburgo-Pomerania Anteriore).\nGeografia.\nIl territorio del granducato risult\u00f2 dall'incorporazione, avvenuta nel 1701, nell'allora Ducato di Meclemburgo-Schwerin dell'estinto ducato di Meclemburgo-G\u00fcstrow, comprendendo cos\u00ec la maggior parte dell'area centrale e occidentale della regione storica del Meclemburgo. La restante - pi\u00f9 piccola parte - di tale regione, posta a sud-est, corrispondeva al ducato di Meclemburgo-Strelitz e alle terre del Vescovato di Ratzeburg a nord-ovest; il Meclemburgo-Strelitz deteneva altres\u00ec delle exclave nel territorio del Meclemburgo-Schwerin, come ad esempio le citt\u00e0 costiere di Rostock e Wismar, che sino al 1803 erano state propriet\u00e0 della corona svedese, cos\u00ec come i villaggi interni di Parchim e G\u00fcstrow.\nIl granducato a nord si affacciava sul Mar Baltico e a nord-est confinava con la provincia prussiana della Pomerania, dove si trovava l'area della Pomerania occidentale (formalmente Pomerania svedese), una regione che correva lungo il corso dei fiumi Recknitz e Peene sino al lago di Kummerow. A sud lo stato confinava con la provincia prussiana del Brandeburgo, con l'exclave di Rossow e Sch\u00f6nberg e (a sud-est) con il distretto di Amt Neuhaus del regno di Hannover, che venne incorporato alla Prussia come provincia di Hannover dopo la guerra austro-prussiana del 1866. Il ducato di Holstein era stato a sua volta incorporato nella provincia di Schlwesig-Holstein, con il che il Meclemburgo si trov\u00f2 completamente circondato da territori prussiani.\nStoria.\nNei primi anni delle guerre rivoluzionarie francesi il duca Federico Francesco I di Meclemburgo-Schwerin era rimasto neutrale e nel 1803 aveva riottenuto Wismar dalla Svezia. Dopo la vittoria di Napoleone nella battaglia di Austerlitz e la dissoluzione del Sacro Romano Impero nel 1806, egli ader\u00ec alla Confederazione del Reno con un trattato siglato il 22 marzo 1808. Napoleone, in preparazione all'invasione francese della Russia del 1812, decise di rigettare quest'alleanza ed offr\u00ec il ducato al principe ereditario svedese e maresciallo francese Jean Bernadotte in cambio del suo aiuto. Il duca Federico Francesco fu quindi il primo membro della Confederazione ad abbandonare la causa di Napoleone, al quale egli aveva pure inviato un contingente delle proprie armate. Nelle successive guerre della Sesta coalizione egli combatt\u00e9 contro le truppe del Primo Impero francese. Il risultato rischi\u00f2 di essere non diverso da quanto progettato da Napoleone, perch\u00e9 i nuovi alleati di Federico Francesco I, Prussia e Russia, offrirono il ducato al regno di Danimarca. Il ducato pot\u00e9 per\u00f2 mantenere la propria indipendenza: nel 1814, con la Pace di Kiel, la Danimarca scelse la cosiddetta Pomerania svedese, lasciando autonomo e inviolato il Meclemburgo-Schwerin.\nAl Congresso di Vienna del 1815, Federico Francesco decise di aderire alla Confederazione Germanica e, come il cugino regnante nel Meclemburgo-Strelitz, Carlo II, fu promosso al titolo di \"Granduca di Meclemburgo-Schwerin\". Nel 1819 abol\u00ec la servit\u00f9 della gleba nei suoi territori. Il governo del Meclemburgo era stato organizzato da un accordo sull'eredit\u00e0 risalente al 1755 (\"Landesgrundgesetzlicher Erbvergleich\"), che aveva rimosso la gerarchia medievale degli stati, un ostacolo allo sviluppo economico e sociale dei due ducati. Durante la rivoluzione del 1848 il granducato fu travagliato da forti contrasti sulla concessione o meno di una costituzione liberale. Il 10 ottobre 1849 il granduca Federico Francesco II (1823\u20131883) concesse una nuova costituzione elaborata dal suo primo ministro Ludwig von L\u00fctzow, ma la successiva reazione della nobilt\u00e0 del Meclemburgo e l'opposto atteggiamento del granduca Giorgio di Meclemburgo-Strelitz portarono al ritiro di tutte le concessioni democratiche, rimpiazzate tra il 1851 ed il 1852 da misure pi\u00f9 restrittive.\nNella disputa sul vicino Holstein, che culmin\u00f2 nel 1866 con la guerra austro-prussiana, Federico Francesco II sostenne il regno di Prussia, inviando un contingente di truppe; il granducato inizi\u00f2 quindi a risentire dell'influenza prussiana. Nel 1867 ader\u00ec alla Confederazione Germanica del Nord ed allo Zollverein. Nella guerra franco-prussiana (1870\u20131871) la Prussia ottenne ancora una notevole assistenza dal granduca Federico Francesco II, che era un ardente sostenitore dell'unit\u00e0 della Germania e desiderava la carica di generale nelle nuove armate costituite. Con l'unificazione tedesca del 1871, il Meclemburgo-Schwerin e il Meclemburgo-Strelitz divennero stati dell'Impero tedesco. Ben presto esplosero nuove agitazioni per la concessione di una costituzione democratica ed il Reichstag tedesco dovette provvedere a sedare le rivolte.\nNel 1897 Federico Francesco IV (n. 1882) succedette a suo padre Federico Francesco III (1851\u20131897) come ultimo granduca del Meclemburgo-Schwerin. Nel 1907 il granduca promise una costituzione ai suoi cittadini. Il granducato era ancora sotto un sistema feudale ed il potere esecutivo era tutto nelle mani del sovrano: il granducato si dot\u00f2 di una propria dieta (Landtag), che teneva per\u00f2 solo una breve sessione, una volta all'anno. Altri incontri, pi\u00f9 ristretti, riunivano gli aristocratici ed i proprietari terrieri, oltre ai borgomastri delle citt\u00e0 principali. Il Meclemburgo-Schwerin ottenne sei membri al Reichstag di Berlino. Dopo il suicidio del granduca Adolfo Federico VI di Meclemburgo-Strelitz, il 23 febbraio 1918, Federico Francesco fu proclamato reggente del Meclemburgo-Strelitz. Poco dopo, il 14 novembre, egli fu per\u00f2 costretto a rinunciare ad entrambi i troni dalle rivolte che portarono alla caduta di tutti i sovrani tedeschi dopo la fine della Prima guerra mondiale. Il granducato divenne il Libero Stato di Meclemburgo-Schwerin e adott\u00f2 un ordinamento democratico, diventando parte della Repubblica di Weimar.\nDopo otto secoli di dominio incontrastato (interrotti solo dal breve governo del generale Albrecht von Wallenstein dal 1628 al 1630) dei discendenti degli Obodriti, terminava il dominio della casata di Meclemburgo. Dal 1918 i membri dell'ex casata regnante portano il titolo di \"principi dei Wendi\".\nGoverno.\nSuddivisioni amministrative.\nNel 1918 il Granducato di Meclemburgo-Schwerin era composto dalle seguenti province:\nAmministrazione.\nA seguito della rivoluzione del 1848, il granducato di Meclemburgo-Schwerin si dot\u00f2 di nuove strutture governative. Dal 15 ottobre 1849 vennero aperti i primi ministeri di stato con sede a Schwerin. Quattro erano i ministeri del granducato:\nA capo di questi ministeri sovrintendeva un Ministro di Stato che di fatto ricopriva la carica di Primo Ministro, mentre il Ministero degli Esteri e quello degli Interni erano entrambi riuniti sotto il controllo del medesimo ministro, riducendo quindi di molto il personale governativo e tendendo sempre a concentrare le decisioni nelle mani di pochi.\nL'amministrazione militare si trovava sotto la direzione del dipartimento militare del granduca, che ne era anche capo di stato maggiore.\nLe tematiche religiose dipendevano invece dal Ministro della Giustizia con un dipartimento per le questioni spirituali direttamente subordinato al vescovo della capitale."}
{"id": "3390121", "revid": "537927", "url": "https://it.wikipedia.org/wiki?curid=3390121", "title": "Luis Garavito", "text": ""}
{"id": "3390123", "revid": "7", "url": "https://it.wikipedia.org/wiki?curid=3390123", "title": "Isli Oberon", "text": ""}
{"id": "3390128", "revid": "767487", "url": "https://it.wikipedia.org/wiki?curid=3390128", "title": "A 008, operazione Sterminio", "text": "A 008, operazione Sterminio \u00e8 un film del 1965, diretto da Umberto Lenzi. \u00c8 un film di genere fanta-spionistico in una coproduzione Italia-Egitto con la Coprofilm del Cairo.\nTrama.\nL'agente segreto 006 deve collaborare con l'agente A 008 per ricercare l'antiradar, una invenzione che fa gola anche alla banda di criminali guidati da Kemp.\nIn Egitto riescono a individuare e distruggere l'antiradar, quindi devono recarsi in Svizzera, dove rintracciano e salvano l'inventore che ha ancora in mano i progetti originali.\nMesso fuori combattimento il nemico Kemp l'agente 006 si rivela essere in realt\u00e0 un agente russo che si \u00e8 sostituito al vero agente, ma l'agente A 008 aveva sospettato l'inganno e lo costringe a partire per la Siberia senza i progetti.\nCensura.\nPer volere della censura vennero eliminate due scene: la sequenza in cui l'attore Alberto Lupo fa scivolare la propria mano lungo la coscia dell'attrice Ingrid Schoeller e questa glielo impedisce, e uno spezzone in cui viene mostrato del sangue dopo la caduta di un uomo in una piscina."}
{"id": "3390130", "revid": "78346", "url": "https://it.wikipedia.org/wiki?curid=3390130", "title": "6\u00aa Divisione alpina &quot;Alpi Graje&quot;", "text": ""}
{"id": "3390135", "revid": "770634", "url": "https://it.wikipedia.org/wiki?curid=3390135", "title": "Stato libero di Meclemburgo-Strelitz", "text": "Lo Stato libero di Meclemburgo-Strelitz (in tedesco: \"Freistaat Mecklenburg-Strelitz\") fu uno Stato della Germania dal 1918 al 1933 formatosi durante la Repubblica di Weimar. La capitale era Neustrelitz.\nStoria.\nLo Stato libero di Meclemburgo-Strelitz si form\u00f2 dopo la fine del Granducato di Meclemburgo-Strelitz dovuta al crollo della monarchia in Germania a seguito della Rivoluzione tedesca di novembre dopo la fine della prima guerra mondiale nel 1918.\nNel 1932 venne annesso alla Prussia per poi essere inglobato, con le votazioni del 1\u00ba gennaio 1934, nei domini del Terzo Reich con il confinante stato di Meclemburgo-Schwerin, ed and\u00f2 a formare lo Stato di Meclemburgo-Pomerania Anteriore."}
{"id": "3390136", "revid": "6923", "url": "https://it.wikipedia.org/wiki?curid=3390136", "title": "Puzol", "text": ""}
{"id": "3390139", "revid": "729019", "url": "https://it.wikipedia.org/wiki?curid=3390139", "title": "Stazione di Saint-Gervais-les-Bains-Le Fayet", "text": "La stazione di Saint-Gervais-les-Bains-Le Fayet \u00e8 una stazione ferroviaria dell'Alta Savoia, in Francia, sita a Le Fayet, nel comune di Saint-Gervais-les-Bains.\nStoria.\nDopo la realizzazione degli assi ferroviari fondamentali della Francia, alla fine del XIX secolo venne sviluppato un programma di realizzazione di collegamenti secondari denominato \"Plan Freycinet\". Le Fayet divenne, nel 1898 in base ad esso, il terminale della linea proveniente da La Roche-sur-Foron; la linea fu realizzata e gestita dalla Compagnia Paris-Lyon-M\u00e9diterran\u00e9e (PLM).\nDa Fayet furono realizzate due ulteriori linee che si addentravano profondamente nelle vallate alpine raggiungendo quote elevate: la Saint-Gervais - Vallorcine, a scartamento metrico (gestita anch'essa dalla PLM), che venne aperta all'esercizio nel 1901 e serviva la vallata fino a Chamonix, Vallorcine e alla frontiera Svizzera e il cosiddetto tramway du Mont-Blanc (TMB), una ferrovia turistica a cremagliera per raggiungere il Glacier de Bionnassay e il cosiddetto \"Nid d'Aigle\", il cui primo tratto venne aperto nel 1909.\nLa stazione ha sempre rivestito un ruolo strategico perch\u00e9 sede di deposito locomotive ed officine di riparazione ferroviarie.\nLa sua importanza permane in quanto punto di interscambio di tre linee e porta turistica per il Monte Bianco."}
{"id": "3390141", "revid": "589660", "url": "https://it.wikipedia.org/wiki?curid=3390141", "title": "Missioni di strada", "text": ""}
{"id": "3390145", "revid": "729019", "url": "https://it.wikipedia.org/wiki?curid=3390145", "title": "Adam Rose", "text": "\u00c8 stato sotto contratto con la WWE, dove lottava con il ring name Adam Rose. In precedenza era noto ad \"NXT\" come Leo Kruger.\nCarriera.\nSudafrica.\nLeppan inizia ad allenarsi sotto la guida di Paul Lloyd Sr., padre di Justin Gabriel con il quale Leppan \u00e8 molto amico. Dopo di che inizia a lottare nella AWF, dove combatte per 5 mesi con il nome di Ray Bourne. Nel 2005 combatte nella federazione di Lloyd, la World Wrestling Professional, dove, si scontra con Ares, Joe E Legend, Justin Gabriel e Fury. Nel 2007, sconfigge Tornado conquistando il WWP World Heavyweight Championship.\nLa sua ultima apparizione in Sudafrica \u00e8 datata 31 luglio 2009 alla Ananzi Pro Wrestling Academy dove tiene un promo semi-shoot sulle politiche nel wrestling sudafricano.\nWorld Wrestling Entertainment.\nFlorida Championship Wrestling (2010\u20132012).\nLeppan firma un contratto di sviluppo con la World Wrestling Entertainment (WWE) e viene mandato in FCW per ulteriore allenamento. Fa il suo debutto sul ring con il nome di Ray Leppan il 25 febbraio 2010, subendo una sconfitta per mano di Curt Hawkins. L'11 marzo, subisce una sconfitta per mano di Eli Cottonwood. La settimana successiva cambia nome in Leo Kruger, ma viene ancora sconfitto da Johnny Curtis. Ottiene la sua prima vittoria il 25 marzo, sconfiggendo Jacob Novak. Dopo un iniziale periodo da lottatore, Kruger viene promosso al ruolo di commentatore e ci rimane per quasi tutto il 2010. Torna sul ring nel gennaio 2011 e nei tapings del 28 aprile, Kruger perde il match che decretava i primi sfidanti agli FCW Florida Tag Team Championship insieme a Rick Victor contro Hunico ed Epico. Inoltre, nei tapings FCW del 19 maggio, Kruger partecipa al Fatal 4-Way match valido per l'FCW Florida Heavyweight Championship contro il campione Lucky Cannon, Bo Rotundo e Richie Steamboat. Il match viene vinto da Rotundo che conquista la cintura. Nei tapings del 21 luglio, Kruger sconfigge Bo Rotundo in un Lumberjack Match ma tre settimane dopo, fallisce l'assalto al titolo FCW perdendo contro Bo Rotundo. Il 1\u00ba settembre, Kruger partecipa al torneo per decretare il nuovo campione FCW: riesce a qualificarsi per la finale sconfiggendo Percy Watson e, in finale, sconfigge Damien Sandow, Dean Ambrose e Husky Harris in un Fatal 4-Way conquistando l'FCW Florida Heavyweight Championship. Perde il titolo FCW il 2 febbraio, quando a sottrarglielo \u00e8 Mike Dalton. Continua a combattere nella FCW fino all'agosto 2012, quando la federazione chiude e tutti i talenti vengono spostati ad NXT Wrestling.\n\"NXT\" (2012\u20132014).\nKruger debutta nel luglio 2012 ad NXT, sconfiggendo Aiden English. Nel suo secondo match, il 18 luglio, \u00e8 ancora vittorioso contro Richie Steamboat. Tuttavia, perde contro quest'ultimo nel primo round del torneo per decretare il primo NXT Champion. Il 5 settembre, sconfigge Percy Watson in un match durato pochissimo tempo. Da questo match in poi, Kruger si presenter\u00e0 con una nuova gimmick da bracconiere psicopatico: inizia a combattere con uno stile molto pi\u00f9 aggressivo rispetto a prima, prendendo anche a testate il ring e tirandosi i capelli durante i match. Il 26 settembre, batte Jake Carter, Dante Dash e Trent Baretta, salvo perdere contro Tyson Kidd.\nDurante la prima puntata di NXT del 2013, Kruger fa coppia con Kassius Ohno, sconfiggendo gli International Airstrike qualificandosi per il torneo per decretare i primi NXT Tag Team Champions. Battono Alex Riley e Derrick Bateman al primo turno perde in semifinale contro Adrian Neville e Oliver Grey.\nNella puntata del 17 luglio, Kruger batte Antonio Cesaro e Sami Zayn diventando il primo contendente all'NXT Championship detenuto da Bo Dallas, ma viene sconfitto dal campione. Nella prima puntata di NXT del 2014 perde un 2 Out of 3 Falls Match contro Sami Zayn.\nRoster principale (2014\u20132016).\nNella puntata del 5 marzo appare sotto il nome di Adam Rose e con una nuova gimmick. Batte facilmente Wesley Blake. Nella puntata di \"Raw\" del 7 aprile 2014 compaiono le prime vignette di Adam Rose, che spiega la propria filosofia di vita \"it's party time all the time\". Il 5 maggio 2014 esordisce a \"Raw\" interrompendo un segmento di Zeb Colter e buttando fuori dal ring Jack Swagger. La settimana dopo, Colter lo sfida ad un match, ma viene attaccato alle spalle da Swagger, riuscendo per\u00f2 a contrattaccare. Il 20 giugno a \"SmackDown\" sconfigge Titus O'Neil. Rose fa la sua prima apparizione in un pay-per-view, ovvero in quel di Money in the Bank, dove sconfigge Damien Sandow. Nella puntata di \"SmackDown\" dell'11 luglio sconfigge Fandango. Nel \"Kickoff\" di Battleground, batte Fandango. Nella puntata di \"Superstars\" del 25 luglio sconfigge Heath Slater. Dopo un periodo di assenza torna nella puntata di \"Raw\" del 1\u00ba settembre sconfiggendo Titus O'Neil. Nella puntata del quindicesimo anniversario di \"SmackDown\" svoltasi il 10 ottobre, Adam Rose subisce la prima sconfitta da quando ha debuttato nel Main Roster per mano di Kane. Nella puntata del 22 dicembre perde contro R-Truth e successivamente conferma il turn heel attaccando The Bunny ed andandosene da solo verso il backstage. Nella puntata di \"SmackDown\" del 31 ottobre, viene sconfitto da R-Truth, dopo il match, The Bunny viene attaccato da Rose. Alle Survivor Series, fa coppia con Bunny sconfiggendo Heath Slater e Titus O'Neil. Il 22 dicembre a Raw, perde ancora contro R-Truth, dopo il match conferma il suo Turn Heel attaccando nuovamente Bunny. Alla Royal Rumble, partecipa al Royal Rumble match, non riuscendo a vincere. A WrestleMania 31, prende parte alla seconda Battle Royal in memoria di Andr\u00e9 the Giant, ma viene eliminato. Nella puntata di \"Raw\" del 27 aprile, sconfigge Fandango, dopo che Rosa Mendes, travestitasi da Rosebuds aveva distratto Fandango, dopo il match Rose e la Mendes si baciano. Nella puntata di Main Event del 5 maggio, sconfigge Zack Ryder. Nella puntata di \"Main Event\" del 26 maggio, viene sconfitto da Neville.\nThe Social Outcasts e rilascio (2016).\nNella puntata di Raw del 4 gennaio forma una stable con Heath Slater, Curtis Axel e Bo Dallas nota come The Social Outcasts. Il 16 aprile 2016 \u00e8 stato sospeso con effetto immediato per sessanta giorni in seguito alla violazione del WWE Wellness program.\nL'11 maggio viene arrestato in Florida, essendo accusato di alterazione di testimonianza e violenza domestica. Il giorno dopo, in seguito all'accaduto, viene sospeso dalla WWE a tempo indeterminato.\nIl 23 maggio 2016 chiede ed ottiene il rilascio dalla federazione.\nCircuito indipendente e ritiro (2016\u20132019).\nDopo aver combattuto nel circuito indipendente, Rose ha annunciato il ritiro dal mondo del wrestling il 18 marzo 2019."}
{"id": "3390146", "revid": "1522738", "url": "https://it.wikipedia.org/wiki?curid=3390146", "title": "Agumon (Savers)", "text": ""}
{"id": "3390149", "revid": "767487", "url": "https://it.wikipedia.org/wiki?curid=3390149", "title": "Paranoia (film 1970)", "text": "Paranoia \u00e8 un film del 1970 diretto da Umberto Lenzi.\nTrama.\nLa bella Helene viene invitata a Palma di Maiorca dal suo ex marito, Maurice, nel frattempo risposatosi con la pi\u00f9 anziana Costance. Giunta sul luogo apprende, con sorpresa, che ad invitarla in realt\u00e0 \u00e8 stata proprio Costance: la donna infatti intende servirsi dell'aiuto di Helene per uccidere Maurice. In cambio di un lauto compenso Helene accetta, ma durante la gita in barca che dovrebbe servire per eliminare Maurice, l'uomo si accorge dell'accordo fra le due donne e uccide Costance. Helene deve tacere, essendo invischiata in prima persona nei fatti. Solo successivamente Helene comprende che Maurice tradiva l'anziana moglie con Susan, figlia diciottenne di Costance. Al fine di non essere ricattati Maurice e Susan eliminano Helene simulando un incidente. La polizia, per\u00f2, forse ha intuito tutto."}
{"id": "3390151", "revid": "767487", "url": "https://it.wikipedia.org/wiki?curid=3390151", "title": "\u00c1lvaro Jos\u00e9 Dom\u00ednguez", "text": ""}
{"id": "3390154", "revid": "224230", "url": "https://it.wikipedia.org/wiki?curid=3390154", "title": "Stato libero di Oldenburg", "text": "Lo Stato libero di Oldenburg (in tedesco: \"Freistaat Oldenburg\") fu uno Stato tedesco formatosi durante la Repubblica di Weimar esistito dal 1918 al 1946, ma \"de facto\" fino al 1933. La capitale era Oldenburg.\nStoria.\nLo Stato libero di Oldenburg si form\u00f2 dopo la fine del Ducato di Oldenburg dovuta al crollo della monarchia in Germania a seguito della rivoluzione per la fine della prima guerra mondiale nel 1918 ed all'abdicazione dell'ultimo duca, Federico Augusto II.\nNel 1937 lo Stato perse le exclave di Eutin, presso la costa del Mar Baltico e Birkenfeld nella Germania sud-occidentale a favore della Prussia, ottenendo la citt\u00e0 di Wilhelmshaven; questa azione, ad ogni modo, fu una mera formalit\u00e0 in quanto gi\u00e0 dal 1933 il partito nazista aveva \"de facto\" abolito gli stati tedeschi.\nIl 1\u00ba novembre 1946 lo Stato venne fuso con gli stati di Brunswick, Hannover e Schaumburg-Lippe formando il nuovo Land della Bassa Sassonia."}
{"id": "3390157", "revid": "196390", "url": "https://it.wikipedia.org/wiki?curid=3390157", "title": "Ducato di Oldenburg", "text": ""}
{"id": "3390162", "revid": "1305772", "url": "https://it.wikipedia.org/wiki?curid=3390162", "title": "Curtatone (cacciatorpediniere)", "text": "Il Curtatone \u00e8 stato un cacciatorpediniere (e successivamente una torpediniera) della Regia Marina.\nStoria.\nGli anni Venti e Trenta.\nCostruito tra il gennaio 1920 ed il giugno 1923 al costo di 8.100.000 lire, il \"Curtatone\" era capoclasse di una classe di quattro unit\u00e0. Una volta in servizio, l'unit\u00e0 fu assegnata alla III Squadriglia Cacciatorpediniere, alle dipendenze del Dipartimento Militare Marittimo di La Spezia, venendo sottoposta ad un iniziale periodo di addestramento.\nNel 1926 il \"Curtatone\", mentre si trovava in navigazione, sub\u00ec una grave avaria ad una turbina che lo pose fuori uso, obbligandolo a trascorrere due anni ai lavori. Nel 1929 il cacciatorpediniere, insieme ai gemelli \"Castelfidardo\", \"Calatafimi\" e \"Monzambano\", costituiva la VIII Squadriglia Cacciatorpediniere, che, insieme alla VII Squadriglia (composta dalle unit\u00e0 della classe Palestro) ed all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto.\nNel periodo compreso tra il 1928 ed il 1936 l'unit\u00e0 comp\u00ec vari viaggi che la portarono a Tripoli, a Costanza, in Mar Rosso, in Grecia ed in Africa settentrionale. Nel 1928, in particolare, la nave ebbe base a Tripoli, svolgendo attivit\u00e0 di vigilanza, poi oper\u00f2 nel Dodecaneso, da dove raggiunse Costanza, e successivamente venne mandata in Eritrea, venendo impiegata per la sorveglianza in Mar Rosso. In ultimo il cacciatorpediniere venne dislocato in Africa settentrionale, svolgendo servizio di pattugliamento costiero. Nel 1930 il \"Curtatone\" fu sottoposto a lavori di modifica che videro l'innalzamento del fumaiolo prodiero.\nNel 1937 il cacciatorpediniere venne nuovamente dislocato a La Spezia, e alla fine degli anni '30 oper\u00f2 per conto dell'Accademia Navale di Livorno in funziona addestrativa. Il 1\u00ba ottobre 1938 il \"Curtatone\", dalle caratteristiche ormai superate, fu declassato a torpediniera.\nTra il 1939 ed il 1940 la nave, al pari delle altre unit\u00e0 della classe, fu sottoposta ad altri lavori di modifica, che comportarono la sostituzione dei due cannoni da 76/30 mm Armstrong 1914 con 2 (o 4) mitragliere da 20/70 Scotti-Isotta Fraschini 1939 e 2 da 8/80 mm.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Curtatone\" apparteneva alla XVI Squadriglia Torpediniere (che formava insieme alle gemelle \"Monzambano\", \"Castelfidardo\" e \"Calatafimi\" ed alle anziane torpediniere \"Giacinto Carini\" e \"Giuseppe La Masa\"), con base a La Spezia. Durante il conflitto la nave oper\u00f2 nell'Adriatico meridionale e successivamente nelle acque della Grecia, venendo impiegato principalmente per missioni di scorta.\nTra il 9 ed il 15 giugno \"Curtatone\", \"Carini\" ed una terza torpediniera, la \"Sirio\", scortarono i posamine \"Fasana\", \"Crotone\", \"Orlando\" e \"Gasperi\" intenti ad effettuare la posa di campi minati nelle acque dell'isola d'Elba.\nNell'estate 1940 la \"Curtatone\" fu aggregata al VI Gruppo Torpediniere, destinate alle scorte sulle rotte per l'Albania. Il 21 ottobre 1940, infatti, con la ricostituzione del Comando Superiore Traffico Albania (Maritrafalba, gi\u00e0 in precedenza attivo dal 5 settembre 1940 al suo primo scioglimento, il 12 ottobre 1940, ma senza la \"Curtatone\" alle sue dipendenze), la nave venne dislocata a Brindisi e destinata, con altre unit\u00e0 (due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS), a tale Comando, a compiti di scorta convogli da e per l'Albania nonch\u00e9 di ricerca e caccia antisommergibile.\nIl 31 ottobre, alle 23.30, la \"Curtatone\" lasci\u00f2 Durazzo insieme all'incrociatore ausiliario \"Capitano A. Cecchi\", per iniziare la propria prima missione di scorta per contro di Maritrafalba: la scorta, a Bari, dei piroscafi vuoti \"Perla\" e \"Sabaudia\". Il convoglio giunse regolarmente nel porto pugliese alle 16.30 del 1\u00ba novembre.\nAlle tre di notte del 6 novembre la nave salp\u00f2 da Valona insieme alla vecchia torpediniera \"Giacomo Medici\", scortando a Bari, dove giunsero alle 19.30, la motonave \"Donizetti\" ed i piroscafi \"Piemonte\", \"Italia\" e \"Quirinale\", che tornavano vuoti in Italia. Due giorni dopo, alle 23.30 dell'8 novembre, \"Curtatone\", \"Medici\" ed un'altra anziana torpediniera, la \"Generale Antonio Cantore\", partirono da Bari insieme al \"Capitano Cecchi\" di scorta ai piroscafi \"Argentina\", \"Italia\" e \"Firenze\" ed alla motonave \"Citt\u00e0 di Marsala\", aventi a bordo 3219 militari e 287 tonnellate di rifornimenti. Il convoglio raggiunse Durazzo alle 16 del 9 novembre.\nTornata in Italia, la \"Curtatone\" ripart\u00ec da Brindisi alle 7.15 dell'11 novembre, unitamente al piccolo incrociatore ausiliario \"Lago Zuai\", scortando i piroscafi da carico \"Tagliamento\" e \"Titania\", facenti parte di un gruppo di due convogli, che complessivamente trasportavano 1178 uomini, 6 autoveicoli, 1145 quadrupedi e 229 tonnellate di materiali. Il convoglio giunse a Valona alle 16.15.\nNella notte tra l'11 ed il 12 novembre 1940 la \"Curtatone\" salp\u00f2 da Valona e soccorse, insieme alla torpediniera \"Solferino\", 140 naufraghi appartenenti agli equipaggi di un convoglio (piroscafi \"Antonio Locatelli\", \"Premuda\" e \"Capo Vado\", motonave \"Catalani\") distrutto da una formazione di incrociatori inglesi nel canale d'Otranto.\nLa torpediniera lasci\u00f2 Valona alle sette del 17 novembre, insieme alla \"Medici\", scortando a Bari la motonave \"Maria\" ed i piroscafi \"Sardegna\" e \"Tagliamento\", di ritorno vuoti: le navi arrivarono in porto alle 18.30, dopo di che \"Sardegna\" e \"Medici\" proseguirono alla volta di Bari.\nLa \"Curtatone\" prese nuovamente il mare da Brindisi alle cinque del 18 novembre, per scortare a Durazzo il piroscafo \"Oreste\", che trasportava 377 uomini, 334 quadrupedi e 32,5 tonnellate di rifornimenti. Le due navi arrivarono nel porto albanese alle 21.50 dello stesso giorno, e la \"Curtatone\" ne ripart\u00ec alle 13 del 20, scortando a Brindisi, con arrivo alle otto di sera, la motonave \"Viminale\" che rientrava vuota.\nTornata in Albania, la nave lasci\u00f2 Durazzo alle 6.20 del 21 novembre, scortando la \"Viminale\" e la motonave da carico \"Birmania\", entrambe vuote. La \"Viminale\" venne lasciata a Brindisi, mentre la \"Birmania\", scortata dalla \"Curtatone\", prosegu\u00ec verso Bari, dove giunse alle 17. La torpediniera ripart\u00ec poi da Brindisi alle sei del mattino del 24, per scortare, insieme all'incrociatore ausiliario \"Lago Tana\" ed alla vecchia torpediniera \"Generale Marcello Prestinari\", la \"Viminale\", le motonavi \"Citt\u00e0 di Savona\" e \"Citt\u00e0 di Agrigento\" ed il piroscafo \"Monrosa\", aventi a bordo il primo scaglione della Divisione Alpini \u00abPusteria\u00bb (il carico dei quattro mercantili assommava a 2524 uomini, 917 quadrupedi, dodici automezzi, 274 tonnellate di carrette ed altri materiali compreso del foraggio), a Valona, dove il convoglio giunse alle 16.30 dello stesso giorno. La \"Curtatone\" lasci\u00f2 poi il porto albanese alle sei del giorno seguente, scortando i piroscafi vuoti \"Diana\" e \"Sant'Agata\" a Bari, dove arrivarono alle 23.10.\nLa torpediniera ripart\u00ec da Bari per Durazzo alle 18 del 28 novembre, di scorta ai piroscafi \"Carnia\", \"Arpione\" e \"Sant'Agata\", aventi a bordo 81 uomini, 132 veicoli e 747 quadrupedi. Il convoglio raggiunse la propria destinazione alle 10.30 del 29 novembre. La \"Curtatone\" ripart\u00ec per Bari alle 17.30 del 2 dicembre, scortando i piroscafi \"Polcevera\" e \"Sant'Agata\" e la motonave \"Calitea\" (adibiti a traffico civile), giungendo a Bari alle nove del 3.\nAlle 23 del 3 dicembre 1940 la \"Curtatone\" ed un'altra anziana torpediniera, la \"Francesco Stocco\", lasciarono Bari alla volta di Durazzo di scorta ai piroscafi \"Italia\" e \"Quirinale\" ed alla motonave \"Donizetti\", che trasportavano 2902 militari, 86 quadrupedi e 427 tonnellate di rifornimenti: il convoglio arriv\u00f2 a destinazione alle 9.30 del giorno successivo.\nTornata in Puglia, l'unit\u00e0 ripart\u00ec da Brindisi alle undici di sera del 5 dicembre, scortando il piroscafo \"Oreste\" e la pirocisterna \"Conte di Misurata\", cui poi si aggreg\u00f2 anche il piroscafo \"Scarpanto\" (le tre navi trasportavano in tutto due automezzi, 165,5 tonnellate di artiglieria, munizioni ed altri materiali), a Valona, dove le navi arrivarono alle nove del mattino seguente.\nAlle otto del 20 dicembre 1940 la \"Curtatone\" lasci\u00f2 Brindisi per scortare a Valona i piroscafi \"Titania\", \"Tagliamento\", \"Silvano\" e \"Polcevera\", con 364 uomini, tre veicoli, 1685 quadrupedi e 2507 tonnellate di munizioni, foraggio, materiale per la Regia Aeronautica ed altri rifornimenti. Il convoglio giunse in porto alle ore 16. La torpediniera ripart\u00ec da Valona alle sette del 22 dicembre, di scorta ai piroscafi vuoti \"Sant'Agata\" ed \"Hermada\", arrivando a Brindisi alle 20.20 di quello stesso giorno.\n1941.\nA mezzogiorno del 16 gennaio 1941 la \"Curtatone\" salp\u00f2 da Durazzo di scorta ai piroscafi scarichi \"Aventino\", \"Laura\" e \"Sant'Agata\", giungendo a Bari alle 8.30 del giorno seguente. A mezzanotte del 17 gennaio la torpediniera ripart\u00ec insieme all'incrociatore ausiliario \"Brioni\", scortando a Durazzo, dove giunsero alle 14.30 del 18 gennaio, il piroscafo \"Quirinale\" e le motonavi \"Citt\u00e0 di Savona\" e \"Puccini\", cariche di 2788 militari e 452 tonnellate di materiali. Il 20 gennaio la nave scort\u00f2 da Durazzo a Bari gli stessi tre mercantili, che tornavano scarichi.\nIl 24 febbraio la \"Curtatone\", insieme al \"Capitano Cecchi\", scort\u00f2 da Bari a Durazzo \"Citt\u00e0 di Tripoli\", \"Italia\" e \"Puccini\", con 2450 uomini di truppa e 371 tonnellate di materiali. All'1.30 dello stesso giorno febbraio la torpediniera part\u00ec da Durazzo scortando i piroscafi \"Laura\" e \"Giacomo C.\" e la motonave \"Riv\", che tornavano vuoti a Bari, dove arrivarono alle 18.40.\nIl 1\u00ba marzo 1941 \"Curtatone\" e \"Capitano Cecchi\" scortarono da Bari a Durazzo la motonave \"Verdi\" ed i piroscafi \"Milano\", \"Aventino\" e \"Rosandra\", aventi a bordo 2848 militari, 131 quadrupedi e 417 tonnellate di materiali. L'indomani, alle 18.30, la sola \"Curtatone\" ripart\u00ec da Durazzo di scorta ai piroscafi \"Tripolino\", \"Scarpanto\" ed \"A. Capano\", giungendo a Bari alle 10.15 del 3 marzo.\nLa torpediniera lasci\u00f2 poi Bari alle 00.45 del 4 marzo, di nuovo insieme al \"Capitano Cecchi\", per scortare a Durazzo, dove arrivarono alle 15.15 dello stesso giorno, le motonavi \"Citt\u00e0 di Bastia\", \"Maria\" e \"Donizetti\" ed il piroscafo \"Casaregis\", che trasportavano 1462 uomini, 286 autoveicoli e 546 tonnellate di rifornimenti. La \"Curtatone\" salp\u00f2 poi da Durazzo alle 22 del 5 marzo, di scorta a \"Donizetti\", con a bordo 140 feriti diretti in Italia, e \"Casaregis\", vuoto, arrivando a Bari l'indomani a mezzogiorno.\nL'8 marzo, alle quattro del mattino, \"Curtatone\" e \"Capitano Cecchi\" partirono da Bari scortando \"Donizetti\" e \"Citt\u00e0 di Bastia\", con 1590 uomini e 282 tonnellate di materiali, arrivando a Durazzo alle 17.40. Due giorni pi\u00f9 tardi, alle 2.20 del 10 marzo, la torpediniera ripart\u00ec dal porto albanese per scortare a Bari, con arrivo alle 21.15, i piroscafi \"Carmela\", \"Enrico\", \"Bucintoro\" e \"Nuraghe\", adibiti a traffico civile.\nIl 12 marzo, alle otto del mattino, l'unit\u00e0 lasci\u00f2 Bari scortando il piroscafo \"Miseno\", carico di 400 tonnellate di rifornimenti, col quale giunse a Brindisi alle ore 15. Il giorno seguente, alle sei del mattino, la \"Curtatone\" lasci\u00f2 Brindisi con il \"Miseno\", al quale si erano aggiunti i piroscafi \"Scarpanto\" ed \"Hermada\" e la piccola nave cisterna \"Abruzzi\". Il convoglio giunse a Durazzo dopo dodici ore di navigazione, alle 18. Il 15 marzo la torpediniera salp\u00f2 da Durazzo, alle 5.40, scortando i piroscafi \"Sant'Agata\" e \"Sagitta\" e la motonave \"Puccini\", di ritorno, scariche, a Bari, dove arrivarono alle dieci di sera.\nAlle 23 del 18 la \"Curtatone\", insieme al \"Capitano Cecchi\", part\u00ec da Bari per Durazzo scortando le motonavi \"Citt\u00e0 di Savona\" e \"Citt\u00e0 di Alessandria\" ed i piroscafi \"Milano\" e \"Tagliamento\", che avevano a bordo complessivamente 2615 militari, 624 quadrupedi e 387 tonnellate di rifornimenti. Il convoglio giunse a destinazione alle 16.15 del 19 marzo. Il 20 marzo, alle 13, la torpediniera ripart\u00ec dal porto albanese, scortando \"Citt\u00e0 di Alessandria\", \"Citt\u00e0 di Savona\" e \"Milano\", vuote, che rientravano a Bari, arrivandovi alle cinque del 21 marzo.\nLo stesso 21 marzo, alle 23, la \"Curtatone\" part\u00ec nuovamente da Bari insieme al \"Brioni\", scortando i piroscafi \"Italia\", \"Quirinale\", \"Rosandra\" e \"Maria\", carichi complessivamente di 2263 militari, 172 veicoli e 1749 tonnellate di rifornimenti, che arrivarono a Durazzo alle 14.30 dell'indomani. La torpediniera lasci\u00f2 poi Durazzo alle 17.20 del 23 marzo, per scortare a Bari, dove giunsero alle otto di sera, \"Italia\" (avente a bordo 144 feriti leggeri), \"Aventino\" e \"Quirinale\" (scarichi).\nAlle 19 del 24 marzo l'unit\u00e0 ripart\u00ec da Bari di scorta al piroscafo \"Triton Maris\" ed alla nave cisterna \"Abruzzi\", aventi un carico di 600 tonnellate di foraggio e 700 di carburante: il convoglio giunse a Durazzo alle 14.30 del 25. La \"Curtatone\" salp\u00f2 poi da Durazzo alle sei di mattina del 26, scortando i piroscafi vuoti \"Hermada\", \"Rinucci\", \"Luciano\", \"Giglio\" e \"Miseno\". Il convoglio fece scalo a Brindisi, dove venne lasciato il \"Luciano\", ed arriv\u00f2 a Bari alle quattro del 27.\nIl 27 marzo, alle sette di sera, la \"Curtatone\" lasci\u00f2 Bari per scortare a Durazzo i piroscafi \"Sant'Agata\" e \"Tergestea\" e la motonave \"Narenta\", che trasportavano 299 uomini, 609 quadrupedi, 150 automezzi e 710 tonnellate di rifornimenti. Il convoglio arriv\u00f2 a Durazzo alle undici del 28 marzo. La nave lasci\u00f2 Durazzo alle 7.15 del 29, scortando il piroscafo \"Sant'Agata\" e le motonavi \"Citt\u00e0 di Trapani\", \"Citt\u00e0 di Savona\" e \"Donizetti\", che rientravano scariche a Bari, dove giunsero alle 20.30.\nIl 1\u00ba aprile, cinque minuti dopo la mezzanotte, la torpediniera salp\u00f2 da Bari di scorta ad \"Italia\", \"Citt\u00e0 di Marsala\" e \"Citt\u00e0 di Trapani\", con il primo scaglione della Divisione Fanteria \u00abMessina\u00bb, destinata in Montenegro: 2448 uomini e 231 tonnellate di rifornimenti. Le navi arrivarono a Durazzo alle 14.45 dello stesso giorno, e la \"Curtatone\" ripart\u00ec gi\u00e0 alle 23 per scortare i piroscafi scarichi \"Albachiara\", \"Caldea\", \"Monstella\" e \"Casaregis\", con i quali arriv\u00f2 a Bari alle 12.30 del 2 aprile.\nA mezzanotte del 4 aprile \"Curtatone\" e \"Capitano Cecchi\" salparono da Bari per Durazzo, dove arrivarono dopo dodici ore di navigazione, scortando \"Aventino\", \"Milano\" e \"Quirinale\", carichi di 3439 uomini, 39 quadrupedi e 274 tonnellate di rifornimenti. Il 5 aprile, alle 5.20, la nave lasci\u00f2 Durazzo scortando i piroscafi vuoti \"Minerva\", \"Giacomo C.\", \"Acilia\" ed \"A. Capano\" a Bari, dove arrivarono alle 3.30 del 6.\nLo stesso 6 aprile, alle 21.30, la torpediniera ripart\u00ec da Bari alla volta di Durazzo, dove arriv\u00f2 alle 16.30 del 7, scortando i piroscafi \"Rimini\", \"Gala\" e \"Carlotta\", con un carico di 1228 tonnellate di carburanti, 780 di benzina e 220 di provviste. Alle nove dell'8 aprile la \"Curtatone\" lasci\u00f2 Durazzo scortando la motonave \"Donizetti\" (con 100 detenuti a bordo) ed i piroscafi \"Citt\u00e0 di Tripoli\" (con 150 militari italiani che rimpatriavano) e \"Maria\" (vuoto), giungendo a Bari alle 22.30.\nIl 10 aprile \"Curtatone\" e \"Brioni\" salparono da Brindisi alle 3.10 di scorta ai piroscafi \"Argentina\" e \"Galilea\", con 1954 uomini e 69 tonnellate di rifornimenti, arrivando a Valona alle 10.15. Tornata in Italia, la torpediniera part\u00ec nuovamente da Bari alle otto di sera del 21 aprile, scortando i piroscafi \"F. Brunner\", \"Costante C.\" ed \"Albaro\", carichi complessivamente di 1015 tonnellate di munizioni e 519 di altri materiali, ed arrivando a Durazzo alle 14.30 del giorno seguente. Alle 16 del 27 aprile la \"Curtatone\" ripart\u00ec da Durazzo scortando i piroscafi scarichi \"Pontinia\", \"A. Capano\", \"Carlotta\" e \"Miseno\", con i quali arriv\u00f2 a Bari alle dieci del giorno successivo.\nIl 5 maggio 1941 la nave, inquadrata nella XVI Squadriglia Torpediniere con le gemelle \"Monzambano\", \"Castelfidardo\" e \"Calatafimi\", venne posta alle dipendenze del neocostituito Comando Gruppo Navale dell'Egeo Settentrionale (Marisudest), con sede ad Atene ed area operativa nel Mar Egeo in cooperazione con la Kriegsmarine. Dieci giorni pi\u00f9 tardi la \"Curtatone\" e la \"Monzambano\" scortarono da Augusta a Patrasso i piroscafi tedeschi \"Castellon\", \"Maritza\", \"Santa F\u00e8\", \"Alicante\" e \"Procida\", con personale e materiale della Wehrmacht.\nIl 20 maggio 1941, all'una del pomeriggio, la \"Curtatone\", al comando del capitano di corvetta Serafino Tassara, lasci\u00f2 Il Pireo per rimpiazzare la torpediniera \"Sirio\", colta da un'avaria, nella scorta ad un convoglio di caicchi carichi di truppe tedesche dirette a Maleme, nell'isola di Creta (in via di occupazione da parte delle forze tedesche), ma poco dopo la partenza, alle 13.51, la nave, verosimilmente per un errore di rotta che la port\u00f2 (se pur non di molto) fuori dalla rotta di sicurezza, urt\u00f2 una mina greca nel golfo di Atene, vicino all'isola di Phleva, e salt\u00f2 in aria.\nLa torpediniera \"Sagittario\", da poco partita dal Pireo, si trovava ad un paio di miglia dalla \"Curtatone\" quando questa esplose, pertanto diresse subito sul luogo dell'affondamento, fermandosi tuttavia ad un miglio di distanza (per evitare di saltare a sua volta sulle mine) e mettendo a mare le proprie imbarcazioni per soccorrere i naufraghi. Alle 15.05, quando gi\u00e0 la \"Sagittario\", in collaborazione con alcune barche equipaggiate dagli artiglieri tedeschi delle vicine batterie costiere, aveva raccolto 22 uomini, molti dei quali feriti, sopraggiunsero il posamine \"Rovigno\" ed un rimorchiatore, e la torpediniera, avendo necessit\u00e0 di proseguire rapidamente verso Milo, imbarc\u00f2 i naufraghi sul \"Rovigno\", mandandolo al Pireo, ed affid\u00f2 al rimorchiatore il completamento delle operazioni di salvataggio. Alle 15.40 sopraggiunsero dei MAS, cui il comandante della \"Sagittario\", il capitano di fregata Giuseppe Cigala Fulgosi, ordin\u00f2 di setacciare la zona in cerca di eventuali ulteriori naufraghi (la torpediniera ripart\u00ec venti minuti pi\u00f9 tardi).\nScomparvero con la \"Curtatone\" 94 uomini, compreso il comandante Taccara, mentre solo 34 poterono essere tratti in salvo."}
{"id": "3390167", "revid": "547034", "url": "https://it.wikipedia.org/wiki?curid=3390167", "title": "Jean-Baptiste Alphonse Dechauffour de Boisduval", "text": "Biografia e opere.\nBoisduval apparteneva ad una famiglia di medici di lunga tradizione. Pertanto studi\u00f2 a Vimoutiers e quindi a Rouen, ottenendo il titolo di Dottore in medicina nel 1827. In seguito consegu\u00ec anche la laurea in Scienze naturali.\nGi\u00e0 nel 1827-1828 pubblic\u00f2 un suo \"\"Manuale completo di Botanica\", al quale segu\u00ec\nnel 1829 \"Europaeorum Lepidopterorum index methodicus\". Nello stesso anno diede alle stampe \"Iconografia e storia naturale dei Coleotteri d'Europa\", la cui pubblicazione in cinque volumi si protrasse sino al 1836. Il testo, peraltro, \u00e8 firmato dal conte Pierre Fran\u00e7ois Dejean (1780-1845) delle cui collezioni Boisduval era il curatore.\nNel 1832, assieme a Jules Pierre Rambur (1801-1870), Adolphe de Graslin (1802-1882) e altri entomologi, Boisduval partecip\u00f2 alla pubblicazione della \"Collezione iconografica e storica dei bruchi, o Descrizioni e Immagini dei bruchi europei\". Nello stesso anno comparve la prima parte del suo testo \"Icone storiche dei lepidotteri nuovi o poco noti. Collezione delle farfalle europee recentemente scoperte\".\nBoisduval fu tra i fondatori della \"Societ\u00e0 entomologica di Francia\". \nInoltre descrisse in quattro libri gli insetti riportati dalla spedizione comandata da Jules Dumont d'Urville (1790-1842) a bordo dell\"'Albatros\" e della \"Conchiglia\". Intitol\u00f2 i testi: \"Viaggio dell'Albatros, parte prima: i Lepidotteri\", in 2 volumi (1832-1835), e \"L'entomologia del viaggio attorno al mondo sulla corvetta Conchiglia\", sempre in 2 volumi, (1832-1835).\nStudi\u00f2 altres\u00ec le farfalle del continente nord-americano e per questo collabor\u00f2 con l'entomologo americano John Eatton Le Conte (1784-1860). Questa collaborazione gli permise di scrivere la \"Storia generale ed iconografica dei lepidotteri e dei bruchi dell'America settentrionale\", di cui il primo Tomo fu edito a Parigi nel 1833, nonch\u00e9 il libro \"Lepidotteri della California\" nel 1852. Comp\u00ec anche studi approfonditi sulla fauna dell'Oceano Indiano, dai quali trasse il materiale per due pubblicazioni: \"Fauna entomologica del Madagascar, Bourbon e Maurice. I Lepidotteri\" (1833) e \"Fauna entomologica dell'Oceania\" (1835).\nNelle Suites \u00e0 Buffon, Boisduval e Achille Gu\u00e9n\u00e9e (1809-1880) redassero i Tomi IX e X, dedicati agli insetti (1836-1857).\nBoisduval scopr\u00ec e classific\u00f2 molte nuove specie di farfalle, come anche nuove specie vegetali, ma non tralasci\u00f2 i problemi pratici legati all'entomologia; infatti nel 1867 vide la luce il suo \"Saggio sull'entomologia orticola, comprendente la storia degli insetti nocivi all'orticoltura, con l'indicazione di metodi adatti ad allontanarli o a distruggerli\" e la \"Storia degli insetti e degli animali utili alle colture\"\".\nBoisduval mor\u00ec nel 1879 a 80 anni, nella citt\u00e0 di Ticheville, dove era nato.\nLe raccolte di insetti.\nLa sua raccolta di farfalle fu acquistata da Charles Oberth\u00fcr (1845-1924).\nLa raccolta di Elateridae \u00e8 nel Museo di Storia Naturale di Londra.\nLa raccolta di Curculionidae si trova nel Museo di Storia Naturale di Bruxelles.\nInfine la sua raccolta di Sphingidae \u00e8 esposta al \"Carnegie Museum of Natural History\" di Pittsburgh (Penn.)."}
{"id": "3390171", "revid": "1305772", "url": "https://it.wikipedia.org/wiki?curid=3390171", "title": "La montagna di luce", "text": ""}
{"id": "3390174", "revid": "287204", "url": "https://it.wikipedia.org/wiki?curid=3390174", "title": "Roy Wassberg", "text": "Carriera.\nClub.\nWassberg inizi\u00f2 la carriera con la maglia del Brann, squadra della sua citt\u00e0 natia. Nel 1994 si trasfer\u00ec al Fyllingen. Pass\u00f2 a giocare poi in Grecia, nelle file dell'. Nel 1996 firm\u00f2 un accordo con il Panionios, con cui vinse la Coppa di Grecia 1998. Rientr\u00f2 poi in patria, per giocare nuovamente con il Brann. Divenne capitano del club nel 2003.\nA met\u00e0 del 2004, fu svincolato dal Brann e si accord\u00f2 cos\u00ec con il Fyllingen. All'inizio del 2006, fu nominato allenatore del club, mantenendo comunque il suo ruolo in squadra."}
{"id": "3390177", "revid": "729019", "url": "https://it.wikipedia.org/wiki?curid=3390177", "title": "Prima battaglia della Champagne", "text": "La prima battaglia della Champagne (in francese \"Bataille de Champagne\") fu combattuta durante la prima guerra mondiale nella regione della Champagne, in Francia. Lo scontro vide contrapposte le forze francesi a quelle tedesche. Fu il primo attacco significativo che gli Alleati lanciarono contro la Germania dallo scavo delle lunghe linee di trincea, dopo la cosiddetta \"Corsa al mare\" dell'autunno del 1914.\nLa battaglia.\nDopo alcune brevi schermaglie di minor intensit\u00e0, la battaglia inizi\u00f2 il 20 dicembre 1914 e si estese ad un settore del fronte che andava da Nieuwpoort a Verdun, durando fino al 17 marzo dell'anno successivo.\nI combattimenti incominciarono sul limite sud del saliente di Sayon, vicino a Perthes, e si estesero poi anche a Givenchy (dove si combatt\u00e9 dal 18 al 22 dicembre), a Perthes (20 dicembre) e Noyon (22 dicembre).\nLa battaglia termin\u00f2 con un'avanzata molto esigua delle forze francesi, che pagarono per\u00f2 un tributo di 90'000 perdite: lo stesso costo umano che pagarono anche i Tedeschi.\nLa battaglia, inoltre, dimostr\u00f2 come la cavalleria, usata, in questo scontro, per lo pi\u00f9 nel dicembre del 1914 e nel febbraio del 1915, avrebbe avuto un ruolo marginale nell'intera guerra, limitandosi a qualche rara carica."}
{"id": "3390190", "revid": "599013", "url": "https://it.wikipedia.org/wiki?curid=3390190", "title": "Vladimir Mar\u00edn", "text": ""}
{"id": "3390191", "revid": "2008158", "url": "https://it.wikipedia.org/wiki?curid=3390191", "title": "Tra due fuochi", "text": ""}
{"id": "3390192", "revid": "767487", "url": "https://it.wikipedia.org/wiki?curid=3390192", "title": "La montagna di luce (film 1965)", "text": "La montagna di luce \u00e8 un film del 1965, diretto da Umberto Lenzi tratto dall'omonimo romanzo di Emilio Salgari.\nTrama.\nSirdar, rajah del Punjab, \u00e8 deciso ad entrare in possesso del diamante detto \"la montagna di luce\" che brilla sulla fronte della statua di un dio locale, Dharma Raja. Cerca quindi di incaricare l'avventuriero Allan Foster e lo fa facendolo perdere al gioco e chiedendo di sdebitarsi con il furto del diamante. Foster riesce a scappare e incappa nel fachiro Sitama, che si rivela alquanto abile nel furto e nell'illusionismo. Durante un viaggio per riparare nel protettorato inglese di Calcutta, Foster chiede a Sitama cosa sia \"la montagna di luce\" e gli viene rivelata la vera natura della pietra preziosa, quindi progetta un furto calandosi dalla cupola del tempio dove \u00e8 custodito. Il furto riesce e Foster fugge con Sitama ma quest'ultimo, dopo essere caduto in una buca, viene lasciato al suo destino. Foster cerca quindi di riparare in un luogo sicuro ma viene inseguito da Sitama. Riesce a salvarsi grazie a Lilamani, una danzatrice che aveva salvato da Sirdar e che si innamora di lui, ma, proprio sul confine, Foster viene catturato da Sitama e da Sirdar che alla fine prende possesso del diamante e fa condannare Foster e Lilamani. Foster riesce a sfuggire e la sera va a recuperare il diamante ma Sirdar gli rivela che in realt\u00e0 ha ricevuto un falso in quanto Sitama, nel consegnarglielo, lo aveva sostituito. Tuttavia Sitama viene dato per morto per cui si \u00e8 portato via il segreto del nascondiglio. Foster per\u00f2 non crede a questo particolare e va a cercare dove sia sepolto Sitama trovandolo ancora intatto e non mangiato dagli avvoltoi. Comprende quindi che Sitama ha usato un trucco e al risveglio di Sitama recupera il diamante. Tuttavia Lilamani non vuole fuggire con lui ma pretende che il diamante sia restituito al dio perch\u00e9 si dice che porti sfortuna. Il diamante viene, quindi, riposto nel tempio e Foster riceve tutti gli onori, anche se in realt\u00e0 in vero diamante trover\u00e0 l'eterno riposo sulla corona inglese."}
{"id": "3390194", "revid": "599013", "url": "https://it.wikipedia.org/wiki?curid=3390194", "title": "Passing the Buck", "text": ""}
{"id": "3390195", "revid": "93436", "url": "https://it.wikipedia.org/wiki?curid=3390195", "title": "Stato libero di Schaumburg-Lippe", "text": "Lo Stato libero di Schaumburg-Lippe (in tedesco: \"Freistaat Schaumburg-Lippe\") fu uno Stato della Germania dal 1918 al 1933 formatosi durante la Repubblica di Weimar. La capitale era B\u00fcckeburg.\nStoria.\nLo Stato libero di Schaumburg-Lippe si form\u00f2 dopo la fine del Principato di Schaumburg-Lippe dovuta al crollo della monarchia in Germania a seguito della rivoluzione per la fine della prima guerra mondiale nel 1918, dopo l'abdicazione dell'ultimo principe Adolfo II.\nNel 1933, dopo la presa di potere in Germania da parte del nazismo, lo Stato venne \"de facto\" abolito.\nIl 1\u00ba novembre 1946, per decisione dell'occupante britannico, lo Stato libero di Schaumburg-Lippe venne fuso con gli stati di Brunswick, Hannover e Oldenburgo formando il nuovo Land della Bassa Sassonia."}
{"id": "3390197", "revid": "33689", "url": "https://it.wikipedia.org/wiki?curid=3390197", "title": "Royal Rumble 1989", "text": "Royal Rumble 1989 fu la seconda edizione dell'omonimo pay-per-view organizzato dalla World Wrestling Federation, il primo trasmesso come pay-per-view. Si tenne al Lakewood Church Central Campus a Houston, Texas.\nIl main event fu il Royal Rumble match a 30 uomini (l'edizione precedente fu a 20 uomini) vinto da Big John Studd, che elimin\u00f2 per ultimo Ted DiBiase. I match principali nell'undercard furono quelli tra Jim Duggan e i The Hart Foundation contro Dino Bravo e i The Fabulous Rougeaus (Jacques e Raymond Rougeau), tra Rockin' Robin e Judy Martin per il WWF Women's Championship e tra King Haku e Harley Race.\nStoryline.\nIl main event fu tra le 30 superstar provenienti da tutta la World Wrestling Federation scelte per partecipare al Royal Rumble match, che per la prima volta vide partecipare 30 uomini. Big John Studd torn\u00f2 in WWF alla fine del 1988 e divenne face, dopo aver abbandonato l'ex manager Bobby Heenan, e poi inizi\u00f2 una faida con il cliente di Heenan, Andr\u00e9 the Giant. A Mr. Perfect, arrivato nell'estate del 1988 come heel, inoltre fu data la gimmick del lottatore imbattuto e \"perfetto\" in tutto. A Bad News Brown fu data la gimmick del wrestler heel arrogante e fortissimo, che era nemico di tutti i wrestler, sia face che heel. Alla fine, anche il suo nome fu inserito nel match. Molti wrestler che facevano parte di tag team furono inseriti nella lista dei partecipanti alla \"rissa reale\". I Mega Powers (Hulk Hogan e il WWF Champion Randy Savage) furono coinvolti in un feud con i Twin Towers (Akeem e The Big Boss Man) dal novembre 1988. Alle Survivor Series 1988, i Powers erano risultati gli unici sopravvissuti del loro team nel match a Survivor Series contro i Twin Towers. Poco dopo i Mega Powers e i Twin Towers cominciarono ad essere in disaccordo e firmarono un contratto per partecipare al Royal Rumble match.\nLa seconda faida dell'evento contrappose Jim Duggan e Dino Bravo contro i The Fabulous Rougeaus (Jacques e Raymond Rougeau). Da quando debutt\u00f2 in WWF nei primi mesi del 1987, Duggan utilizz\u00f2 la gimmick del patriota americano, arrivando sul ring con una bandiera americana e inizi\u00f2 delle faide con dei wrestler non americani nel roster della WWF (come Nikolai Volkoff). Nei primi mesi del 1989, Duggan inizi\u00f2 una faida con i franco-canadesi Bravo e i fratelli Rougeau, e li batt\u00e9 in diversi tag team match). In un House Show del 6 gennaio a Montr\u00e9al, Duggan in coppia con Hulk Hogan e Ron Garvin sconfissero Bravo e i Rougeaus. Fu scelto per lottare contro Bravo e i Rougeaus in un two out of three falls match a Royal Rumble, e scelse gli Hart Foundation (Bret Hart e Jim Neidhart). Gli Hart e i fratelli Rougeaus erano in lotta tra di loro sin dal 1987. I Rougeaus sfidarono gli Harts senza successo diverse volte per il WWF Tag Team Championship nell'estate del 1987, ma non riuscirono mai a diventare campioni di coppia.\nEvento.\nPrima che l'evento fosse trasmesso in diretta in pay-per-view, ci furono due Dark match: uno tra Jim Powers e Barry Horowitz, vinto dal primo, e il secondo tra Sam Houston e Steve Lombardi, dove trionf\u00f2 Houston. Il primo match dal vivo fu un two out of three falls match, dove Jim Duggan e gli Hart Foundation (Bret Hart e Jim Neidhart) affrontarono Dino Bravo e The Fabulous Rougeaus (Jacques e Raymond Rougeau). Neidhart e Bravo iniziarono la contesa. Duggan prese il cambio e Bravo lo diede a Raymond. Jim immobilizz\u00f2 Raymond e lo colp\u00ec con una scoop slam e una Old Glory. Duggan diede poi il cambi\u00f2 a Bret, che schien\u00f2 Raymond con una inside cradle, ma il conteggio si interruppe a 2. Poi schien\u00f2 nuovamente Raymond con una sunset flip pinfall e poi lo attacc\u00f2 con una diving crossbody, seguita da un altro schienamento, che si ferm\u00f2 anche stavolta a 2. Jacques prese il cambio e ottenne un quasi-schienamento dopo aver eseguito una sunset flip su Hart ma egli lo colp\u00ec con una clothesline e lo lanci\u00f2 all'angolo. I partner di Jacques tentarono di aiutarlo, ma Neidhart li blocc\u00f2 con una shoulder block. Raymond tir\u00f2 le corde causando la caduta di Hart sul pavimento. Dino lo colp\u00ec con un side suplex sul ring, ma invece di schienarlo diede il cambio a Raymond che colp\u00ec Bret con una Bombe de Rougeau, e poi lo schien\u00f2 ottenendo la prima eliminazione. I fratelli Rougeau continuarono ad attaccare Bret, che fu catturato in una boston crab da Jacques. Hart riusc\u00ec poi a raggiungere il suo angolo. Jacques cerc\u00f2 di colpirlo con un bulldog, ma Bret neutralizz\u00f2 la mossa e la invert\u00ec in una inverted atomic drop. Duggan prese il cambio e colp\u00ec Raymond con una scoop slam, seguita da una forearm smash da parte di Neidhart. Egli colp\u00ec Bravo con una shoulder block e Duggan colp\u00ec Raymond con un'elbow drop e lo schien\u00f2, ottenendo la seconda eliminazione. Bravo prese il cambio e colp\u00ec Duggan con un'atomic drop, e lanci\u00f2 Duggan all'angolo, dove diede il cambio a Hart. Bret attacc\u00f2 Dino con un backbreaker, ma Raymond lo spinse dalle corde quando Hart cerc\u00f2 di colpire Bravo con una elbow drop. Tutti e sei gli uomini cominciarono una rissa generale. Mentre l'arbitro era distratto, Duggan colp\u00ec Bravo con la sua 2x4 (la sua spranga di legno). Hart lo schien\u00f2, ottenendo la terza eliminazione e quindi la vittoria. Poi ci fu un posedown tra il WWF Intercontinental Championship The Ultimate Warrior e Rick Rude. Il vincitore sarebbe stato scelto dalla reazione dei fan. Ci furono quattro categorie: \"Double Biceps\", \"Best Abs\", \"Most Muscular\" e \"Medley of Poses\". Warrior vinse tutti i confronti. Rude, tuttavia, attacc\u00f2 Ultimate con la sua sbarra di allenamento di metallo. Il secondo match fu per il WWF Women's Championship tra la campionessa in carica Rockin 'Robin e Judy Martin. Prima che la contesa iniziasse, l'ex campionessa Sensational Sherri sal\u00ec sul ring e sfid\u00f2 la vincitrice a un match futuro per il titolo sostenendo che nessuna sarebbe potuta essere una vera donna come lei. Poi entrarono Gorilla Monsoon e Jesse \"The Body\" Ventura al tavolo dei commentatori. Robin e Martin rischiarono pi\u00f9 volte di venire schienate. Tuttavia, alla fine, Robin colp\u00ec Robin Martin con una Diving crossbody e la schien\u00f2 vincendo la contesa e mantenendo il titolo. Il terzo match fu tra King Haku e Harley Race. Il vincitore della contesa avrebbe vinto la corona \"King of Wrestling\", detenuta da Haku. Race inizi\u00f2 il match colpendo Haku con un knee lifts e un suplex. Harley colp\u00ec Haku con un piledriver, ottenendo un quasi-schienamento, e poi lo attacc\u00f2 con un suplex. A quel punto lo schien\u00f2, ma anche stavolta il conto si ferm\u00f2 a 2. Sbagli\u00f2 un elbow drop su Race ed entrambi gli uomini finirono a terra. Successivamente King Haku esegu\u00ec un backdrop su Race quando egli stava cercando di attaccarlo con un piledriver. Race colp\u00ec l'avversario con uno swinging neckbreaker. Haku rimont\u00f2 colpendo Harley con dei chops, ma sbagli\u00f2 una flying splash. Race poi manc\u00f2 una diving headbutt. Entrambi gli uomini si alzarono e Race corse verso le corde ma Haku lo colp\u00ec con un thrust kick vincendo la contesa. Questo match fu eliminato dalla versione in VHS della Coliseum Video ma fu incluso nell'edizione della Royal Rumble Anthology in DVD.\nIl main event fu, il royal rumble match. Questa, fu la prima ad avere 30 uomini e la prima ad essere trasmessa in pay-per-view. I WWF Tag Team Champions, i Demolition entrarono con i numeri 1 e 2 nel match. I due campioni di coppia combatterono uno contro l'altro fino a quando il terzo partecipante, Andr\u00e9 the Giant, entr\u00f2 sul ring. Combatterono insieme contro Andr\u00e9 fino a quando Mr. Perfect entr\u00f2 con il numero quattro. Andr\u00e9 elimin\u00f2 Smash mentre Perfect e Ax iniziarono a coalizzarsi contro di lui. Ronnie Garvin entr\u00f2 con il numero cinque e aiut\u00f2 \"The Perfect One\" ed Ax ad eliminare Andr\u00e9, che era il pi\u00f9 grande uomo nel match. Greg Valentine entr\u00f2 con il numero sei, mentre Andr\u00e9 elimin\u00f2 Garvin. Perfect, Ax e Valentine cercarono di eliminare Andr\u00e9 fino a quando entr\u00f2 Jake Roberts con il numero sette. Questo rese Roberts il primo uomo a partecipare a due edizioni della Royal Rumble. Gli altri partecipanti lasciarono Andr\u00e9, e Roberts lo attacc\u00f2 da solo. Il gigante soffoc\u00f2 Roberts e lo gett\u00f2 oltre la terza corda. Ron Bass entr\u00f2 con il numero otto. Ax e Bass lottarono a vicenda mentre Perfect e Valentine si allearono per eliminare Andr\u00e9; quest'ultimo alla fine prese il sopravvento e, dopo aver messo KO Perfect, inizi\u00f2 a soffocare Valentine finch\u00e9 non fu privo di sensi. Uno dei membri dei The Rockers, Shawn Michaels, entr\u00f2 con il numero nove. Perfect colp\u00ec Ax con un back body drop oltre la terza corda, eliminandolo. Cerc\u00f2 poi di eliminare Michaels ma quest'ultimo utilizz\u00f2 un skin the cat per tornare nel ring e prov\u00f2 ad eliminare Perfect. Butch Miller, uno dei membri dei The Bushwhackers entr\u00f2 con il numero dieci. Jake Roberts torn\u00f2 e gett\u00f2 il suo serpente Damien all'interno del ring. Andr\u00e9 vide il serpente, e preso dal panico si autoelimin\u00f2 uscendo dal ring. Poi Roberts prese il suo serpente e se ne and\u00f2 soddisfatto. The Honky Tonk Man entr\u00f2 nel ring con il numero undici. Honky e Valentine cercarono di eliminare Michaels ma non riuscirono nel loro intento, poi Tito Santana, uno dei membri degli Strike Force, entr\u00f2 con il numero dodici. Inizialmente egli attacc\u00f2 Perfect, e poi si concentr\u00f2 su Greg. Bass e Mr. Perfect eseguirono un double suplex su Michaels. Quindi fu la volta di Bad News Brown con il numero tredici. Santana e Butch eliminarono Honky Tonk mentre Brown si concentr\u00f2 su Michaels fino a quando il tag team partner di Michaels, Marty Jannetty, entr\u00f2 con il numero quattordici. Entrambi si riunirono ed eliminarono Ron Bass. Santana colp\u00ec Valentine con una flying forearm smash. Uno dei membri dei Mega Powers, il WWF Champion Randy Savage, entr\u00f2 con il numero quindici. Valentine colp\u00ec Savage con un Hammer Drop e cerc\u00f2 di eliminarlo, ma Savage riusc\u00ec a scampare al pericolo. Santana aiut\u00f2 \"Macho Man\" ad attaccare Greg fino a quando uno dei membri dei Brain Busters, Arn Anderson, entr\u00f2 con il numero sedici. Savage colp\u00ec Valentine con un backdrop, mandandolo oltre la terza corda. Poi Anderson e Savage attaccarono Michaels con un clothesline eliminandolo. Jannetty si concentr\u00f2 allora su Anderson. Il tag team partner di Anderson, Tully Blanchard, entr\u00f2 con il numero diciassette. Jannetty a quel punto si concentr\u00f2 su Blanchard. Perfect e Savage si scambiarono diversi colpi. Arn aiut\u00f2 Blanchard a colpire Jannetty con una spinning spinebuster. Il tag team partner di Savage, Hulk Hogan, entr\u00f2 con il numero diciotto ed elimin\u00f2 Mr. Perfect. Tuttavia, \"The Perfect One\" ottenne il record di longevit\u00e0 sul ring, con una presenza complessiva di 27:58. Santana fu eliminato poco dopo da Savage e Anderson, e poi Brown e Hogan rischiarono di essere eliminati. Il tag team partner di Butch, Luke Williams, entr\u00f2 con il numero diciannove. Poi Butch fu eliminato da Hogan e Brown, lasciando sei uomini sul ring. Hogan e Savage si allearono per eliminare gli altri quattro uomini: Brown, Anderson, Blanchard e Luke. Koko B. Ware entr\u00f2 con il numero venti e attacc\u00f2 con dei dropkick i 6 wrestler (tranne i Mega Powers). Anderson si arrampic\u00f2 oltre la terza corda, ma Hogan lo attacc\u00f2 con una scoop slam. Koko attacc\u00f2 Hogan, ma egli lo butt\u00f2 fuori dal ring, eliminandolo. Hogan attacc\u00f2 i Brainbusters e poi elimin\u00f2 Luke. Hogan elimin\u00f2 anche Arn Anderson e Tully Blanchard. Warlord, uno dei membri dei Powers of Pain, entr\u00f2 con il numero ventuno, ma non appena entr\u00f2 sul ring, venne eliminato da \"The Immortal\" Hulk Hogan. Warlord stabil\u00ec il record negativo del minor tempo sul ring, resistendo solo 2 secondi, un record che venne battuto 20 anni dopo, quando Santino Marella, a Royal Rumble 2009, fu eliminato dopo solo 1 secondo dalla sua entrata sul ring. Brown e Savage lottarono duramente, fino a quando Hogan gett\u00f2 entrambi fuori dal ring. Savage rimprover\u00f2 Hogan, causando la lenta rottura dei Mega Powers. I due cercarono di picchiarsi, ma prima che questo accadesse arriv\u00f2 Miss Elizabeth (la loro manager) a placare gli animi. Uno dei membri dei Twin Towers, The Big Boss Man, entr\u00f2 con il numero ventidue. Hogan prov\u00f2 ad attaccarlo con una scoop slam, ma egli lo colp\u00ec con una corner avalanche seguita da un piledriver. Hogan cerc\u00f2 di sbarazzarsi di Boss, fino a quando il suo tag team partner, Akeem, entr\u00f2 con il numero ventitr\u00e9. Il duo collabor\u00f2 per eliminare Hogan, e alla fine riusc\u00ec ad escludere Hogan dalla contesa. Un amico di Hogan, Brutus Beefcake, entr\u00f2 poi con il numero ventiquattro. Nonostante fosse stato ufficialmente eliminato, Hogan rimase a bordo ring e si scontr\u00f2 con Boss Man all'esterno del quadrato. Dopo l'intervento degli arbitri, Bog Boss rientr\u00f2 sul ring e i Twin Towers collaborarono per attaccare Beefcake fino a quando Hogan tir\u00f2 gi\u00f9 la corda facendo cadere Boss fuori dal ring, e quindi egli fu eliminato dalla contesa. Il duo ricominci\u00f2 la rissa per tutto il backstage fino agli spogliatoi. Con quest'ultima eliminazione, Hogan batt\u00e9 il record di eliminazioni in un singolo Royal Rumble match, eliminando dieci wrestler. Akeem cerc\u00f2 di eliminare Beefcake fino a quando The Red Rooster entr\u00f2 con il numero venticinque. Rooster e Beefcake collaborarono per eliminare Akeem fino a quando il tag team partner di Warlord, The Barbarian, entr\u00f2 con il numero ventisei e attacc\u00f2 Red Rooster e Brutus, \"salvando\" Akeem. Poi si concentr\u00f2 solo su Beefcake mentre Rooster venne attaccato da Akeem con una 747 Splash. Big John Studd entr\u00f2 con il numero ventisette ed elimin\u00f2 Akeem. Quindi Hercules entr\u00f2 con il numero ventotto seguito da Rick Martel, che entr\u00f2 di conseguenza con il numero ventinove. Tutti i wrestler cominciarono a lottare nel ring, fino a quando entr\u00f2 l'ultimo concorrente della contesa, ovvero Ted DiBiase. Secondo la storyline, egli aveva comprato il numero trenta, per avvantaggiarsi. Poi elimin\u00f2 Rooster e si concentr\u00f2 su Hercules, che DiBiase aveva acquistato come \"schiavo\". Beefcake salv\u00f2 DiBiase e attacc\u00f2 Hercules. Ted successivamente con Barbarian elimin\u00f2 diversi uomini dal ring, e quindi gli unici partecipanti rimasti furono Akeem, Barbarian, Studd, Martel e DiBiase. Barbarian attacc\u00f2 Martel ma egli fu in grado di evitare una clothesline dall'avversario. Poi colp\u00ec Barbarian con un dropkick oltre la terza corda, eliminandolo. Martel prov\u00f2 a colpire Akeem con una diving crossbody, ma quest'ultimo lo prese e lo gett\u00f2 oltre la terza corda. Akeem, Studd e DiBiase erano gli unici partecipanti al Royal Rumble match. DiBiase e Akeem lavorarono insieme per qualche minuto su Big John prima di iniziare a litigare tra loro. Studd ne approfitt\u00f2 e gett\u00f2 Akeem fuori dal quadrato. A quel punto Studd e Biase furono gli ultimi due partecipanti. Studd attacc\u00f2 DiBiase con un butterfly suplex. Dopo una clothesline, Studd gett\u00f2 DiBiase oltre la terza corda eliminandolo e vincendo la Royal Rumble 1989.\nConseguenze.\nRoyal Rumble fu una parte significativa della rottura dei Mega Powers. Hulk Hogan accidentalmente elimin\u00f2 Randy Savage dalla contesa. Il 3 febbraio, nell'edizione di \"Saturday's Night Main Event\", Hogan e Savage affrontarono i Twin Towers (Akeem e Big Boss Man) in un tag team match, pieno di polemiche. Durante il culmine della contesa, Akeem gett\u00f2 Savage su Elizabeth e Hogan, per soccorrere la ragazza, lasci\u00f2 da solo Savage sul ring in balia dei due avversari. Quando Hogan torn\u00f2, \"Macho Man\" lo prese a schiaffi, e dopo aver preso la cintura, se ne and\u00f2. Hogan alla fine riusc\u00ec a vincere il match anche da solo, e poco dopo inizi\u00f2 un'accesa discussione con Savage nel backstage. Macho Man dichiar\u00f2 che Hogan era geloso di lui, e che lui avrebbe sconfitto Hogan in un match per il titolo. Hogan cerc\u00f2 di convincere Savage a non sfidarlo per il titolo e quindi a rompere il loro tag team, ma non ebbe successo, infatti Macho Man divenne un heel, attaccando Hulk e Brutus Beefcake, che era intervenuto in favore di Hulk.\nHogan e Savage poi iniziarono un feud uno contro l'altro, che culmin\u00f2 in un match a \"WrestleMania V\" soprannominato \"The Mega Powers Explode\", dove Savage, che aveva vinto il WWF Championschip un anno prima a \"WrestleMania IV\" grazie all'aiuto di Hogan nel suo angolo. Questa volta invece avrebbe dovuto affrontare il suo ex amico per il titolo mondiale. Hogan sconfisse Savage vincendo il titolo e ponendo cos\u00ec fine al regno di Savage come WWF Champion durato 371 giorni.\nRoberts e Andr\u00e9 The Giant continuarono la loro faida durante il resto dell'inverno del 1989, con il rientrante Big John Studd che fu coinvolto nel loro match a \"WrestleMania V\" (infatti fu l'arbitro speciale della contesa).\nThe Ultimate Warrior giur\u00f2 vendetta a Rick Rude per il suo attacco dopo il posedown, a cui Rude rispose che voleva un match per l'Intercontinental Championship detenuto da Warrior. A WrestleMania V Rick vinse il titolo, grazie a delle interferenze esterne del suo manager Bobby \"The Brain\" Heenan che aiut\u00f2 il suo cliente a schienare l'avversario. Rude quindi divent\u00f2 il primo campione della Heenan's Family.\nIl match tra Rockin' Robin e Judy Martin per il WWF Women's Championship fu la prima contesa per il titolo femminile ad essere trasmessa in un pay-per-view importante da almeno 5 anni. La Robin lasci\u00f2 l'azienda nel giugno 1989 e pian piano la gente cominci\u00f2 a disinteressarsi del titolo femminile, che quindi venne ritirato nel febbraio 1990. Il titolo rimase vacante fino al 1993, quando Alundra Blayze vinse un torneo con in palio il titolo femminile, diventando cos\u00ec campionessa mondiale WWF.\nRoyal Rumble match.\nL'intervallo di tempo tra l'entrata di un wrestler e il successivo era di circa 2 minuti."}
{"id": "3390199", "revid": "1442080", "url": "https://it.wikipedia.org/wiki?curid=3390199", "title": "Hall of Fame Tennis Championships 1977 - Singolare", "text": "Il singolare del torneo di tennis Hall of Fame Tennis Championships 1977, facente parte della categoria Grand Prix, ha avuto come vincitore Tim Gullikson che ha battuto in finale Hank Pfister 6-4, 6-4, 5-7, 6-2."}
{"id": "3390200", "revid": "144796", "url": "https://it.wikipedia.org/wiki?curid=3390200", "title": "Principato di Schaumburg-Lippe", "text": ""}
{"id": "3390215", "revid": "1305772", "url": "https://it.wikipedia.org/wiki?curid=3390215", "title": "Jonathan", "text": ""}
{"id": "3390218", "revid": "599013", "url": "https://it.wikipedia.org/wiki?curid=3390218", "title": "D\u012bm\u012btrios Tsionan\u012bs", "text": "Biografia.\nNato in Grecia, ma trasferitosi in Germania al seguito dei genitori nel 1970, ha giocato per buona parte della sua carriera, comprese le giovanili, nel Waldhof Mannheim.\nCon la prima squadra ha giocato dal 1980 al 1991, disputando quattro stagioni in 2. Bundesliga, tre consecutive dal 1980-1981 al 1982-1983 (quest'ultima chiusa con la vittoria e la promozione in Bundesliga) e l'ultima della carriera, 1990-1991; in tutte le altre, la squadra ha militato in massima serie. Complessivamente, Tsionanis ha giocato 62 incontri in seconda serie e 146, con sei reti, in Bundesliga.\nNel 1986 ha anche disputato un incontro con la nazionale greca, divenendo il primo giocatore a vestire la maglia della rappresentativa ellenica senza aver mai militato in squadre greche."}
{"id": "3390219", "revid": "770634", "url": "https://it.wikipedia.org/wiki?curid=3390219", "title": "Stato libero di Waldeck-Pyrmont", "text": "Lo Stato libero di Waldeck-Pyrmont (in tedesco: \"Freistaat Waldeck-Pyrmont\") fu uno Stato della Germania dal 1918 al 1929 formatosi durante la Repubblica di Weimar. La capitale era Arolsen.\nStoria.\nLo Stato libero di Waldeck-Pyrmont si form\u00f2 dopo la fine del Principato di Schaumburg-Lippe dovuta al crollo della monarchia in Germania a seguito della rivoluzione per la fine della prima guerra mondiale nel 1918, a seguito dell'abdicazione dell'ultimo principe Federico.\nIl 30 novembre 1921 a seguito di un plebiscito locale, la citt\u00e0 ed il distretto di Pyrmont vennero incorporate nella provincia prussiana di Hannover. Il rimanente territorio venne incorporato allo Stato libero di Prussia nel 1929 a seguito di un nuovo plebiscito popolare, passando cos\u00ec ad essere parte della Provincia di Assia-Nassau. Il territorio dello Stato fa oggi parte del Distretto di Waldeck-Frankenberg nello Stato d'Assia."}
{"id": "3390220", "revid": "599013", "url": "https://it.wikipedia.org/wiki?curid=3390220", "title": "Jair Ben\u00edtez", "text": ""}
{"id": "3390222", "revid": "63957725", "url": "https://it.wikipedia.org/wiki?curid=3390222", "title": "Imagine (serie)", "text": ""}
{"id": "3390224", "revid": "899609", "url": "https://it.wikipedia.org/wiki?curid=3390224", "title": "Waldeck e Pyrmont", "text": ""}
{"id": "3390228", "revid": "115751", "url": "https://it.wikipedia.org/wiki?curid=3390228", "title": "Fernanda Wittgens", "text": "Biografia.\nNasce a Milano da Margherita Righini e Adolfo Wittgens, un professore di lettere al Regio Liceo Ginnasio Giuseppe Parini nonch\u00e9 traduttore di origine svizzera, che di domenica porta i sette figli a visitare musei, instillando in loro l'amore per l'arte. Il padre viene per\u00f2 a mancare nel luglio 1910.\nNell'ottobre 1925 si laurea in Lettere presso l'Accademia scientifico-letteraria di Milano, sotto la guida di Paolo D'Ancona; la tesi, riguardante la storia dell'arte, viene valutata a pieni voti. Con D'Ancona, Irene Cattaneo e Maria Luisa Gengaro, Fernanda Wittgens scrive alcuni libri scolastici di storia dell'arte. \nDopo aver lavorato come insegnante di Storia dell'arte presso il Liceo Parini e il Regio Liceo Ginnasio Alessandro Manzoni, nel 1928 Mario Salmi, ispettore della Pinacoteca di Brera, la presenta a Ettore Modigliani, direttore della Pinacoteca e soprintendente alle Gallerie della Lombardia.\nViene quindi assunta a Brera nel 1928 come \"operaia avventizia\". Molto preparata, attiva e instancabile, svolge fin quasi da subito funzioni tecniche e amministrative da ispettrice, divenendo nel 1931 assistente di Modigliani e nel 1933, stavolta ufficialmente, ispettrice. Modigliani la soprannominer\u00e0 \"la piccola allodola\". \nNel 1935 Modigliani viene allontanato dall'amministrazione braidense per antifascismo; in seguito, essendo ebreo, una volta entrate in vigore le leggi razziali del 1938 va incontro alla revoca di ogni incarico, al confino e a persecuzioni. In questo periodo Fernanda continua la sua opera informando costantemente Modigliani. Nel 1940 per Ulrico Hoepli Editore Milano esce \"Mentore\", opera del perseguitato Modigliani firmata, come prestanome, da Fernanda Wittgens, che nel frattempo aveva iniziato un'attivit\u00e0 saggistica \"solista\".\nIl 16 agosto dello stesso 1940, Fernanda Wittgens vince il concorso indetto e accede alla carica direttoria della Pinacoteca di Brera; \u00e8 la prima donna in Italia ad essere direttrice di un importante museo o galleria.\nViene ricordata per la sua opera di messa in salvo dai bombardamenti e dalle razzie naziste di tutte le opere di Brera, del Museo Poldi Pezzoli e della Quadreria dell'Ospedale Maggiore; pur se con un organico ridotto al minimo, con mezzi spesso di fortuna e i frequenti bombardamenti su Milano, l'obiettivo viene raggiunto.\nInoltre fin dallo scoppio della guerra, contando sul suo prestigio personale e sulle proprie amicizie, si adopera per aiutare familiari, amici, ebrei (tra cui il suo docente universitario Paolo D'Ancona) e perseguitati di ogni tipo ad espatriare. Con lei in questo intento, il cugino e coetaneo Gianni Mattioli, in seguito grande collezionista d'arte. All'alba del 14 luglio 1944, a causa della delazione di un giovane ebreo tedesco collaborazionista a cui aveva organizzato l'espatrio, viene arrestata. Giudicata nemica del fascismo, viene condannata a 4 anni di prigione. Inizialmente viene reclusa nel carcere di Como, successivamente in quello di San Vittore, a Milano, dove ha per compagna di cella l'artista Carla Badiali. Dalle lettere alla madre e ai nipoti, nonch\u00e9 dai suoi scritti privati, trapela la sua forte e fiera personalit\u00e0; inoltre la prigione, per lei che sente di essere nel giusto, \u00e8 \u00abuna tappa di perfezionamento\u00bb, \u00abuna specie di\u2026 esame di laurea\u00bb. Dopo 7 mesi di detenzione la famiglia, preoccupata per la sua incolumit\u00e0, riesce a presentare un falso certificato di tisi e a farla scarcerare, nel febbraio del 1945; la pena termina poi con la Liberazione: esce il 24 aprile.\nDi nuovo libera, viene nominata pro-direttore e commissario per l'Accademia delle Belle Arti di Brera. Da lei prudentemente svuotata, la Pinacoteca era stata distrutta in 26 sale su 34 dai bombardamenti. Concentra i suoi sforzi per convincere le autorit\u00e0 ad assumersi l'impegno per una totale ricostruzione.\nIl 12 febbraio del 1946 anche Ettore Modigliani viene reintegrato, come soprintendente, lei lo affianca. L'obiettivo \u00e8 sempre quello di ricostruire la Pinacoteca. I lavori hanno inizio, su progetto dell'architetto Piero Portaluppi. Nell'occasione Modigliani teorizza una \"grande Brera\", ingrandita sia negli spazi sia nel coinvolgimento attivo della gente, teoria poi portata avanti da Fernanda e, soprattutto, da Franco Russoli. Il 22 giugno 1947, dopo la morte di Modigliani, le viene affidata anche la soprintendenza.\nNel 1948 diviene il soggetto di una \"testa in bronzo\" dello scultore Marino Marini.\nLa ricostruzione di Brera viene portata a termine nel giugno 1950. Il giorno 9, durante l'inaugurazione davanti alle massime autorit\u00e0 dello Stato, tiene un discorso breve e coinvolto sul miracolo compiuto in quattro anni dal cantiere braidense. Nello stesso anno, assieme a Portaluppi, progetta un piano regolatore per la \"grande Brera\", che prevede un collegamento tra la Pinacoteca, l'Accademia di Belle Arti, la Biblioteca, l'Osservatorio Astronomico e l'Istituto Lombardo di Scienze e Lettere.\nSempre nello stesso anno, senza abbandonare Brera, viene nominata soprintendente alle Gallerie della Lombardia; in questo ruolo si occupa della ricostruzione del Museo teatrale alla Scala e del Poldi Pezzoli, oltre che del restauro del Cenacolo di Leonardo.\nNel 1951 d\u00e0 inizio a una rivoluzionaria attivit\u00e0 all'interno di Brera ricostruita; la Pinacoteca \u00e8 animata da una serie di inediti e innovativi eventi espositivi e didattici: vengono organizzate visite guidate da personale specializzato \u2014 spesso anche da lei stessa \u2014 per varie categorie di persone, come i bambini, i disabili e i pensionati, che spesso vengono sollecitate ad una partecipazione attiva.\nIn questo periodo fa di tutto per convincere il Comune di Milano ad acquistare la \"Piet\u00e0 Rondanini\" di Michelangelo Buonarroti, messa sul mercato e contesa da Roma, Firenze e Stati Uniti d'America. Molto combattiva, riesce nel suo intento: il 1\u00ba novembre 1952, la scultura diviene milanese per 130 milioni di lire, grazie allo stanziamento dei fondi necessari da parte del Comune.\nNel 1955 si costituisce ufficialmente a Brera una sezione didattica. Sempre nello stesso anno, il 17 aprile, durante la \u201cgiornata della riconoscenza\u201d celebrata a Milano, Wittgens viene premiata con una medaglia d'oro da parte dell'Unione delle comunit\u00e0 israelitiche, per l'opera di soccorso nei confronti degli ebrei perseguitati.\nNel 1956 rifiuta, con una lettera, la proposta di Ferruccio Parri di presentarsi alle elezioni amministrative con la lista del Fronte laico. Significativo il passo: \u00abOra io non mi sento, come artista, di entrare nel binario dei partiti perch\u00e9 la mia libert\u00e0 \u00e8 condizione assoluta per la vita stessa del mio essere\u00bb.\nMuore prematuramente nelle prime ore dell'11 luglio 1957. La camera ardente \u00e8 allestita davanti all'ingresso della Pinacoteca, in cima allo scalone d'onore, e vi partecipano migliaia di persone. Il funerale si tiene nella vicina chiesa di San Marco; viene tumulata al Cimitero Monumentale di Milano. Vari anni dopo viene traslata fra gli illustri del Civico Mausoleo Palanti, al Riparto V del medesimo cimitero.\nIl 6 marzo 2014 le vengono dedicati un albero e un cippo al Giardino dei Giusti di tutto il mondo di Milano.\nNel 2018 le viene dedicato il Bar Fernanda della Pinacoteca di Brera a Milano."}
{"id": "3390233", "revid": "122871", "url": "https://it.wikipedia.org/wiki?curid=3390233", "title": "Palo Alto Tiny BASIC", "text": ""}
{"id": "3390237", "revid": "287204", "url": "https://it.wikipedia.org/wiki?curid=3390237", "title": "C\u00e9sar Valoyes", "text": ""}
{"id": "3390254", "revid": "287204", "url": "https://it.wikipedia.org/wiki?curid=3390254", "title": "Giovanni Lapentti", "text": "Suo fratello \u00e8 Nicol\u00e1s Lapentti, giocatore di tennis professionista, mentre un terzo fratello, Leonardo, \u00e8 stato attivo a livello inferiore nel tennis professionistico.\nCarriera.\nGiovanni Lapentti ha annunciato il suo debutto ATP nel 2002, ma in realt\u00e0 ha giocato la sua prima partita nel tour nel 2003, al torneo di Scottsdale in Arizona. Lapentti ha ottenuto la sua prima vittoria nel circuito ATP al primo turno del torneo, sconfiggendo Paradorn Srichaphan, 7-6 (7-2), 6-2. Ha perso nel secondo turno del torneo di David S\u00e1nchez.\nHa partecipato nel 2003 al torneo di Roma e al Roland Garros, perdendo al primo turno entrambe le volte. Durante l'Open di Francia ha dovuto ritirarsi nel quinto set del match contro Tommy Robredo a causa di un infortunio che lo ha costretto a tornare a giocare solo nel 2004.\nLapentti non ha ottenuto una sola vittoria durante il suo secondo anno da professionista nonostante abbia partecipato a tornei organizzati in Argentina, Messico, Spagna e a Indian Wells. L'ecuadoriano ha ottenuto risultati migliori nel 2005."}
{"id": "3390258", "revid": "1543377", "url": "https://it.wikipedia.org/wiki?curid=3390258", "title": "Coppa Intercontinentale 1967 (calcio)", "text": "La Coppa Intercontinentale 1967 \u00e8 stata l'ottava edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nLe squadre giunsero alla competizione in condizioni differenti. Il Celtic era reduce dalla vittoria in Coppa dei Campioni, che aveva fatto guadagnare ai calciatori della rosa l'appellativo di \"Lisbon Lions\", vale a dire \"I leoni di Lisbona\"; il Racing, guidato dall'ex calciatore Juan Jos\u00e9 Pizzuti, aveva un organico composto per la maggior parte da elementi giovani, con a supporto alcuni giocatori d'esperienza, come Humberto Maschio. Nel primo incontro fu il Celtic a prevalere, con un gol segnato di testa da McNeill, mentre il Racing tent\u00f2 di limitare quanto pi\u00f9 possibile il passivo.\nLa gara di ritorno inizi\u00f2 con un episodio incorso al portiere scozzese della compagine scozzese Simpson, colpito da un sasso prima dell'inizio della partita e sostituito da Fallon.\nIl match si rivel\u00f2 subito in salita per il club argentino, dato che l'arbitro uruguaiano Marino fischi\u00f2 un rigore a favore degli scozzesi, che passarono cos\u00ec in vantaggio con Gemmell. Successivamente per\u00f2 si concretizz\u00f2 la rimonta del Racing, firmata da Raffo e C\u00e1rdenas. Per giocare la cosiddetta \"bella\" si scelse Montevideo, in Uruguay, e l'incontro fu affidato al paraguaiano P\u00e9rez Osorio. La partita fu accesa e piuttosto bloccata dal punto di vista del gioco, e il direttore di gara espulse Lennox e Johnstone per gli europei e Basile per i sudamericani. Fu nuovamente C\u00e1rdenas a decidere le sorti della Coppa, segnando con un tiro effettuato di sinistro dalla lunga distanza.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "3390262", "revid": "599013", "url": "https://it.wikipedia.org/wiki?curid=3390262", "title": "Roger Gould", "text": "Biografia.\nCresciuto rugbisticamente nel Western Bulldogs di Brisbane, club in cui entr\u00f2 a 7 anni e nella cui prima squadra debutt\u00f2 appena terminate le scuole superiori, Gould vinse nel 1977 la Premiership del Queensland e l'anno successivo rappresent\u00f2 il suo Stato per la prima volta.\nNel 1980 debutt\u00f2 in Nazionale australiana a Sydney contro la e, nel 1981, lasci\u00f2 il suo Paese per un'esperienza in Argentina al San Isidro Club.\nUn anno pi\u00f9 tardi fu in Italia al Petrarca, con cui vinse il campionato 1983-84.\nAncora nel 1984 fu tra i protagonisti del \"tour\" in cui gli \"Wallabies\" si aggiudicarono il Grande Slam nelle Isole Britanniche; nell'incontro con il a Cardiff iscrisse il suo nome nel tabellino con 12 punti.\nFu presente alla , manifestazione in cui disput\u00f2 un solo incontro, il suo ultimo internazionale, nella fase a gironi contro l'; nel 1990 si ritir\u00f2 definitivamente.\nDopo il ritiro fu attivo nel campo del \"catering\" ma continu\u00f2 anche l'attivit\u00e0 nel rugby come allenatore: in preparazione alla fu ingaggiato dalla Federazione statunitense come consulente tecnico e allenatore dei tre quarti della Nazionale.\nNel 2001 gli fu offerto l'incarico di allenatore dei tre quarti dei Reds, la \"franchise\" professionistica del Queensland in Super Rugby, che port\u00f2 avanti insieme a quello di osservatore per conto della Federazione australiana, fino a che nel 2004 gli fu assegnato lo stesso incarico tecnico per gli \"Wallabies\"; tuttavia, dopo solo un mese da assistente allenatore, si dimise per motivi familiari.\nGestisce la sua azienda di distribuzione alberghiera e \"catering\", Gould &amp; Kennedy, e fa parte dello staff del ramo neozelandese dell'Accademia Internazionale del Rugby."}
{"id": "3390264", "revid": "767487", "url": "https://it.wikipedia.org/wiki?curid=3390264", "title": "Jos\u00e9 de la Cuesta", "text": ""}
{"id": "3390271", "revid": "729019", "url": "https://it.wikipedia.org/wiki?curid=3390271", "title": "Strada statale 606 di Vibo Valentia", "text": "La strada provinciale ex SS 606 Vibo Valentia-Sant'Onofrio (\"SP ex SS 606\"), in precedenza \"strada statale 606 di Vibo Valentia\", \u00e8 una strada provinciale italiana.\"\"\nPercorso.\nRappresenta l'accesso stradale dal centro abitato di Vibo Valentia allo svincolo di Sant'Onofrio-Vibo Valentia dell'Autostrada A3 Napoli-Reggio Calabria.\nStoria.\nVenne istituita col decreto del Ministro dei lavori pubblici del 9 febbraio 1970, con i seguenti capisaldi d'itinerario: \"Innesto strada statale n. 18 a Vibo Valentia - Castelluccio - svincolo Autostrada A3 Napoli-Reggio Calabria in localit\u00e0 Vaccarizzu di S. Onofrio\".\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Calabria, che ha provveduto al trasferimento dell'infrastruttura al demanio della Provincia di Vibo Valentia."}
{"id": "3390277", "revid": "1543377", "url": "https://it.wikipedia.org/wiki?curid=3390277", "title": "Danielle Jones", "text": "In seguito, ha rappresentato Trinidad e Tobago a Miss Universo 2004, a Quito il 1\u00ba giugno, dove oltre a classificarsi al quinto posto nella classifica finale del concorso di bellezza, ha anche ottenuto la fascia di Best National Costume.\nIn seguito, Danielle Jones ha abbandonato la carriera di modella per dedicarsi all'attivit\u00e0 di curatrice e stilista di acconciature."}
{"id": "3390279", "revid": "287204", "url": "https://it.wikipedia.org/wiki?curid=3390279", "title": "Anatoliki Mani", "text": "Anatoliki Mani (, ovvero \"Maina Orientale\") \u00e8 un comune della Grecia situato nella periferia del Peloponneso (unit\u00e0 periferica della Laconia) con 14.308 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 619\u00a0km\u00b2 e la popolazione \u00e8 passata da 2.111 a 14.308 abitanti"}
{"id": "3390284", "revid": "385321", "url": "https://it.wikipedia.org/wiki?curid=3390284", "title": "Beyond Obsession", "text": ""}
{"id": "3390285", "revid": "83531", "url": "https://it.wikipedia.org/wiki?curid=3390285", "title": "Angi\u00f2-Valois", "text": "La casa di Valois-Angi\u00f2 fu una famiglia reale francese, ramo minore delle casate di Valois ed Angi\u00f2, entrambe di derivazione capetingia; regn\u00f2 su Napoli e molti altri territori.\nStoria.\nOrigini.\nDivenne una casata autonoma nel 1350, quando re Giovanni II sal\u00ec al trono di Francia; il re aveva per nonna paterna Margherita d'Angi\u00f2, figlia maggiore di Carlo II, re di Napoli, e moglie di Carlo di Valois; il titolo comitale d'Angi\u00f2 (poi elevato a ducato) si trasmise al pronipote Luigi, figlio secondogenito di Giovanni II.\nSovrani di Napoli.\nDopo qualche anno la regina Giovanna I di Napoli, degli Angioini partenopei, rimase senza eredi legittimi e, nonostante avesse parenti pi\u00f9 prossimi, adott\u00f2 Luigi d'Angi\u00f2 come erede: ci\u00f2 diede avvio ad una guerra tra le due linee angioine, quella di Durazzo (i parenti pi\u00f9 prossimi di Giovanna I) e quelli francesi. I primi dapprima vinsero, ma i francesi, guidati dal nuovo duca Luigi II d'Angi\u00f2 dalla loro base in Provenza tennero Napoli dal 1389 al 1399. \nNel 1435 gli Angioini di Napoli, in ogni ramo, si estinsero, lasciando unici pretendenti i duchi d'Angi\u00f2 dei Valois, ma nel 1442 Napoli ed il regno vennero conquistati da Alfonso V d'Aragona. \nEstinzione.\nRenato, ultimo duca mor\u00ec nel 1480, ed il feudo torn\u00f2 alla corona di Francia; con la morte del nipote Carlo V d'Angi\u00f2 nel 1481 tutti i possedimenti angioini, compresa la Provenza, tornarono alla corona.\nLe pretese alla corona napoletana da parte degli eredi angioini continuarono nei secoli successivi tramite la Casa di Lorena, che discendeva dalla figlia maggiore del duca Renato, Iolanda d'Angi\u00f2, soprattutto durante la guerra del 1551 contro gli Asburgo, quando il duca Francesco I di Guisa, membro di un ramo cadetto dei Lorena, tent\u00f2 senza successo di conquistare il regno.\nGenealogia.\n Giovanni II di Francia re di Francia\n = Bona di Lussemburgo\n \u251c\u2500\u2500 Carlo V di Francia\n \u2514\u2500\u2500 Luigi I d'Angi\u00f2 (1339-1384), duca d'Angi\u00f2\n = Maria di Bretagna\n \u251c\u2500\u2500 Maria (1370-ca. 1383)\n \u251c\u2500\u2500 Luigi II d'Angi\u00f2 (1377-1417), duca d'Angi\u00f2\n \u2502 = Iolanda di Aragona (1384-1442)\n \u2502 \u251c\u2500\u2500 Luigi III d'Angi\u00f2 (1403-1434), duca d'Angi\u00f2\n \u2502 \u2502 = Margherita di Savoia \n \u2502 \u251c\u2500\u2500 Maria (1404-1463)\n \u2502 \u2502 = Carlo VII di Francia\n \u2502 \u251c\u2500\u2500 Renato d'Angi\u00f2 (1408-1480), Duca d'Angi\u00f2 e duca di Lorena per matrimonio\n \u2502 \u2502 = Isabella di Lorena (1410-1453)\n \u2502 \u2502 \u2502\u2500\u2500 Giovanni II di Lorena (1425\u20131470)\n \u2502 \u2502 \u2502 = Maria di Borbone-Clermont (1428\u20131448)\n \u2502 \u2502 \u2502 \u2502\u2500\u2500 Renato (1446-giovane)\n \u2502 \u2502 \u2502 \u2502\u2500\u2500 Isabella (1445-giovane) \n \u2502 \u2502 \u2502 \u2502\u2500\u2500 Maria (1447-giovane)\n \u2502 \u2502 \u2502 \u2514\u2500\u2500 Nicola I (1448-1473), duca di Lorena\n \u2502 \u2502 \u2502\u2500\u2500 Renato (1426)\n \u2502 \u2502 \u2502\u2500\u2500 Luigi (1427-1443), Marchese di Pont-\u00e0-Mousson\n \u2502 \u2502 \u2502\u2500\u2500 Nicola ([1428-giovane)\n \u2502 \u2502 \u2502\u2500\u2500 Iolanda (1428-1483)\n \u2502 \u2502 \u2502 = Federico II di Vaud\u00e9mon\n \u2502 \u2502 \u2502 \u2514\u2500\u2500 duchi di Lorena\n \u2502 \u2502 \u2502\u2500\u2500 Margherita (1429-1482)\n \u2502 \u2502 \u2502 = Enrico VI d'Inghilterra.\n \u2502 \u2502 \u2502\u2500\u2500 Carlo (1431-1432), conte di Guisa\n \u2502 \u2502 \u2502\u2500\u2500 Isabella, morta giovane\n \u2502 \u2502 \u2502\u2500\u2500 Luisa (1436-giovane)\n \u2502 \u2502 \u2514\u2500\u2500 Anna (1437-giovane)\n \u2502 \u2502 = Jeanne de Laval (1433-1498) \n \u2502 \u251c\u2500\u2500 Iolanda (1412\u20131440)\n \u2502 \u2502 = Francesco I di Bretagna\n \u2502 \u2514\u2500\u2500 Carlo IV d'Angi\u00f2 (1414\u20131472), Conte del Maine\n \u2502 = Cobella Ruffo (\u2020 1442)\n \u2502 \u2514\u2500\u2500 Carlo V d'Angi\u00f2 (1436\u20131481), Duca d'Angi\u00f2\n \u2502 = Giovanna di Lorena (1458-1480)\n \u2502 = Isabella di Lussemburgo\n \u2502 \u2514\u2500\u2500 Luisa (1445-1477)\n \u2514\u2500\u2500 Carlo (1380-1404), principe di Taranto"}
{"id": "3390287", "revid": "767487", "url": "https://it.wikipedia.org/wiki?curid=3390287", "title": "Bello come un arcangelo", "text": "Bello come un arcangelo \u00e8 un film italiano del 1974 diretto da Alfredo Giannetti. Tema principale \u00e8 l'eros in un contesto stereotipato allora in voga, la realt\u00e0 rurale del Meridione italiano. Dietro una facciata provinciale e bacchettona, di femminilit\u00e0 castigata anche nell'aspetto, la passione si esplica di nascosto, dentro le mura domestiche, catalizzata dal \"gallismo\" di un interprete collaudato come Lando Buzzanca.\nTrama.\nProfondo Sud italiano anni Settanta. Il prestante e squattrinato rappresentante di commercio \"Tano\" Avallone, si invaghisce della bella Mariangela, figlia sedicenne del vedovo avvocato \"Totonno\" Fortis Pantaleo. Pur di approcciare la ragazza, entra nelle grazie del professionista, spacciandosi per un suo amico d'infanzia e dicendosi disposto ad eliminare l'anziana Donna Mercedes, madre di questi, cos\u00ec che egli possa ereditarne le sostanze. Ospite della famiglia, Tano si trova coinvolto in un vortice di attenzioni femminili, inclusa la ruspante governante Immacolata, ambita inutilmente dall'avvocato, e la serva Sisina, desiderata dal parroco.\nLa trama \u00e8 complicata dalle remore dell'avvocato quando una notte, alla vista di Tano nudo, la matrona lo scambia per l'Arcangelo Gabriele morendo per un colpo apoplettico. Le cose tuttavia non vanno come sperato. Il figlio impazzisce di dolore e viene ricoverato in manicomio. Tano scopre di esser stato usato dalla ragazza con la quale non ha alcuna prospettiva in quanto fidanzata. Egli deluso abbandona il borgo, tornando alla propria vita randagia e portando con s\u00e9 Immacolata, suo ripiego affettivo."}
{"id": "3390288", "revid": "15756", "url": "https://it.wikipedia.org/wiki?curid=3390288", "title": "Argo-Micene", "text": "Argo-Micene () \u00e8 un comune della Grecia situato nella periferia del Peloponneso (unit\u00e0 periferica dell'Argolide) con abitanti secondo i dati del censimento 2001.\nIl comune \u00e8 stato istituito nel gennaio 2011 a seguito della riforma amministrativa detta Programma Callicrate che ha abolito le prefetture e accorpato numerosi comuni, fondendo in questo caso i due comuni di Argo e Micene.\nStoria.\nStoria antica.\nLa citt\u00e0 di Argo sorge ai piedi di una catena montuosa che chiude a nord l'omonima pianura e che a sud termina nel golfo di Nauplia. Inserita lungo importanti vie di comunicazione che collegavano il Peloponneso all'Attica e alla Beozia, la citt\u00e0 poteva contare sulle produzioni agricole della pianura circostante e sui commerci marittimi che si svolgevano nel vicino porto di Nauplia.\nAd est e a ovest della citt\u00e0 sorgono due colline, Larissa e Aspis. La prima fu la sede dell'agglomerato e della rocca micenea, sulla seconda sorgeva un tempio dedicato ad Apollo Liceo (Lyceios) e altri dedicati a Diomede ed Atena.\nEdificata durante l'et\u00e0 del bronzo fu probabilmente rifondata nel 1000 a.C. come gli altri centri dell'Argolide fu abitata dagli Ioni, poi scacciati dai Pelasgi, che a loro volta furono sostituiti dai Pelopidi, la stirpe di Agamennone, re di Micene. Quindi, nel X secolo a.C. i Dori giunsero nella regione e si mescolarono alle genti che si erano qui stabilite.\nLa citt\u00e0 fu nella Grecia antica la seconda citt\u00e0 del Peloponneso ed \"una delle pi\u00f9 importanti \"terze forze\" nel quadro internazionale greco\".\nDell'Argo dell'epoca micenea restano ben poche vestigia. La citt\u00e0, insieme a Micene e Tirinto, doveva far parte dell'organizzazione difensiva palaziale micenea, che si \u00e8 persa nei secoli successivi.\nDopo i secoli bui greci, caratterizzati dalla decadenza dei palazzi micenei e da un brusco calo della popolazione del Peloponneso, Argo si riformer\u00e0 per sinecismo di alcuni piccoli centri situati ai piedi delle due colline. espandendosi poi fino a raggiungere la massima estensione nell'VIII secolo a.C. Estendendo il suo dominio sull'Argolide e su parte del Peloponneso, in questo periodo espanse la sua influenza alle oramai decadute citt\u00e0 micenee di Tirinto e Micene, occupando Nauplia e il suo porto, espandendosi ad ovest verso l'Arcadia e a sud lungo il fiume Parnone riducendo gli occupati, definiti \"orneati\" in una condizione di semilibert\u00e0 simile a quella dei perieci spartani.\nSuccessivamente Argo comincia gradatamente a perdere il proprio predominio. A Nord, nelle citt\u00e0 di Sicione e Corinto si affermarono due dinastie di tiranni, gli Ortagoridi di Sicione e i Cipselidi di Corinto, fortemente ostili ad Argo che contrastarono non solo il dominio politico e commerciale argolide ma anche quello culturale (il tiranno ortagoride Clistene (ca. 600 a.C. - 570 a.C.) vieter\u00e0 la lettura dell'Iliade perch\u00e9 esaltava troppo le glorie degli eroi argivi).\nArgo cos\u00ec, con l'andare del tempo, vide diminuire la sua area di influenza su territori via via pi\u00f9 importanti strategicamente, come le citt\u00e0 di Epidauro, Trezene ed Ermione e successivamente l'isola di Egina. Trovandosi in tale difficolt\u00e0 nel Peloponneso, Argo dovette cercare alleanze al di fuori di questa regione. Gli argivi perci\u00f2 cominciarono ad interessarsi alle vicende ateniesi e infatti un contingente di mercenari argivi aiutarono Pisistrato a divenire tiranno di Atene nel 549 a.C.\nIn particolare fu l'intervento di Sparta a ridimensionare definitivamente la potenza argiva fino ad impedirle il controllo della stessa pianura circostante. Sparta infatti strapp\u00f2 la citt\u00e0 di Tirea al dominio argivo nel 545 durante la cosiddetta \"battaglia dei campioni\" che vide gli spartani vittoriosi, se pur con notevoli perdite. In seguito a questa battaglia numerose poleis pi\u00f9 piccole si posero sotto la tutela spartana.\nDopo aver vinto i Corinti che assediavano l'alleata Megara, Argo sub\u00ec altre gravi sconfitte ad opera degli spartani durante il regno del potente re spartano Agiade, Cleomene I. Dopo quella di Sepeia (Sepia) con la successiva strage di opliti avversari operata del re Cleomene I causer\u00e0 una gravissima crisi demografica in Argo (Erodoto parla di caduti). Argo comunque non venne distrutta (e di questo gli spartani accusarono Cleomene I), non dovette entrare nella lega del Peloponneso e pot\u00e9 mantenere l'indipendenza.\nLa complicata situazione politico sociale creatasi in Argo durante questo periodo \u00e8 dimostrata anche dal comportamento ambiguo che la citt\u00e0 ebbe durante la guerra fra Egina ed Atene nel periodo fra la prima e la seconda guerra persiana. Argo neg\u00f2 l'appoggio agli Egineti in quanto questi avevano partecipato alla battaglia di Sepia come alleati degli Spartani, ma poi invi\u00f2 un contingente di mille volontari al comando di Euribate, un campione olimpico del pentathlon antico.\nIl mutamento della politica estera ateniese sotto il dominio di Cimone, con il concetto delle due sfere di influenza e la fine della ostilit\u00e0 verso Sparta, lascer\u00e0 sconcertati gli argivi che infatti non parteciparono alla battaglia di Dipea a fianco degli Arcadi contro gli Spartani. Ci\u00f2 favor\u00ec una ripresa del partito oligarchico nel 468 a.C. Quando i figli degli aristocratici giunti alla maggiore et\u00e0 ripresero il controllo della citt\u00e0 scacciando gran parte dei nuovi venuti che si rifugiarono a Tirinto conquistandola. Per un qualche tempo fra le due citt\u00e0 regn\u00f2 la pace ma poi gli esuli tentarono di riconquistare Argo (Erodoto racconta che furono in questo consigliati da un certo Cleandro proveniente dall'Arcadia) e furono definitivamente sconfitti.\nMa il processo di democratizzazione era ormai avviato perch\u00e9 i giovani aristocratici erano cresciuti in una citt\u00e0 diversa dal passato e avevano ammirazione per la democratica, Atene, nemica di Sparta e anche perch\u00e9 stava crescendo una nuova generazione di meticci fra i vecchi e nuovi cittadini.\nIl potere dell'assemblea (che raccoglieva tutti i cittadini adulti) continu\u00f2 a crescere e le nuove magistrature (come gli artini) ridussero ulteriormente il potere regio fino alla sua scomparsa.\nCon la caduta del partito filospartano ad Atene e l'ostracismo di Cimone a favore di Efialte e Pericle si avr\u00e0 un riavvicinamento fra Atene ed Argo con la firma di un nuovo trattato di alleanza e una ripresa del partito democratico argivo (462 a.C.). Le aspettative sia di Atene che di Argo su questa nuova alleanza erano notevoli ma i risultati non furono quelli sperati perch\u00e9 Argo non riusc\u00ec mai a mettere in seria crisi la supremazia militare spartana nel Peloponneso, anzi, negli anni successivi, l'ostilit\u00e0 sia di Argo che di Atene sembrano spostarsi pi\u00f9 su Corinto che non Sparta e questa fu la causa della cosiddetta prima guerra del Peloponneso.\nDurante la seconda guerra sacra Argo sar\u00e0 fedele alleata di Atene.\nDal 451 al 421 a.C. Argo mantenne una politica estera ambigua. Nel 446 a.C. firmer\u00e0 insieme ad Atene il trattato di pace trentennale con Sparta e rimarr\u00e0 neutrale durante la prima fase della guerra del Peloponneso.\nNel 421 a.C., allo scadere del trattato con Sparta, Argo rifiut\u00f2 di rinnovare il trattato adducendo come scusa la mancata restituzione del territorio della Cinuria che gli Spartani avevano assegnato agli esuli di Egina nel 431 a.C. e che gli Argivi reclamavano come loro. La potenza spartana si trovava infatti in difficolt\u00e0 per i mancati successi nella guerra del Peloponneso ed Argo intendeva approfittarne. Sparta tent\u00f2 di isolare internazionalmente Argo stringendo un vero patto di alleanza cinquantennale con Atene, ma il malumore di Corinto e di altri alleati di Sparta verso la cessazione delle ostilit\u00e0 contro Atene diede ad Argo nuove possibilit\u00e0.\nGli ambasciatori di Corinto proposero un'alleanza con Argo incitandola a divenire la citt\u00e0 guida del Peloponneso al posto di Sparta. All'alleanza aderirono Mantinea, gli Elei, ma non i Beoti. Al rifiuto di adesione alla nuova lega anche di Tegea, Corinto abbandon\u00f2 Argo e torn\u00f2 all'alleanza con Sparta. Nel frattempo per\u00f2 i rapporti fra Sparta ed Atene erano tornati a peggiorare e il partito della guerra in Atene, ora diretto da Alcibiade, spingeva per la rottura del patto con gli Spartani e per un nuovo trattato con Argo. Fu cos\u00ec che Atene ader\u00ec alla lega degli Argivi.\nIl primo scontro importante fra l'esercito della nuova lega argiva e quello della lega del Peloponneso avvenne nei pressi di Tegea nel 418 a.C. e si risolse in una sconfitta argiva non grave tanto dal punto di vista militare quanto dal punto di vista politico. In Argo infatti prese il potere un governo oligarchico filospartano che tratt\u00f2 prima una tregua e poi una vera e propria alleanza con Sparta e intim\u00f2 agli ex alleati ateniesi di rientrare in Attica. Nell'anno successivo i democratici filoateniesi riprendono il potere approfittando del periodo delle Gimnopedie (feste sacre spartane durante le quali l'esercito non combatteva). Con l'aiuto di maestranze ateniesi gli Argivi tentano anche di prolungare le mura fino al porto onde permettere i rifornimenti via mare anche in caso di assedio, ma l'intervento militare spartano, al comando del re Agide II, se pur tardivo, riesce ad impedire il progetto. L'estate successiva lo stratega Alcibiade con una flotta ateniese sbarca in citt\u00e0 per deportare gli ultimi partigiani del partito filospartano. Termina cos\u00ec anche queste ennesima guerra civile in Argo con il ritorno della citt\u00e0 nell'alleanza con Atene.\nPeriodo medievale.\nArgo fece parte dell'impero Bizantino fino alla conquista ottomana.\nDurante il XII secolo sulla collina di Larissa, l'antica sede dell'acropoli, fu costruito un castello, chiamato \"Kastro Larissa\". Argo fu poi conquistata dai Crociati e poi dalla Repubblica di Venezia finch\u00e9 nel 1483 non divenne parte dell'Impero Ottomano. Fu riconquistata dai Veneziani comandati dal doge Francesco Morosini nel 1686 (Guerra di Morea), ma poi riconquistata dagli ottomani nel 1715 nel corso della guerra Turco Veneta (1714-1718).\nPeriodo moderno.\nDurante la guerra greca per l'indipendenza si costitu\u00ec il consolato dell'Argolide (26 maggio 1821) nell'ambito del senato del Peloponneso, che riconosceva un unico presidente (console): Stamatellos Antonopoulos. Successivamente accett\u00f2 l'autorit\u00e0 del governo unificato provvisorio e poi entr\u00f2 nel regno di Grecia. La citt\u00e0 di Argos divenne la capitale di provincia e oggi \u00e8 la pi\u00f9 popolosa della periferia dell'Argolide.\nMonumenti.\nMicene.\nAcropoli greca di Micene.\nMicene \u00e8 un sito archeologico situato a circa dal mare e a 9 dalla citt\u00e0 di Argo. \u00c8 inserita nell'elenco dei patrimoni dell'umanit\u00e0 dell'UNESCO insieme a Tirinto. Le rovine attualmente visitabili sono dell'et\u00e0 del bronzo, infatti il sito preistorico e protostorico (fondato da popolazioni pre-indeuropee oppure provenienti da Creta) fu presto occupato da una nuova popolazione, probabilmente proveniente dalla parte nord-orientale dei Balcani o dall'Anatolia, di origine indeuropea e di lingua affine al greco classico, che occup\u00f2 progressivamente tutta la Grecia continentale e buona parte di quella insulare. Proprio per l'importanza, testimoniata anche a livello mitologico, della citt\u00e0 di Micene all'interno di questa nuova civilt\u00e0, essa viene definita civilt\u00e0 micenea, dominando su buona parte della Grecia tra il 2000 e il 1200 a.C. Tra il 1200 e il 1100 a.C. la Grecia fu attraversata da una fortissima crisi, concomitante all'invasione dei popoli del mare (Mediterraneo-Egeo), che provocarono la totale scomparsa della scrittura, la distruzione della maggior parte delle citt\u00e0, inclusa Micene, che sub\u00ec almeno un importante incendio, e una drastica diminuzione della popolazione e della ricchezza. Appare pi\u00f9 che probabile una distruzione violenta e la maggior parte della citt\u00e0 di Micene entro la fine del XII secolo a.C., sebbene non esistano prove inconfutabili, e siano ipotizzabili sia attacchi violenti di popolazioni straniere (come i Dori o i Popoli del Mare), sia guerre civili fratricide, come testimoniato in chiave mitologica dal mito di Oreste. Popolazioni di ceppo dorico si stanziarono nelle rovine della citt\u00e0, ricostruendola o meglio costruendo sopra le rovine achee. Micene, a differenza di altri importanti centri micenei (come Atene, Argo, Corinto) non torn\u00f2 ad essere un centro importante e si mantenne come piccola Polis, anche se fu comunque abitata permanentemente a differenza di centri come Tirinto o il palazzo di Nestore, che scomparvero.\nPorta dei Leoni.\nLa Porta dei Leoni \u00e8 l'entrata monumentale della rocca di Micene, cos\u00ec detta per le decorazioni sul triangolo di scarico con due leoni simmetricamente disposti ai lati di una colonna. Risale al 1300 a.C. circa, e fa parte del sistema di fortificazioni delle mura ciclopiche. Non venne mai sepolta, anzi indicava il luogo dei resti di Micene quando l'archeologo tedesco Heinrich Schliemann scav\u00f2 con successo la rocca e la necropoli.\nTesoro di Atreo.\nIl Tesoro di Atreo, detto anche Tomba di Agamennone, \u00e8 una maestosa tomba a \"tholos\" situata nei pressi della rocca di Micene.\nFu edificata intorno alla met\u00e0 del XV secolo a.C. e ospit\u00f2 i resti forse del sovrano che port\u00f2 a termine la ricostruzione della rocca o di un suo vicino regnante. La tomba ripete la forma di altre \"tholoi\" del Mediterraneo orientale, presenti anche nei dintorni di Micene (circa dodici), ma in forme monumentali e grandiose, arrivando ad essere uno dei pi\u00f9 impressionanti monumenti pervenutoci dall'epoca della Grecia arcaica."}
{"id": "3390292", "revid": "212348", "url": "https://it.wikipedia.org/wiki?curid=3390292", "title": "Ben Quayle", "text": "Secondogenito dell'ex-Vicepresidente degli Stati Uniti d'America Danforth Quayle, dopo aver conseguito un bachelor alla Duke University lavor\u00f2 come associato presso due studi legali. Successivamente fond\u00f2 la \"Tynwald Capital\", una societ\u00e0 specializzata nell'acquisizione e nella valorizzazione delle piccole imprese.\nNel 2010, dopo l'annuncio del ritiro del deputato John Shadegg, Quayle annunci\u00f2 la sua discesa in politica con il Partito Repubblicano. Vinse le elezioni con il 52%.\nNel 2012, per via della ridefinizione dei distretti congressuali, Quayle si trov\u00f2 a concorrere per la rielezione nello stesso distretto del collega David Schweikert. Nelle primarie repubblicane Schweikert prevalse su Quayle con un margine di scarto minimo e quindi Quayle fu costretto ad abbandonare il Congresso dopo un solo mandato."}
{"id": "3390294", "revid": "110157", "url": "https://it.wikipedia.org/wiki?curid=3390294", "title": "Rosalva Luna", "text": " Rosalva Luna Ruiz ha anche rappresentato il Messico a Miss Universo 2004, concorso tenutosi a Quito in Ecuador, dove Luna si \u00e8 classificata dietro Jessica Rodr\u00edguez, Miss Panam\u00e1 nella competizione per la fascia di Best National Costume. Il 1\u00ba giugno 2004, si \u00e8 classificata fra le quindici finaliste finali del concorso."}
{"id": "3390296", "revid": "223320", "url": "https://it.wikipedia.org/wiki?curid=3390296", "title": "Rosalva Luna Ruiz", "text": ""}
{"id": "3390305", "revid": "1543377", "url": "https://it.wikipedia.org/wiki?curid=3390305", "title": "Henri Aldebert", "text": "Biografia.\nPartecip\u00f2 ai I Giochi olimpici invernali edizione disputata a Chamonix (Francia) nel 1924, riuscendo a vincere (senza giocare alcun incontro) una medaglia di bronzo nella squadra francese di curling con i connazionali Georges Andr\u00e9, Henri Cournollet, Armand B\u00e9n\u00e9dic, Pierre Canivet. \nIn quell'edizione l'argento and\u00f2 agli svedesi, l'oro alla Gran Bretagna.\nSi piazz\u00f2 al quarto posto nella gara del bob a quattro."}
{"id": "3390308", "revid": "124123", "url": "https://it.wikipedia.org/wiki?curid=3390308", "title": "Jessica Rodr\u00edguez", "text": "Ha inoltre rappresentato ufficialmente Panama in occasione del concorso di bellezza internazionale Miss Universo 2004, che si \u00e8 tenuto presso il Centro de Convenciones CEMEXPO di Quito, in Ecuador il 1\u00ba giugno 2004. La Rodriguez ha ottenuto la fascia di Best National Costume."}
{"id": "3390309", "revid": "125295147", "url": "https://it.wikipedia.org/wiki?curid=3390309", "title": "Testo descrittivo", "text": "Il testo descrittivo \u00e8 un tipo di testo in cui la funzione prevalente \u00e8 la descrizione. Quest'ultima consiste nella trasposizione di una parte di mondo in una sua versione linguistica, considerata staticamente e atemporalmente. Nei testi descrittivi sono rappresentati persone, oggetti, ambienti, con un'enfasi dell'elemento sensoriale; la categoria cognitiva maggiormente implicata \u00e8 quella dello spazio, mentre nei testi narrativi \u00e8 il tempo.\nDescrizione.\nLo scopo di un testo descrittivo \u00e8 quello di indicare al lettore o all'ascoltatore le caratteristiche visibili di una certa realt\u00e0 (persona, cosa, ecc.). La definizione \"scientifica\" invece indica la comunicazione di conoscenze che si possono interpretare in un solo modo.\nSpesso le descrizioni seguono particolari ordini: si passa da elementi relativi all'aspetto complessivo ad elementi pi\u00f9 specifici (per esempio, nella descrizione di una persona, si descrive prima la corporatura e poi del volto). Al netto della dinamica dell'ordine degli elementi, l'oggetto \u00e8 rappresentato nel testo descrittivo come immobile nel tempo. Si veda, ad esempio, l'incipit dei \"Promessi sposi\" di Manzoni:\nIn italiano, i tempi verbali che riproducono questo senso di staticit\u00e0, simile a quello di una istantanea, sono l'indicativo presente e l'indicativo imperfetto, il primo spesso relativo a caratteristiche permanenti, il secondo a caratteristiche contingenti. Ad esempio:\nLa descrizione pu\u00f2 essere denotativa o connotativa. Nel primo caso, la descrizione ha un sapore oggettivo: la cosa o la persona viene descritta in modo impersonale, cio\u00e8 basandosi su dati che tutti possono constatare e non inserendo nulla di personale. Nel secondo caso, la descrizione \u00e8 pi\u00f9 marcatamente soggettiva: la persona o la cosa viene descritta secondo valutazioni personali, quindi inserendo sensazioni, opinioni e impressioni della stessa persona che descrive."}
{"id": "3390311", "revid": "4252", "url": "https://it.wikipedia.org/wiki?curid=3390311", "title": "Patriarcato d'Occidente", "text": ""}
{"id": "3390316", "revid": "599341", "url": "https://it.wikipedia.org/wiki?curid=3390316", "title": "Particle Swarm Optimization", "text": "In informatica, la particle swarm optimization (PSO), traducibile come \"ottimizzazione con sciami di particelle\", \u00e8 un algoritmo di ottimizzazione e appartiene ad una particolare classe di algoritmi utilizzati in diversi campi, tra cui l'intelligenza artificiale. \u00c8 un metodo euristico di ricerca ed ottimizzazione, ispirato al movimento degli sciami.\nAd ogni iterazione, l'algoritmo identifica un nuovo \"candidato all'ottimo\" nello spazio di ricerca, sulla base di una specifica misura di qualit\u00e0 (fitness). La PSO rientra nell'egida delle meta-euristiche, poich\u00e9 non fa alcuna assunzione sul problema e consente l'esplorazione di larghissimi spazi di soluzioni. Per come \u00e8 strutturato l'algoritmo, tuttavia, non c'\u00e8 alcuna garanzia che la soluzione ottima verr\u00e0 mai trovata.\nL'algoritmo non fa uso di un gradiente nel corso dell'ottimizzazione, dunque non \u00e8 richiesta la differenziabilit\u00e0 del problema da analizzare, cosa che invece avviene nei metodi di ottimizzazione tradizionali come la discesa del gradiente. Per questa ragione, pu\u00f2 essere utilizzata con successo in problemi di ottimizzazione irregolari, rumorosi, variabili nel tempo, eccetera.\nLa PSO ottimizza un problema utilizzando una popolazione di soluzioni candidate (dette \"particelle\", le \"particle\") che si spostano nello spazio di ricerca sulla base di semplici formule, che tengono in considerazione la loro velocit\u00e0 di spostamento corrente, le loro conoscenze dello spazio di fitness (ovvero la migliore soluzione che hanno esplorato finora) e la conoscenza condivisa (cio\u00e8 la miglior soluzione generale identificata). L'algoritmo consente di pesare queste tre componenti (inerzia, cognitiva e sociale) e utilizza dei piccoli jittering casuali per minimizzare la possibilit\u00e0 di intrappolamento in minimi locali.\nLa PSO \u00e8 generalmente attribuita a Kennedy, Eberhart and Shi, che la introdussero nello studio dei comportamenti sociali simulati, studiando il movimento degli stormi di uccelli o dei banchi di pesci. L'algoritmo fu semplificato quando si comprese che poteva effettuare ottimizzazione.\nAnche l'algoritmo del PSO pu\u00f2 essere implementato per risolvere dei problemi di ottimizzazione multiobiettivo, dove il fronte di Pareto aiuta a scegliere le soluzioni ottimali del problema."}
{"id": "3390318", "revid": "4252", "url": "https://it.wikipedia.org/wiki?curid=3390318", "title": "Chiese Cristiane d'occidente", "text": ""}
{"id": "3390320", "revid": "4252", "url": "https://it.wikipedia.org/wiki?curid=3390320", "title": "Chiesa Assira", "text": ""}
{"id": "3390326", "revid": "1543377", "url": "https://it.wikipedia.org/wiki?curid=3390326", "title": "Henri Cournollet", "text": "Biografia.\nPartecip\u00f2 ai I Giochi olimpici invernali (edizione disputata a Chamonix, Francia, nel 1924), riuscendo a vincere una medaglia di bronzo nella squadra francese con i connazionali Henri Aldebert, Georges Andr\u00e9, Armand B\u00e9n\u00e9dic, Pierre Canivet. \nNell'edizione l'argento and\u00f2 agli svedesi, l'oro alla Gran Bretagna."}
{"id": "3390328", "revid": "1543377", "url": "https://it.wikipedia.org/wiki?curid=3390328", "title": "Georges Andr\u00e9", "text": "Biografia.\nPartecip\u00f2 ai I Giochi olimpici invernali edizione disputata a Chamonix (Francia) nel 1924, riuscendo a vincere una medaglia di bronzo nella squadra francese di curling con i connazionali Henri Aldebert, Henri Cournollet, Armand B\u00e9n\u00e9dic, Pierre Canivet.\nIn quell'edizione l'argento and\u00f2 agli svedesi, l'oro alla Gran Bretagna.\nSi piazz\u00f2 al quarto posto nella gara del bob a quattro."}
{"id": "3390331", "revid": "767487", "url": "https://it.wikipedia.org/wiki?curid=3390331", "title": "Monkeybone", "text": "Monkeybone \u00e8 un film del 2001 diretto da Henry Selick. Il film \u00e8 una combinazione di live action e stop-motion/passo uno (come precedentemente \"James e la pesca gigante\"). Nonostante il ricco cast e il grande budget a disposizione, il film fu un totale fallimento sia critico che al botteghino: cost\u00f2 75.000.000 $, ma ne incass\u00f2 solamente 7.622.365 $. Il film \u00e8 liberamente ispirato a un fumetto ideato e disegnato da Kaja Blackley, intitolato \"Dark Town\", che narra la macabra storia di un uomo finito in coma per un incidente stradale e che si ritrova in un sinistro aldil\u00e0, ed \u00e8 costretto a combattere contro la morte per riprendersi il suo corpo, preso da uno dei leader malvagi di Dark Town.\nTrama.\nStu Miley \u00e8 un fumettista depresso che ha molta fama grazie alla sua serie a cartoni animati che ha per protagonista una scimmietta dispettosa e pervertita chiamata \"Monkeybone\". Stu \u00e8 molto intollerante verso l'idea di commercializzare il suo prodotto ed \u00e8 innamorato della dottoressa Julie McElroy, con la quale sta per fare la dichiarazione. La notte ad essa destinata, Stu tampona la sua macchina dopo aver attivato, per sbaglio, un gommone gonfiabile a forma di Monkeybone, finendo in coma.\nStu si ritrova cos\u00ec in un grottesco e variopinto Limbo chiamato \"Morfeolandia\", simile ad un Luna Park, abitato da creature magiche e persone sospese tra la vita e la morte, che si divertono a guardare gli incubi dei viventi. Stu scopre con pi\u00f9 scalpore che la sua creazione, Monkeybone, \u00e8 viva e in carne ed ossa in questo mondo e fa conoscenza con Miss Kitty, una donna-gatto. All'improvviso Stu vede un essere simile al Cupo mietitore di colore bianco che consegna a un vecchietto (in coma nella realt\u00e0) un \"Passo d'uscita\", rispedendolo cos\u00ec nel mondo dei vivi. Stu prova a chiedere spiegazioni, ma il Cupo mietitore bianco vola via.\nPoco dopo Stu e Monkeybone ricevono un invito al pigiama party del dio del sonno Hypnos, al quale Stu si rivolge per poter tornare dall'amata Julie. Hypnos gli rivela che per tornare in vita deve rubare un Pass d'uscita dalla Morte in persona. Aiutato da Monkeybone, Stu si infiltra nell'ufficio della Morte camuffandosi in uno dei suoi Cupi mietitori riuscendo a rubare un Pass d'uscita, ma all'ultimo momento Monkeybone tradisce Stu e usando il Pass torna in vita nel corpo di Stu, mentre questo viene imprigionato da Hypnos in una cella insieme ad Attila, Edgar Allan Poe, Jack lo squartatore, Lizzie Borden e Stephen King, il quale spiega di avere il corpo posseduto da Cujo.\nNel frattempo, Monkeybone si gode la vita nel corpo di Stu e inizia a commercializzare il suo cartone, sotto lo sguardo non convinto di Julie. Monkeybone si rivela cos\u00ec in affari con Hypnos: il loro piano infatti \u00e8 di caricare dei giocattoli di Monkeybone che producono flatulenze emananti un siero capace di infondere gli incubi alle persone, lo \"Oneirix\", cos\u00ec da avere pi\u00f9 intrattenimento per gli abitanti di Morfeolandia. Intanto Stu riesce a liberarsi grazie all'aiuto di Miss Kitty (che lo informa del piano), ma la Morte lo cattura. Stu per\u00f2 rivela alla Morte il piano di Hypnos e chiede un'ora di vita per fermare Monkeybone e rivedere un'ultima volta Julie.\nLa Morte accetta e manda lo spirito di Stu nel corpo di un atleta donatore di organi morto da poco. Stu-atleta, dopo essersi fatto riconoscere da Julie ed aver fermato la consegna dei giocattoli avvelenati durante una gala, si scontra con Monkeybone-Stu, arrivando addirittura a lottare appesi a un pallone a forma di Monkeybone. Un poliziotto sbadato spara al pallone, facendo precipitare Monkeybone e Stu al suolo, facendoli morire all'istante.\nMonkeybone e Stu si ritrovano cos\u00ec a Morfeolandia, dove continuano a combattersi cadendo, ma vengono acchiappati in salvo dalla Morte, al comando di un robot gigante. La Morte reinserisce Monkeybone nella testa di Stu, e decide di riportarlo in vita perch\u00e9 Stu gli sta simpatico e perch\u00e9 le piace il suo cartone. Stu riesce finalmente a tornare in vita dall'amata Julie. Il film si chiude con un cartone animato che mostra delle persone svestirsi del loro aspetto umano, dimostrandosi in realt\u00e0 scimmie.\nCuriosit\u00e0.\nIn un altro film di Selick, \"Coraline e la porta magica\" (2009), le pantofole che l'Altro Padre indossa hanno la faccia di Monkeybone."}
{"id": "3390332", "revid": "36426", "url": "https://it.wikipedia.org/wiki?curid=3390332", "title": "Tebaldeo", "text": ""}
{"id": "3390334", "revid": "1543377", "url": "https://it.wikipedia.org/wiki?curid=3390334", "title": "Armand Isaac-B\u00e9n\u00e9dic", "text": "Biografia.\nPartecip\u00f2 ai I Giochi olimpici invernali (edizione disputata a Chamonix, Francia, nel 1924), riuscendo a vincere una medaglia di bronzo nella squadra francese con i connazionali Henri Aldebert, Georges Andr\u00e9, Henri Cournollet, Pierre Canivet. \nNell'edizione l'argento and\u00f2 agli svedesi, l'oro alla Gran Bretagna."}
{"id": "3390339", "revid": "767487", "url": "https://it.wikipedia.org/wiki?curid=3390339", "title": "La tragedia di Pizzo Pal\u00f9", "text": "La tragedia di Pizzo Pal\u00f9 (\"Die wei\u00dfe H\u00f6lle vom Piz Pal\u00fc\") \u00e8 un film del 1929, diretto da Arnold Fanck e Georg Wilhelm Pabst.\nTrama.\nIl dottor Johannes Krafft \u00e8 morbosamente attratto dal massiccio del Pizzo Pal\u00f9, sul quale, dieci anni prima, a causa di una sua leggerezza, ha trovato la morte la moglie Maria. Per due volte ha effettuato la pericolosa scalata solitaria della parete nord della montagna. Un giorno, in un rifugio situato sul versante opposto, incontra Karl e Maria, recenti sposi, che insistono per accompagnarlo, l'indomani, in una nuova ascesa. Alle insistenze di Karl non \u00e8 estraneo l'istinto di competizione destato dalle premurose attenzioni della donna, toccata dalla sua triste vicenda, per Johannes. Per di pi\u00f9, durante l'ascesa, il giovane pretende di prendere la testa della cordata.\nMa le condizioni del tempo sono mutate. Le calde correnti del F\u00f6hn rendono instabili i ghiacci. Mentre pi\u00f9 a valle, una valanga travolge un gruppo di studenti che, per superare i tre, avevano affrontato una insidiosa scorciatoia, anche Karl \u00e8 travolto dalla neve, restando sospeso sul vuoto e gravemente ferito al capo. Nel tentativo di salvarlo, Johannes si frattura una gamba. Impossibilitati a proseguire, i tre trovano rifugio in una cengia, mentre infuria la tormenta.\nQuella stessa notte, dal villaggio sottostante partono le ricerche, guidate da Otto, antico compagno di escursioni di Johannes. Nel \"bianco inferno\" della montagna (richiamato dal titolo originale), alla vivida luce delle torce, vengono presto recuperati, in un crepaccio, i cadaveri dei cinque studenti. Degli altri nessuna traccia. Senza cibo ed esposti al gelo e al dolore insopportabile dei traumi subiti, costretti a legare Karl, che ha perso il controllo, restano bloccati nell'angusto anfratto per pi\u00f9 di tre giorni. Solo l'intervento dell'asso dell'aviazione tedesca Ernst Udet permette ai soccorritori di localizzarli. Ma quando arrivano, non trovano traccia di Johannes. Dopo essere rimasto in maniche di camicia per proteggere dal gelo i suoi compagni, ormai privi di conoscenza, raccogliendo le ultime energie si \u00e8 appartato altrove, nella grande montagna.\nSalvi, al caldo del rifugio, Maria e Hans apprendono da Otto le ultime volont\u00e0 di Johannes, vergate su di un taccuino trovato vicino a loro: \"Non mi cercare. Lasciami andare ai luoghi ai quali appartengo.\"\nProduzione.\nNegli anni venti, il filone \"tutto (o quasi) tedesco\" del Bergfilm (film di montagna) trova nel dottor Arnold Fanck il suo principale \"predicatore\" e realizzatore (\"La montagna del destino\", 1924;\" La montagna dell'amore\", 1927). Per \"La tragedia di Pizzo Pal\u00f9\", fu assistito come aiuto-regista da Georg Wilhelm Pabst, cui fu affidata la direzione delle scene girate in interno ed una consulenza in materia di sceneggiatura, col probabile compito di \"smussarne l'esuberanza emotiva\". Gli esterni, affidati all'\"incomparabile\" \"sagacia nel magistero della luce\" di Fanck, furono girati sul Massiccio del Bernina, tra il gennaio e il giugno del 1929. La fotografia fu affidata a Sepp Allgeier, Richard Angst e Hans Schneeberger, fidati collaboratori, all'interno di un gruppo in cui fecero il loro apprendistato come attori anche alcuni importanti registi del successivo periodo nazista, quali Leni Riefenstahl e Luis Trenker. La Riefenstahl avrebbe incontrato l'asso dell'aviazione tedesca Ernst Udet in un altro Bergfilm dello stesso Fanck: \"Tempesta sul Monte Bianco\" del 1930.\nDistribuzione.\nLa prima assoluta del film tocc\u00f2 a Vienna, l'11 ottobre 1929. In Germania il film esord\u00ec a Stoccarda il 1\u00ba novembre dello stesso anno, mentre la presentazione ufficiale ebbe luogo a Berlino, il 15 dello stesso mese. Nelle prime quattro settimane, il film fu visto da pi\u00f9 di 100.000 persone, all'UFA Palast di Berlino, all'epoca la pi\u00f9 grande e importante sala di proiezione della Germania.\nNel 1930, fu distribuita, su scala internazionale, una versione sonorizzata in inglese. Nel 1935 fu prodotta una versione sonorizzata in tedesco, con una colonna sonora composta da Giuseppe Becce. La durata del film fu ridotta a 90 minuti. La versione originale and\u00f2 persa sino al 1997, allorch\u00e9 fu restaurata dall'Archivio cinematografico della Germania Federale. La colonna sonora originale di Willy Schmidt-Gentner \u00e8 andata persa e nell'edizione restaurata \u00e8 stata sostituita dalle musiche di Ashley Irwin.\nCon l'avvento del Nazismo il nome di Karl Stern, di dubbie origini semite, fu trasformato in Hans Brandt. Dalla versione del 1935 furono eliminate tutte le scene in cui appariva l'attore ebreo Kurt Gerron, morto nel campo di concentramento di Auschwitz nel 1944.\nCitazioni.\nNel 1950 fu prodotto un remake del film, dal titolo\" F\u00f6hn\", diretto da Rolf Hansen e interpretato da Hans Albers e Liselotte Pulver.\nSia Pabst, sia la Riefenstahl sono citati nel film \"Bastardi senza gloria\" di Quentin Tarantino. Nello stesso film, la protagonista riappare a Parigi, all'ingresso del cinema Le Gamaar, mentre \u00e8 alle prese con l'insegna, in francese (\"L'Enfer Blanc du Piz Pal\u00f9\") del film, giunto al termine della programmazione. Ancora, interrogato da un ufficiale delle SS circa il suo strano accento tedesco, il soldato inglese Archie Hicox sostiene di essere originario della zona del Pizzo Pal\u00f9 e di essere stato anche utilizzato come comparsa nel film, insieme ai suoi familiari. Sebbene si tratti solo di una citazione \u00e8 da considerarsi un refuso, poich\u00e9 la zona interessata si trova all'interno della Confederazione Svizzera, anche ipotizzando un possibile arruolamento nella Waffen-SS (truppe naziste) \u00e8 pressoch\u00e9 erroneo immaginare che un ufficiale della Wehrmacht potesse provenire da una zona non ancora annessa dalle truppe tedesche."}
{"id": "3390340", "revid": "1543377", "url": "https://it.wikipedia.org/wiki?curid=3390340", "title": "Pierre Canivet", "text": "Biografia.\nPartecip\u00f2 ai I Giochi olimpici invernali (edizione disputata a Chamonix, Francia, nel 1924), riuscendo a vincere una medaglia di bronzo nella squadra francese con i connazionali Henri Aldebert, Georges Andr\u00e9, Armand B\u00e9n\u00e9dic, Henri Cournollet. \nNell'edizione l'argento and\u00f2 agli svedesi, l'oro alla Gran Bretagna."}
{"id": "3390342", "revid": "4252", "url": "https://it.wikipedia.org/wiki?curid=3390342", "title": "Chiesa orientale", "text": ""}
{"id": "3390345", "revid": "729019", "url": "https://it.wikipedia.org/wiki?curid=3390345", "title": "Knowledge-based engineering", "text": "La Knowledge-based engineering (KBE) \u00e8 una disciplina che trae le sue origini sia dal mondo Computer-Aided Design (CAD) che dai sistemi Knowledge Based, ma ha varie definizioni e applicazioni a seconda del contesto. Nelle prime applicazioni si trattava sostanzialmente di strumenti di supporto alla progettazione in generale. Il successo dei primi prototipi di KBE \u00e8 stato notevole, tanto da portare il KBE ad essere considerato un elemento fondamentale per la progettazione generativa, con molte aspettative in termini di miglioramento delle prestazioni per tutti i processi di progettazione che presentino limitato intervento umano.\nPanoramica.\nLa Knowledge Based Engineering (KBE) rappresenta l'applicazione tecnologica della visione e della strategia di Knowledge Management, relativa all'engineering. La KBE offre ai progettisti gli strumenti per acquisire e riutilizzare la conoscenza multidisciplinare in modo integrato, al fine di ridurre tempi e costi di progettazione, automatizzare operazioni ripetitive ed essere di supporto in attivit\u00e0 di \"Conceptual design\".\nFornisce ai progettisti gli strumenti per accedere in modo virtuale alle loro idee, modellare il prodotto in modo multidisciplinare, modificare le geometrie e supportare nell'indagine di diversi scenari \"what-if\" nell'ambito della progettazione. Uno dei suoi scopi, infatti, \u00e8 di connettere Knowledge Management e automazione della progettazione. In particolare, la capacit\u00e0 di utilizzare regole per generare disegni meccanici, costituisce un importante elemento di collegamento tra diversi sistemi aziendali (PLM, CAD, ERP).\nStoria.\nLa KBE nasce a partire dal 1980 come sviluppo complementare delle tecnologie CAx (CAD, CAM, CAE etc.). In quel periodo infatti, dopo i primi sviluppi degli anni '70, il CAx compie grandi progressi, di pari passo con l'evoluzione del Computer.\nCome molte altre innovazioni, anche la KBE, dopo un fulgido inizio, dovette fronteggiare un periodo di declino. Tra le cause principali di questo declino vanno sicuramente citate le aspettative sproporzionate e l'infrastruttura tecnologica inadeguata. Vi furono comunque sufficienti casi di successo da mantenere vivo l'interesse fino al 1990.\nDurante gli anni '90 la KBE ha continuato ad esistere in una specifica nicchia, grazie a metodologie \"Object-Oriented\" e sistemi sufficientemente avanzati da permettere il raggiungimento di obiettivi minori.\n, soprattutto grazie alle nuove tecnologie (web a banda larga, Cloud Computing), la KBE \u00e8 tornata ad essere di grande attualit\u00e0 e costituisce un elemento di supporto fondamentale per PLM e ambiente CAx nell'automazione dei processi aziendali.\nKBE e gestione del ciclo di vita del prodotto.\nProduct Lifecycle Management (PLM) \u00e8 la gestione del processo di produzione di qualsiasi settore che produce beni. Pu\u00f2 coprire l'intero ciclo di vita del prodotto, dalla generazione dell'idea all'implementazione, consegna e smaltimento. KBE a questo livello si occuper\u00e0 di problemi di prodotto di natura pi\u00f9 generica rispetto a CAx. Un'area naturale di enfasi \u00e8 sul processo di produzione; tuttavia, la gestione del ciclo di vita pu\u00f2 coprire molte pi\u00f9 questioni come la pianificazione aziendale, il marketing, ecc. Un vantaggio dell'utilizzo di KBE \u00e8 ottenere il ragionamento automatizzato e i servizi di gestione della conoscenza di un ambiente basato sulla conoscenza integrato con le molte esigenze diverse ma correlate della gestione del ciclo di vita. KBE supporta i processi decisionali coinvolti con la configurazione, le negoziazioni, il controllo, la gestione e una serie di altre aree, come l'ottimizzazione.\nKBE e CAx.\nCAx si riferisce al dominio degli strumenti assistiti da computer per l'analisi e la progettazione. CAx si estende su pi\u00f9 domini. Esempi sono la progettazione assistita da computer di parti prodotte, software, l'architettura degli edifici, ecc. Sebbene ogni dominio specifico di CAx avr\u00e0 tipi molto diversi di problemi e artefatti, tutti condividono problemi comuni come il dover gestire la collaborazione di sofisticati lavoratori della conoscenza, progettazione e riutilizzo di manufatti complessi, ecc.\nEssenzialmente KBE si estende, si basa e si integra con il dominio CAx, generalmente indicato come CAD ( Computer Aided Design ). In questo senso KBE \u00e8 analogo all'ingegneria del software basata sulla conoscenza, che ha esteso il dominio dell'ingegneria del software assistita dal computer con strumenti e tecnologia basati sulla conoscenza. Ci\u00f2 che KBSE era per software e CASE, KBE \u00e8 per prodotti fabbricati e CAD.\nUn esempio pu\u00f2 essere preso dall'esperienza di Boeing. Il programma 777 ha accettato la sfida di avere un aereo definito digitalmente. Ci\u00f2 ha richiesto un investimento in sistemi, database e workstation su larga scala per il lavoro di progettazione e ingegneria analitica. Data l'ampiezza del lavoro di elaborazione richiesto, KBE ha messo i piedi nella porta, per cos\u00ec dire, attraverso un piano \"pay as you go\". In sostanza, questa tecnica doveva mostrare i benefici e quindi ottenere pi\u00f9 lavoro (pensa all'ingegneria agile) in tal modo. Nel caso del 777, il progetto \u00e8 arrivato al punto in cui le influenze sui cambiamenti nella prima parte del flusso di progettazione/costruzione (carichi) potevano essere ricalcolate in un fine settimana per consentire la valutazione dei processi a valle. Come richiesto, gli ingegneri erano in procinto di finire e firmare il lavoro. Allo stesso tempo, CAx ha consentito di soddisfare tolleranze pi\u00f9 strette. Con il 777, KBE ebbe un tale successo che i programmi successivi lo applicarono in pi\u00f9 aree. Nel tempo, le strutture KBE sono state integrate nella piattaforma CAx e sono una parte normale dell'operazione.\nKBE e gestione della conoscenza.\nUna delle pi\u00f9 importanti tecnologie basate sulla conoscenza per KBE \u00e8 la gestione della conoscenza. Gli strumenti di gestione della conoscenza supportano un repository ad ampio spettro, ovvero un repository in grado di supportare tutti i diversi tipi di artefatti di lavoro: disegni e note informali, tabelle di database di grandi dimensioni, oggetti multimediali e ipertestuali, ecc. le parti interessate collaborano alla progettazione e all'implementazione dei prodotti. Fornisce inoltre strumenti per automatizzare il processo di progettazione (ad esempio, regole) e per facilitare il riutilizzo.\nMetodologia KBE.\nLo sviluppo di applicazioni KBE riguarda i requisiti per identificare, acquisire, strutturare, formalizzare e infine implementare la conoscenza. Molte diverse cosiddette piattaforme KBE supportano solo la fase di implementazione, che non \u00e8 sempre il principale collo di bottiglia nel processo di sviluppo KBE. Al fine di limitare il rischio associato allo sviluppo e alla manutenzione dell'applicazione KBE, \u00e8 necessario fare affidamento su una metodologia appropriata per gestire la conoscenza e mantenerla aggiornata. Come esempio di tale metodologia KBE, il progetto dell'UE MOKA, \"Metodologia e strumenti orientati alle applicazioni basate sulla conoscenza\", propone soluzioni incentrate sulle fasi di strutturazione e formalizzazione, nonch\u00e9 collegamenti all'implementazione.\nUn'alternativa a MOKA consiste nell'utilizzare metodi di ingegneria della conoscenza generale che sono stati sviluppati per sistemi esperti in tutti i settori o utilizzare metodologie di sviluppo software generali come Rational Unified Process o metodi Agile.\nLinguaggi per KBE.\nDue questioni critiche per i linguaggi e i formalismi utilizzati per KBE sono:\nProgrammazione basata sulla conoscenza e programmazione procedurale.\nUn compromesso fondamentale identificato con la rappresentazione della conoscenza nell'intelligenza artificiale \u00e8 tra potenza espressiva e computabilit\u00e0. Come Levesque ha dimostrato nel suo articolo classico sull'argomento, pi\u00f9 potente si progetta un formalismo di rappresentazione della conoscenza, pi\u00f9 il formalismo si avviciner\u00e0 al potere espressivo della logica del primo ordine. Come ha dimostrato anche Levesque, pi\u00f9 un linguaggio \u00e8 vicino alla logica del primo ordine, pi\u00f9 \u00e8 probabile che consentir\u00e0 il completamento di espressioni indecidibili o che richiedono una potenza di elaborazione esponenziale. Nell'implementazione dei sistemi KBE, questo compromesso si riflette nella scelta di utilizzare potenti ambienti basati sulla conoscenza o ambienti di programmazione procedurali e orientati agli oggetti pi\u00f9 convenzionali.\nStandardizzazione e propriet\u00e0.\nEsiste un compromesso tra l'utilizzo di standard come STEM e linguaggi proprietari specifici del fornitore o dell'azienda. La standardizzazione facilita la condivisione delle conoscenze, l'integrazione e il riutilizzo. I formati proprietari (come CATIA) possono fornire un vantaggio competitivo e potenti funzionalit\u00e0 oltre l'attuale standardizzazione.\nGenworks GDL, un prodotto commerciale il cui nucleo \u00e8 basato sul Gendl Project con licenza AGPL, affronta il problema della longevit\u00e0 dell'applicazione fornendo un kernel di linguaggio dichiarativo di alto livello che \u00e8 un superset di un dialetto standard del linguaggio di programmazione Lisp ( ANSI Common Lisp o CL). Lo stesso Gendl/GDL \u00e8 proposto come standard de facto per i linguaggi KBE basati su ANSI CL.\nNel 2006, Object Management Group ha rilasciato un documento RFP per i servizi KBE e ha richiesto un feedback. Ad oggi, non esiste alcuna specifica OMG per KBE; tuttavia, esiste uno standard OMG per i servizi CAD.\nUn esempio di linguaggio indipendente dal sistema per lo sviluppo di ontologie leggibili dalla macchina che si trova nel dominio KBE \u00e8 l'inglese Gellish."}
{"id": "3390347", "revid": "92723", "url": "https://it.wikipedia.org/wiki?curid=3390347", "title": "Castelfidardo (cacciatorpediniere)", "text": "Il Castelfidardo \u00e8 stato un cacciatorpediniere (e successivamente una torpediniera) della Regia Marina. Dopo la cattura da parte tedesca ha prestato servizio nella Kriegsmarine come TA 16.\nStoria.\nGli anni venti e trenta.\nCostruito tra il luglio 1920 e il marzo 1924, il \"Castelfidardo\" apparteneva alla classe Curtatone. Una volta operativa l'unit\u00e0 fu assegnata alla II Squadriglia Cacciatorpediniere, inquadrata nel Dipartimento di La Spezia, svolgendo l'usuale periodo di iniziale attivit\u00e0 addestrativa.\nNel 1929 il cacciatorpediniere, insieme ai gemelli \"Monzambano\", \"Curtatone\" e \"Calatafimi\", costituiva la VIII Squadriglia Cacciatorpediniere, che, insieme alla VII Squadriglia (composta dalle unit\u00e0 della classe Palestro) e all'esploratore \"Augusto Riboty\", formava la 4\u00aa Flottiglia Cacciatorpediniere, appartenente alla II Divisione Siluranti, facente parte della 2\u00aa Squadra Navale avente base a Taranto. Nel 1931 il \"Castelfidardo\", insieme al \"Riboty\", al \"Calatafimi\" e alle torpediniere \"Ippolito Nievo\" e \"Fratelli Cairoli\", formava la 3\u00aa Flottiglia Cacciatorpediniere, inquadrata nella IV Divisione Navale.\nDal 1929 al 1932 il \"Castelfidardo\" fu in disponibilit\u00e0 (in riserva), mentre dal 1932 al 1936 comp\u00ec vari viaggi che lo portarono a Tripoli, a Costanza, in Libia, in Grecia, nel Dodecaneso e in Nord Africa.\nNel 1930 il \"Castelfidardo\" fu temporaneamente posto in disarmo e quindi sottoposto a lavori di modifica che videro l'innalzamento del fumaiolo prodiero.\nA met\u00e0 anni trenta fu comandante della nave il tenente di vascello Ener Bettica. Nel 1936 il cacciatorpediniere pass\u00f2 al dipartimento di Livorno, tornando poi, nel corso dello stesso anno, a quello di La Spezia.\nDal 1937 al 1939 il \"Castelfidardo\" ebbe base a Brindisi e fu impiegato insieme come nave appoggio sommergibili. Il 1\u00ba ottobre 1938 l'unit\u00e0 fu declassata a torpediniera.\nTra il 1939 e il 1940 la nave, al pari delle altre unit\u00e0 della classe, fu sottoposta ad altri lavori di modifica, che comportarono la sostituzione dei due cannoni da 76/30\u00a0mm Armstrong 1914 con 2 (o 4) mitragliere singole Scotti-Isotta-Fraschini 20/70 1939 (collocate al posto dei cannoni) e 2 da 8/80\u00a0mm (sistemate sul castello). Successivamente vennero imbarcati anche due scaricabombe antisom per bombe di profondit\u00e0.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Castelfidardo\" faceva parte della XVI Squadriglia Torpediniere (che formava insieme alle gemelle \"Monzambano\", \"Curtatone\" e \"Calatafimi\" e alle anziane torpediniere \"Giacinto Carini\" e \"Giuseppe La Masa\"), avente base a La Spezia. Durante il conflitto l'unit\u00e0 oper\u00f2 nell'Adriatico meridionale e nel Mar Egeo, venendo impiegata principalmente per missioni di scorta.\nIl 20 agosto 1940, infatti, con la costituzione del Comando Superiore Traffico Albania (Maritrafalba), divenuto attivo dal 5 settembre successivo, la \"Castelfidardo\" venne dislocata a Brindisi e assegnata, con altre unit\u00e0 (due anziani cacciatorpediniere, altre nove torpediniere, tre incrociatori ausiliari e la XIII Squadriglia MAS), a tale Comando, che la adib\u00ec a compiti di scorta convogli nel Basso Adriatico, tra Italia e Albania.\nIl 5 settembre 1940 la nave inizi\u00f2 la prima missione di scorta agli ordini di Maritrafalba, scortando da Bari a Durazzo i piroscafi \"Perla\" e \"Antonietta Costa\" con a bordo 52 militari e 2100 tonnellate di carrette, automobili, motociclette, biciclette e quadrupedi (questi ultimi in numero di 671). Due giorni dopo la torpediniera rientr\u00f2 da Durazzo a Bari scortando la piccola nave cisterna \"Abruzzi\", il piroscafo da carico \"Premuda\" e l'\"Antonietta Costa\", che tornavano scarichi in Italia.\nIl 10 settembre la \"Castelfidardo\" scort\u00f2 i piroscafi \"Polcevera\" e \"G. Costa\", carichi di 4000 tonnellate di rifornimenti (e pi\u00f9 precisamente artiglierie, armi leggere, 19 autoveicoli e materiale di altro genere) da Bari a Valona, via Brindisi. L'indomani l'unit\u00e0, insieme all'incrociatore ausiliario \"Capitano A. Cecchi\", scort\u00f2 da Valona a Brindisi e quindi a Bari i piroscafi \"Nautilus\" e \"Pontinia\", di ritorno vuoti.\nIl 15 settembre la torpediniera fu di scorta alla motonave postale \"Filippo Grimani\", in navigazione da Brindisi a Durazzo, e pi\u00f9 tardi nella stessa giornata scort\u00f2 la gemella della \"Grimani\", la \"Piero Foscari\", sulla rotta inversa. L'indomani la \"Castelfidardo\" scort\u00f2 di nuovo la \"Foscari\" da Brindisi a Durazzo e poi la \"Grimani\" da Durazzo a Brindsi. Il 23 settembre la \"Castelfidardo\", unitamente al \"Capitano Cecchi\" e alla pi\u00f9 recente torpediniera \"Polluce\", scort\u00f2 da Bari a Durazzo le motonavi \"Catalani\" e \"Viminale\", che trasportavano 2112 uomini e 70 tonnellate di materiali.\nIl 12 ottobre 1940 Maritrafalba venne sciolto, ma gi\u00e0 il 21 ottobre tale comando venne ricostituito, e la \"Castelfidardo\" venne nuovamente posta alle sue dipendenze (unitamente ai due anziani cacciatorpediniere, altre nove torpediniere, quattro incrociatori ausiliari e la XIII Squadriglia MAS) per compiti di scorta convogli e caccia antisommergibile, nonch\u00e9 di soccorso.\nNel mese di dicembre la torpediniera bombard\u00f2 con le proprie artiglierie delle installazioni militari sulla costa della Grecia. Alle 5:30 del 6 dicembre la \"Castelfidardo\", che stava arrivando a Brindisi, proveniente da Taranto, ricevette l'ordine di dirigere sul punto del siluramento del piroscafo \"Olimpia\" (alle 4:55 tale nave, in navigazione da Durazzo, da dov'era partita alle 23:45 del giorno precedente, a Brindisi insieme al piroscafo \"Carnia\" e al cacciatorpediniere \"Augusto Riboty\", era stata colpita da uno o due siluri lanciati dal sommergibile britannico \"Triton\" (per altre fonti \"Regulus\") nel punto 41\u00b006' N e 18\u00b039' E, ad una quarantina di miglia da Brindisi) per dare la caccia al sommergibile attaccante. La ricerca dell'unit\u00e0 nemica, cui parteciparono anche il \"MAS 512\" e la XIII Squadriglia MAS, fu infruttuosa (mentre l'\"Olimpia\" pot\u00e9 essere rimorchiato in salvo a Brindisi).\nL'8 dicembre la \"Castelfidardo\", insieme all'incrociatore ausiliario \"Barletta\", scort\u00f2 da Bari, da dove part\u00ec alle 00:30, a Durazzo, dove giunse alle 11:15, l'incrociatore ausiliario \"Arborea\", impiegato come trasporto, e i piroscafi \"Galilea\" e \"Aventino\" (i tre mercantili trasportavano in tutto 2755 uomini, 145 quadrupedi e 104 tonnellate di rifornimenti). La nave lasci\u00f2 Durazzo alle 2:00 del 10 dicembre, di scorta al \"Galilea\" e alle motonavi \"Verdi\" e \"Puccini\", che rientravano scariche a Bari, dove giunsero alle 18:30.\nLa \"Castelfidardo\" ripart\u00ec da Bari a mezzanotte del 15 dicembre, insieme all'incrociatore ausiliario \"Brindisi\", scortando a Valona, dove giunse all'una del pomeriggio del giorno stesso, \"Verdi\", \"Galilea\", \"Puccini\" e \"Arborea\", con a bordo il primo scaglione della Divisione Fanteria \u00abAcqui\u00bb, ossia 3936 uomini e 80 tonnellate di materiali. La torpediniera lasci\u00f2 Valona alle 8:30 del 17 dicembre, unitamente all'incrociatore ausiliario \"Citt\u00e0 di Genova\", per scortare a Brindisi i piroscafi \"Piemonte\" e \"Galilea\" e le motonavi \"Citt\u00e0 di Savona\", \"Verdi\" e \"Puccini\", di ritorno vuote. Giunto a Brindisi alle 16:45, il convoglio vi lasci\u00f2 il \"Piemonte\" e prosegu\u00ec per Bari, ma la \"Castelfidardo\" dovette lasciare la formazione e tornare a Brindisi a causa delle avverse condizioni meteomarine.\nIl 22 dicembre, alle 23:30, la nave salp\u00f2 da Brindisi alla volta di Bari, scortando i piroscafi scarichi \"Sant'Agata\" ed \"Hermada\", con i quali giunse in porto alle 11:30 del mattino successivo. Due giorni pi\u00f9 tardi, la vigilia di Natale, la \"Castelfidardo\" lasci\u00f2 Bari alle 00:30 insieme al \"Capitano Cecchi\", scortando i piroscafi \"Quirinale\" e \"Marin Sanudo\" e le motonavi \"Donizetti\" e \"Citt\u00e0 di Savona\", con il primo scaglione della Divisione Fanteria \u00abBrennero\u00bb (2663 uomini, 186 autoveicoli e 558,5 tonnellate di materiali), a Durazzo, dove arrivarono alle 15:15 dello stesso giorno. Alle 18:30 del 26 dicembre la \"Castelfidardo\" ripart\u00ec dal porto albanese scortando i piroscafi scarichi \"Carnia\" e \"Monstella\", con i quali giunse a Bari alle 9.30 del 27.\nAlle 10:36 del 28 dicembre la \"Castelfidardo\" part\u00ec da Bari per Brindisi, dove giunse alle 16 dello stesso giorno, scortando il \"Galilea\", vuoto. La torpediniera salp\u00f2 da Brindisi alle 23:05 del giorno seguente, insieme al \"Brindisi\", per scortare a Durazzo la \"Viminale\" e i piroscafi \"Zena\" e \"Monrosa\", arrivando a destinazione alle 9:00 del 30 dicembre. Alle 7:00 del 31 dicembre la nave lasci\u00f2 Valona, dove si era spostata, per scortare a Brindisi i piroscafi \"Absirtea\" e \"Argentina\" e la motonave \"Citt\u00e0 di Agrigento\". Il convoglio, giunto a Brindisi alle 23:05 di quello stesso giorno, fu l'ultimo ad arrivare nel porto pugliese prima dell'anno nuovo.\n1941.\nAlle 3:00 del 2 gennaio la \"Castelfidardo\" lasci\u00f2 Brindisi insieme al \"Brindisi\", scortando a Valona la motonave \"Citt\u00e0 di Trapani\" e il piroscafo \"Aprilia\", aventi a bordo 497 uomini e 1111 tonnellate di vestiario, provviste e altri rifornimenti. Il convoglio giunse a destinazione alle 17:40, e la torpediniera ripart\u00ec da Valona alle 12:30 del 4 gennaio, di scorta ai piroscafi \"Zena\" (scarico) e \"Luisa\" (adibito al traffico civile), con i quali giunse a Brindisi alle 23:35 dello stesso giorno.\nLa torpediniera ripart\u00ec da Brindisi alle 4:45 del 6 gennaio, di scorta ai piroscafi \"Titania\" e \"Dea Mazzella\" (quest'ultimo assegnato al traffico civile), cui pi\u00f9 tardi si aggiunse il piroscafo \"Verbano\". Il convoglio, il cui carico complessivo assommava a 92 uomini, 649 quadrupedi e 156 tonnellate di rifornimenti, arriv\u00f2 a Valona alle 15:15 di quel giorno. La \"Castelfidardo\" ne ripart\u00ec gi\u00e0 alle 14 del 7 gennaio, scortando i piroscafi vuoti \"Piemonte\" e \"Galilea\" a Brindisi, dove giunse alle 21:30.\nIl 10 gennaio, alle 11:45, la nave salp\u00f2 da Brindisi unitamente al \"Brindisi\", per scortare a Valona il piroscafo \"Piemonte\" e la motonave \"Citt\u00e0 di Agrigento\", aventi a bordo 3148 uomini, un automezzo, nove quadrupedi e 380 tonnellate di munizioni e altri rifornimenti: il convoglio giunse in porto alle 20:05. Due giorni pi\u00f9 tardi la \"Castelfidardo\", tornata in Italia, scort\u00f2 da Bari a Brindisi la \"Citt\u00e0 di Agrigento\" e i piroscafi \"Milano\" e \"Monstella\", scarichi.\nIl 24 gennaio la torpediniera, unitamente all'incrociatore ausiliario \"Egeo\", salp\u00f2 da Bari a mezzanotte e mezza, di scorta al piroscafo \"Quirinale\" e alle motonavi \"Citt\u00e0 di Savona\" e \"Puccini\", aventi a bordo 1911 uomini e 765 tonnellate di rifornimenti. Le navi arrivarono a Durazzo alle 14 di quel giorno. L'indomani alle 20 la \"Castelfidardo\" lasci\u00f2 Durazzo scortando il piroscafo \"Quirinale\" e le motonavi \"Barbarigo\" e \"Citt\u00e0 di Savona\", che rientravano scariche a Bari, dove arrivarono dopo dodici ore, alle 8:00 del 26.\nAlle 21 del 26 gennaio la nave, insieme al \"Citt\u00e0 di Genova\", salp\u00f2 da Bari per scortare a Durazzo le motonavi \"Verdi\" e \"Donizetti\" e i piroscafi \"Argentina\" e \"Citt\u00e0 di Tripoli\", aventi a bordo il primo scaglione della Divisione Fanteria \u00abCagliari\u00bb, costituito da 2634 uomini e 1162 tonnellate di materiali: il convoglio giunse a destinazione alle 9:15 del 27. Il 27, alle 20:40, la \"Castelfidardo\" lasci\u00f2 Durazzo di scorta a \"Verdi\", \"Argentina\" e \"Citt\u00e0 di Tripoli\", che tornavano vuoti a Bari, dove giunsero alle 9:30 del 28.\nIl 28 gennaio, alle 19:00, l'unit\u00e0 lasci\u00f2 Bari di scorta ai piroscafi \"Tagliamento\", \"Mameli\" e \"Vesta\" e alla motonave \"Narenta\", con un carico di munizioni (sul \"Vesta\"), 998 quadrupedi, 3963 tonnellate di provviste e 286 di altri rifornimenti. Il convoglio arriv\u00f2 a Durazzo alle 8:00 del 29. La torpediniera ripart\u00ec dal porto albanese alle 9:30 dello stesso 29 gennaio, di scorta alle motonavi scariche \"Rossini\", \"Puccini\" e \"Citt\u00e0 di Savona\", con le quali arriv\u00f2 a Bari alle 22.\nIl 2 febbraio la \"Castelfidardo\" e il \"Barletta\" partirono da Barletta scortando i piroscafi \"Sant'Agata\", \"Contarini\" e \"Rosandra\", con a bordo 667 quadrupedi, 190 tonnellate di viveri e 64 di carne congelata: dopo aver fatto scalo a Bari, il convoglio raggiunse Durazzo. Alle 17:15 del 5 febbraio l'unit\u00e0 ripart\u00ec da Durazzo per Bari, scortando \"Verdi\", \"Milano\" e \"Sant'Agata\", vuoti, e arrivando a Bari alle 5:10 del 6 febbraio.\nTornata in Albania, alle 4:00 del 9 febbraio la nave salp\u00f2 da Durazzo di scorta ai piroscafi scarichi \"Milano\", \"Aventino\" e \"Quirinale\", con i quali giunse a Bari alle 16:35 dello stesso giorno. La \"Castelfidardo\" part\u00ec da Bari alle 3:00 del 12 febbraio, scortando i piroscafi \"Milano\" e \"Aventino\". Al largo di Brindisi, nel punto X, si aggregarono al convoglio le motonavi \"Verdi\" e \"Marin Sanudo\" e l'incrociatore ausiliario \"Egeo\", assegnato alla loro scorta, provenienti da Brindisi: riunite in un unico convoglio, le navi (con a bordo 3086 militari, 203 quadrupedi, 101 automezzi e 648 tonnellate di rifornimenti) giunsero a Durazzo alle 14:30 di quello stesso giorno. La torpediniera ripart\u00ec da Durazzo alle 8:15 del 15 febbraio, scortando a Bari, dove arriv\u00f2 alle 22:00, i mercantili vuoti \"Verdi\", \"Aventino\" e \"Milano\".\nLa \"Castelfidardo\" lasci\u00f2 Bari alle 2:00 del 16 febbraio, insieme all'incrociatore ausiliario \"Brioni\", scortando a Durazzo le motonavi \"Puccini\", \"Citt\u00e0 di Bastia\", \"Citt\u00e0 di Savona\" e \"Citt\u00e0 di Tripoli\": il convoglio, con 2957 militari e 392 tonnellate di rifornimenti, giunse a destinazione alle 16 dello stesso giorno. Il 17 febbraio, alle 18:15, la torpediniera salp\u00f2 da Durazzo di scorta a \"Citt\u00e0 di Bastia\", \"Citt\u00e0 di Savona\" e \"Puccini\", scariche, arrivando a Bari alle 8:15 del 18 febbraio.\nAlle 3:00 del 19 febbraio la torpediniera, unitamente al \"Capitano Cecchi\", salp\u00f2 da Bari scortando la motonave \"Rossini\" e i piroscafi \"Titania\", \"Zena\" e \"Rosandra\", aventi a bordo 1600 operai (sul \"Rosandra\"), 922 militari, 1160 quadrupedi e 436 tonnellate di materiali. Il convoglio arriv\u00f2 a Durazzo alle 17:15 dello stesso giorno, e la \"Castelfidardo\" ne ripart\u00ec alle 9:30 del 24, scortando a Bari, dove giunse alle 9:00 del 25, i piroscafi vuoti \"Rinucci\", \"Neghelli\" e \"Carmela\".\nL'8 marzo la nave scort\u00f2 da Brindisi a Valona i piroscafi \"Piemonte\" e \"Sant'Agata\" e la pirocisterna \"Conte di Misurata\", con a bordo 2879 uomini di truppa, 693 quadrupedi, otto automezzi e 395 tonnellate di rifornimenti. Lo stesso giorno, alle 14:15, la torpediniera lasci\u00f2 Valona insieme all'incrociatore ausiliario \"Francesco Morosini\", scortando a Brindisi i piroscafi \"Francesco Crispi\" e \"Galilea\", la motonave \"Viminale\" e il motopeschereccio \"Genepesca II\", e arrivando a Brindisi alle 21:05.\nTornata a Valona, la \"Castelfidardo\" ne ripart\u00ec il 10 marzo, alle 7:00, per scortare a Brindisi la motonave \"Citt\u00e0 di Marsala\" e i piroscafi \"Sant'Agata\" e \"Monstella\", scarichi: le navi arrivarono in porto dopo dieci ore di navigazione. L'indomani, alle 5:20, la nave lasci\u00f2 Brindisi insieme al \"Morosini\", scortando a Valona, dove giunsero a mezzogiorno, i trasporti truppe \"Viminale\", \"Galilea\" e \"Crispi\", con a bordo 3305 militari, 9 autoveicoli e 325 tonnellate di materiali. Il 12 marzo, alle 7:00, la torpediniera ripart\u00ec da Valona scortando a Brindisi i piroscafi vuoti \"Aprilia\", \"Diana\" e \"Stampalia\": le navi arrivarono a destinazione alle 16:20 di quello stesso giorno.\nAlle 23 del 15 marzo la nave salp\u00f2 da Bari di scorta ai piroscafi \"Zena\", \"Absirtea\" e \"Monstella\", con 197 militari, 1537 quadrupedi e 128 tonnellate di materiali a bordo. Il convoglio raggiunse Durazzo alle 13:15 del giorno seguente. La \"Castelfidardo\" lasci\u00f2 Durazzo alle 7:00 del 17, scortando le motonavi \"Donizetti\", con 236 feriti lievi, e \"Barbarigo\", vuota, e il piroscafo \"Laura C.\", vuoto, e arrivando a Bari alle 22:45.\nLa torpediniera ripart\u00ec dal porto pugliese alle 23:00 del 19 marzo, insieme al Brioni, per scortare a Durazzo le motonavi \"Donizetti\", \"Narenta\", \"Citt\u00e0 di Bastia\" e \"Citt\u00e0 di Tripoli\", con il primo scaglione della Divisione Fanteria \u00abFirenze\u00bb: 1986 uomini e 612 tonnellate di materiali della Divisione e di altri rifornimenti. Le navi giunsero a destinazione alle 15:15 del 20, e la \"Castelfidardo\" ripart\u00ec da Durazzo alle sette del 21 marzo, scortando le motonavi \"Citt\u00e0 di Tripoli\" (avente a bordo 231 feriti leggeri) e \"Citt\u00e0 di Bastia\" e il piroscafo \"Tagliamento\": il convoglio giunse a Bari alle 21:30.\nAlle 23 del 22 marzo (o alle 00:00 del 23 marzo) l'unit\u00e0, al comando del tenente di vascello di complemento Gennaro Greco, lasci\u00f2 Bari alla volta di Durazzo (facendo scalo a Brindisi), scortando i piroscafi \"Carnia\", \"Monstella\" e \"Vesta\", con a bordo 89 militari, 89 automezzi, 66 quadrupedi, 2773 tonnellate di munizioni e 958,5 di altri rifornimenti, e \"Anna Capano\", adibito a servizio civile. Alle 10:28 del 23, tuttavia, nel punto 40\u00b057' N e 18\u00b032' E (una trentina di miglia a nordest di Brindisi e altrettante da Capo Gallo, vicino alla citt\u00e0 pugliese), il convoglio venne attaccato dal sommergibile greco \"Triton\", che lanci\u00f2 quattro siluri contro il \"Carnia\", che era in testa al convoglio: il \"Monstella\", pur essendo in coda, avvist\u00f2 per primo i siluri e lanci\u00f2 il segnale d'avvistamento, per poi accostare rapidamente verso il punto in cui doveva verosimilmente essere il \"Triton\". Anche le altre unit\u00e0 eseguirono tale accostata (l'\"Anna Capano\" evit\u00f2 tre siluri), che permise al \"Carnia\" di evitare due delle armi, che passarono a pochissima distanza dalla prua, ma subito dopo il piroscafo fu colpito da due siluri, uno dei quali non esplose, mentre il secondo deton\u00f2 sul lato sinistro, a poppa. Il comandante del piroscafo, verificata la situazione e ritenendo la nave perduta, contatt\u00f2 il comandante Greco e, d'accordo con lui, fece abbandonare la nave sulle imbarcazioni. La \"Castelfidardo\" lanci\u00f2 cariche di profondit\u00e0 sulla presunta posizione del sommergibile, ordin\u00f2 agli altri tre piroscafi di proseguire (le tre navi, raggiunte dalla torpediniera Solferino, arrivarono a Durazzo alle 16.30) e prese a bordo l'equipaggio della nave colpita. Dato che questa, tuttavia, rimaneva a galla, dopo un'ora il comandante e alcuni uomini tornarono a bordo per tentare il rimorchio, e alle 11:50 la \"Castelfidardo\" comunic\u00f2 a Maritrafalba che la nave galleggiava ancora. Alle 14:53 le due navi vennero raggiunte dall'anziano cacciatorpediniere \"Carlo Mirabello\", dirottato da Maritrafalba, che alle 16 prese a rimorchio il \"Carnia\" tentando di portarlo verso Brindisi alla velocit\u00e0 di 4,5 nodi. Sopraggiunsero poi due rimorchiatori fatti partire alle 14:15 da Brindisi, e alle 17:40, dopo la rottura del cavo di rimorchio a causa del peggioramento delle condizioni meteomarine, fu uno di essi, il \"Bagnoli\", a prendere nuovamente a rimorchio il \"Carnia\". Alle 21:40, dopo una navigazione sempre pi\u00f9 difficoltosa ma sino ad allora regolare, il \"Carnia\" si appopp\u00f2 in maniera pi\u00f9 netta e improvvisa e alle 21:45 il piroscafo s'inabiss\u00f2 in posizione 40\u00b058' N e 18\u00b027' E, 28 miglia a nordest di Brindisi (e 30 a nordest di Capo Gallo).\nIl 30 marzo, alle 22:30, la \"Castelfidardo\" part\u00ec da Brindisi scortando i piroscafi \"Scarpanto\", \"Tripolino\", \"Luigi Martini\" e \"Marirosa\", diretti a Valona con 154 militari, 1022 quadrupedi, 988 tonnellate di provviste e 90 di altri rifornimenti. Lo \"Scarpanto\" e il \"Martini\", tuttavia, dovettero rientrare a Brindisi a causa del mare mosso, mentre il resto del convoglio raggiunse Valona alle 10:45 del 31 marzo.\nTornata a Bari, la torpediniera ne ripart\u00ec alle 21 del 5 aprile, scortando a Durazzo i piroscafi \"Maddalena\", con 4804 tonnellate di rifornimenti, ed \"Enrico\", adibito a traffico civile. Il convoglio arriv\u00f2 in porto alle 18 del 6 aprile, e gi\u00e0 un'ora e venti minuti pi\u00f9 tardi la \"Castelfidardo\" prese di nuovo il mare, lasciando Durazzo di scorta ai piroscafi scarichi \"Polcevera\", \"Bucintoro\" e \"Loreto\" e arrivando a Bari alle 21:30 del 7 aprile.\nIl 12 aprile, alle 23:00, la torpediniera part\u00ec da Bari alla volta di Durazzo, scortando i piroscafi \"Zena\" e \"Tagliamento\" e la motonave \"Maria\", aventi a bordo 118 uomini, 160 automezzi, 616 quadrupedi e altri rifornimenti: il convoglio giunse nel porto albanese alle 16:00 del giorno successivo. Due giorni pi\u00f9 tardi, alle 5:15 del 14 aprile, la \"Castelfidardo\" lasci\u00f2 Durazzo alla volta di Bari, dove arriv\u00f2 alle 4:00 del 15, scortando i piroscafi scarichi \"Bottiglieri\", \"Rinucci\", \"Miseno\" e \"Costante C.\".\nLa torpediniera ripart\u00ec da Bari alle 22:30 del 15 aprile, insieme al \"Barletta\", di scorta alle motonavi \"Citt\u00e0 di Alessandria\", \"Citt\u00e0 di Bastia\", \"Citt\u00e0 di Trapani\" e \"Donizetti\", con 2887 uomini e 785 tonnellate di rifornimenti. Il convoglio arriv\u00f2 a Durazzo alle 17:30 del 16. La \"Castelfidardo\" ripart\u00ec da Durazzo alle 8:30 del 17 aprile, unitamente al \"Brindisi\", scortando a Bari il piroscafo \"Monstella\" e le motonavi \"Citt\u00e0 di Alessandria\" e \"Citt\u00e0 di Trapani\", scariche, che arrivarono a Bari all'1:15 del 18. La torpediniera si trasfer\u00ec subito a Brindisi e rilev\u00f2 il \"Capitano Cecchi\" nella scorta di un convoglio composto dalle motonavi \"Narenta\" e \"Riv\" e dal piroscafo \"Casaregis\" (il cui carico ammontava in tutto a 504 uomini, 234 automezzi e 1402 tonnellate di rifornimenti), proveniente da Bari (da dov'era partito alle 23) e diretto a Durazzo (dove giunse alle 16:15 del 18). Alle 8:00 del 19 aprile la nave ripart\u00ec da Durazzo, scortando a Brindisi (da dove proseguirono per Bari, arrivandovi alle 6:15 del 20) i piroscafi vuoti \"Gala\" e \"Laura C.\".\nIl 21 aprile, alle 20:50, la \"Castelfidardo\" salp\u00f2 da Bari insieme al \"Brindisi\", per scortare a Durazzo la motonave \"Citt\u00e0 di Tripoli\" e i piroscafi \"Quirinale\", \"Bolsena\" e \"Istria\", carichi di 1834 uomini e 280 tonnellate di benzina e altri materiali: il convoglio arriv\u00f2 a destinazione alle 11:30 del giorno successivo, e lo stesso 22 aprile, alle 21:15, la torpediniera ripart\u00ec da Durazzo scortando i piroscafi \"Armando\" e \"Albachiara\" e la motonave \"Maria\", scariche, arrivando a Bari alle 9:30 del 23.\nIl 5 maggio 1941 la nave, inquadrata nella XVI Squadriglia Torpediniere con le gemelle \"Curtatone\", \"Monzambano\" e \"Calatafimi\", venne posta alle dipendenze del neocostituito Comando Gruppo Navale dell'Egeo Settentrionale (Marisudest), con sede ad Atene e area operativa nel Mar Egeo in cooperazione con la Kriegsmarine. La nave svolse quindi servizio di scorta (nonch\u00e9 caccia antisommergibile e posa di mine) in Egeo.\nIl 30 giugno la nave, insieme alla \"Monzambano\", scort\u00f2 da Candia al Pireo i piroscafi tedeschi \"Livorno\", \"Spezia\", \"Savona\" e \"Icnusa\", con personale e materiale della Wehrmacht. Il 3 luglio le due torpediniere, insieme ad una terza, la \"Sirio\", scortarono dal Pireo a Suda altri quattro mercantili tedeschi, i piroscafi \"Pierluigi\", \"Talowa\" e \"Delos\" e la nave cisterna \"Ossag\", con personale, materiale e carburante della Wehrmacht.\nIl 10 luglio la \"Castelfidardo\" scort\u00f2 dal Pireo a Suda il piroscafo tedesco \"Salzburg\" e la nave cisterna \"Strombo\", ma quest'ultima venne attaccata dal sommergibile HMS \"Torbay\" (per altra fonte dal greco \"Parthion\"), con due siluri, nel canale di Zea (tra l'Attica e l'isola di Zea, e colpita. Bench\u00e9 danneggiata (tra l'equipaggio vi furono due dispersi), la nave pot\u00e9 essere rimorchiata a Salamina dalla \"Monzambano\", inviata sul posto. Una settimana pi\u00f9 tardi la torpediniera scort\u00f2 da Suda a Salonicco il piroscafo tedesco \"Jalowa\", con personale e materiali tedeschi.\nIl 10 agosto l'unit\u00e0 scort\u00f2 dal Pireo a Suda i piroscafi tedeschi \"Delos\", \"Hercules\" e \"Taxiarkis\", con truppe e materiali della Wehrmacht, mentre il 17 agosto la nave, insieme alla torpediniera \"Sagittario\", scort\u00f2, sempre dal Pireo a Suda, i piroscafi tedeschi \"Cordelia\", \"Procida\" e \"Trapani\", anch'essi carichi di personale e materiale delle forze tedesche. Il 19 agosto la \"Castelfidardo\" e il \"Citt\u00e0 di Genova\" scortarono da Suda a Candia il piroscafo tedesco \"H 1\", parimenti con un personale e materiale tedeschi.\nIl 2 ottobre la torpediniera scort\u00f2 dal Pireo a Porto Larmes il piroscafo \"Livenza\". L'indomani la nave, insieme al cacciatorpediniere \"Quintino Sella\", scort\u00f2 dal Pireo a Candia la nave cisterna \"Rondine\". Il 6 ottobre \"Castelfidardo\" e \"Sella\" scortarono la \"Rondine\" da Iraklion a Suda. Il 7 ottobre 1941 la nave scort\u00f2 da Suda (da dove part\u00ec alle 8:30) al Pireo, insieme al \"Sella\", i piroscafi tedeschi \"Trapani\" e \"Salzburg\", anch'essi con truppe e rifornimenti per le forze tedesche, eludendo anche un attacco da parte del sommergibile HMS \"Talisman\", che alle 11:59 di quel giorno lanci\u00f2 infruttuosamente tre siluri, in posizione 35\u00b043' N e 24\u00b000' E (una quindicina di miglia a sud di Suda), contro il \"Trapani\" (due) e il \"Salzburg\" (uno): alle 12:02 si verific\u00f2 un'esplosione, ma nessun piroscafo fu colpito (anche se una delle armi sfior\u00f2 il \"Trapani\"), e alle 12:09 il \"Sella\" attacc\u00f2 il \"Talisman\" con bombe di profondit\u00e0, proseguendo per mezz'ora.\nL'11 ottobre la \"Castelfidardo\", la \"Calatafimi\", il \"Sella\" e la torpediniera \"Lupo\" scortarono dal Pireo a Kavaliani (vicino a Salonicco) i piroscafi \"Trapani\", \"Elli\", \"Caterina M.\" e \"Volodda\", carichi di personale e materiale della Wehrmacht (\"Elli\" e \"Trapani\" proseguirono da soli per Salonicco). Sei giorni pi\u00f9 tardi \"Castelfidardo\" e \"Calatafimi\" scortarono dai Dardanelli al Pireo le navi cisterna \"Bal\u010dik\", bulgara, e \"Balkan\", rumena: il convoglio venne tuttavia attaccato dal sommergibile britannico \"Thunderbolt\". L'unit\u00e0 nemica, avvistato il convoglio (ma solo i due mercantili) alle 10:11 del 18 ottobre in posizione 37\u00b041' N e 23\u00b051' E, con rilevamento 145\u00b0, alle 11:08 lanci\u00f2 tre siluri contro la \"Bal\u010dik\", da una distanza di circa 1000 metri. La petroliera fu tuttavia mancata, e dalle 11:44 alle 12:05 le unit\u00e0 di scorta gettarono undici bombe di profondit\u00e0 sul punto in cui si trovava il sommergibile (senza tuttavia danneggiarlo), per allontanarsi solo all'una del pomeriggio.\nIl 22 ottobre la \"Castelfidardo\" scort\u00f2 dal Pireo a Suda il piroscafo germanico \"Santa F\u00e8\", con a bordo personale e materiale delle forze tedesche, mentre il 25 ottobre l'unit\u00e0 scort\u00f2 da Candia a Suda il piroscafo tedesco \"Delos\", con personale e materiali tedeschi, e l'indomani fu di scorta al piroscafo tedesco \"Itaca\", in navigazione da Suda al Pireo sempre con personale e rifornimenti per la Wehrmacht. Il 31 ottobre \"Castelfidardo\" e \"Monzambano\" scortarono da Salonicco ai Dardanelli la nave cisterna \"Torcello\", diretta in Mar Nero.\nIl 2 novembre dello stesso anno la \"Castelfidardo\" e la \"Monzambano\" lasciarono i Dardanelli per scortare al Pireo la nave cisterna \"Tampico\", proveniente dal Mar Nero con un carico di nafta dalla Romania: alle 13:30 dei quel giorno la nave cisterna usc\u00ec dalle acque territoriali della Turchia, scortata dalle due torpediniere. Alle 10:37 del 3 novembre, tuttavia, il sommergibile britannico \"Proteus\" colp\u00ec la \"Tampico\" con un siluro, in posizione 37\u00b053' N e 24\u00b030' E (nel canale di Doro): inizialmente le due torpediniere diedero infruttuosamente la caccia al sommergibile con cariche di profondit\u00e0, ritenendo, a torto, di averlo affondato, poi diedero assistenza al mercantile. Dato che la \"Tampico\" era rimasta a galla e vi era la possibilit\u00e0 di rimorchiarla, la \"Castelfidardo\" tent\u00f2 per due volte di prenderla a rimorchio, dovendo per\u00f2 rinunciare in seguito alla rottura dei cavi. Raggiunta anche dalla torpediniera \"Cassiopea\", inviata di rinforzo, e dal rimorchiatore \"Ardenza\", la \"Tampico\" pot\u00e9 arrivare al Pireo all'una di notte del 4 novembre.\nIl 6 novembre la \"Castelfidardo\" scort\u00f2 i piroscafi \"Pasubio\" e \"Aprilia\" dal Pireo a Kavaliani, mentre sei giorni pi\u00f9 tardi, insieme alla torpediniera \"Alcione\", scort\u00f2 la nave cisterna \"Sanandrea\" e i piroscafi \"Artemis Pitta\", \"Pasubio\" e \"Pier Luigi\" da Salonicco a Kalkis via Pireo. Il 19 novembre \"Castelfidardo\", \"Alcione\" e \"Brioni\" scortarono dal Pireo ad Iraklion le motonavi \"Citt\u00e0 di Agrigento\", \"Citt\u00e0 di Savona\" e \"Citt\u00e0 di Alessandria\" con truppe e rifornimenti. Il 30 novembre la torpediniera scort\u00f2 da Salonicco al Pireo l'anziana cisterna \"Celeno\".\nIl 10 dicembre la nave scort\u00f2 dal Pireo a Kavaliani il \"Pier Luigi\", dopo di che, nel corso della stessa giornata, torn\u00f2 al Pireo e assunse la scorta del piroscafo \"Fertilia\", in navigazione dal Pireo e Rodi con scali a Sira e Lero. Due giorni pi\u00f9 tardi la \"Castelfidardo\" scort\u00f2 nuovamente il \"Fertilia\", con 800 tonnellate di carburante, dal Pireo a Sira e quindi a Lero, mentre il 14, insieme a due motovedette tedesche, fu di scorta ai piroscafi \"Audace\", \"Loreto\", \"Carlo Zeno\" e \"Capo Pino\", diretti dal Pireo a Kavaliani con truppe e rifornimenti. Il 16 dicembre, infine, la torpediniera scort\u00f2 il \"Capo Pino\" e il \"Pier Luigi\" da Kavaliani a Salonicco.\n1942.\nIl 15 gennaio 1942 la \"Castelfidardo\", insieme alla torpediniera \"Sirio\", scort\u00f2 da Salonicco al Pireo, via Kavaliani, i piroscafi \"Pier Luigi\" e \"Delos\" e la nave cisterna \"Giorgio\". Il 27 gennaio la nave, insieme alla \"Sirio\", al \"Barletta\" e al posamine ausiliario tedesco \"Drache\", scort\u00f2 dal Pireo a Suda \"Citt\u00e0 di Alessandria\", \"Citt\u00e0 di Savona\" e \"Santa F\u00e8\". Tre giorni pi\u00f9 tardi la \"Castelfidardo\" e la \"Sirio\" furono di scorta ai piroscafi \"Brundisium\" e \"Artemis Pitta\" in navigazione da Suda al Pireo.\nIl 25 febbraio 1942 la nave, insieme alla \"Monzambano\" e al \"Drache\", scort\u00f2 dal Pireo a Suda \"Citt\u00e0 di Agrigento\", \"Citt\u00e0 di Alessandria\", \"Citt\u00e0 di Savona\" e \"Santa F\u00e8\": alle 12:15 del giorno seguente, durante la navigazione, il sommergibile britannico \"Turbulent\" attacc\u00f2 il convoglio con il lancio di siluri nel golfo di Suda (una ventina di miglia a nordovest di Suda), ma non colp\u00ec alcuna nave, e, dopo aver contrattaccato con il lancio di bombe di profondit\u00e0, il convoglio giunse a destinazione alle 14:15. Il 2 marzo \"Castelfidardo\", \"Barletta\", \"Monzambano\" e \"Drache\" scortarono di nuovo da Suda al Pireo gli stessi quattro mercantili, mentre il 6 marzo \"Castelfidardo\" e \"Sirio\" scortarono dal Pireo ad Iraklion la nave cisterna \"Elly\" e il piroscafo \"Artemis Pitta\".\nAlle 13 del 28 marzo 1942 la \"Castelfidardo\" salp\u00f2 da Patrasso di scorta, insieme all'incrociatore ausiliario \"Citt\u00e0 di Napoli\", al cacciatorpediniere \"Sebenico\" e alle torpediniere \"San Martino\", \"Mosto\" e \"Bassini\", ad un convoglio composto dai trasporti truppe \"Galilea\", \"Francesco Crispi\", \"Italia\", \"Viminale\", \"Aventino\" e \"Piemonte\", diretti a Bari via Brindisi. \"Piemonte\", \"Crispi\", \"Galilea\" e \"Viminale\" trasportavano reparti della Divisione alpina Julia che rimpatriava dalla Grecia, mentre sull'\"Italia\" e sull'\"Aventino\" erano imbarcati uomini dei presidi del Dodecaneso che rientravano in licenza. In totale i sei piroscafi trasportavano 8300 uomini. Dopo essere uscito, come normalmente, dal passo di Capo Dukato, il convoglio si dispose in doppia colonna, con il \"Citt\u00e0 di Napoli\" (caposcorta e capo convoglio) in testa, la \"Bassini\" in coda, \"Mosto\" e \"Sebenico\" sulla dritta e \"San Martino\" e \"Castelfidardo\" sulla sinistra (tutte le navi della scorta procedevano a zig zag). La colonna di dritta era composta, nell'ordine, da \"Galilea\", \"Crispi\" e \"Italia\", quella di sinistra da \"Viminale\", \"Piemonte\" e \"Aventino\". Alle 22:45 di quel giorno il sommergibile britannico \"Proteus\" silur\u00f2 il \"Galilea\", 9 miglia a sudovest di Antipaxo.\nMentre il \"Galilea\", colpito da un siluro a prua sinistra, sbandava sul lato sinistro e rallentava (s'immobilizz\u00f2 dopo una decina di minuti), le unit\u00e0 di scorta accostarono dal lato esterno della formazione. Prima della partenza era stato disposto che, in caso di siluramento, il resto del convoglio sarebbe proseguito, mentre la \"Castelfidardo\" e la \"Mosto\" avrebbero fornito assistenza alla nave colpita. Tuttavia il \"Citt\u00e0 di Napoli\" ripet\u00e9 l'ordine, con i segnali, solo alla \"Mosto\", e il comandante della \"Castelfidardo\" ritenne erroneamente di dover proseguire (e ci\u00f2 contribu\u00ec alle pesanti perdite che seguirono tra gli imbarcati sul \"Galilea\"). Mentre il convoglio, compresa la \"Castelfidardo\", riprendeva la navigazione, giungendo a Bari il giorno seguente, solo la \"Mosto\" rimase a soccorrere la nave colpita. Dopo una lunga agonia, il \"Galilea\" s'inabiss\u00f2 alle 3:50 del 29 marzo in posizione 4\u00b093' N e 20\u00b005' E: nel disastro persero la vita 995 (o 991) uomini, mentre solo 284 poterono essere salvati.\nIl 7 ottobre 1942 la torpediniera scort\u00f2 dal Pireo a Salonicco i piroscafi \"Adriana\" e \"Fougier\" e la nave cisterna \"Dora C.\". Nella notte tra il 30 e il 31 ottobre la \"Castelfidardo\", insieme ai cacciatorpediniere \"Antonio Pigafetta\", \"Antonio da Noli\" e \"Nicol\u00f2 Zeno\", prese parte alla posa del campo minato \u00abS 72\u00bb, composto da 388 mine, a nord di Capo Bon.\nTra il 1942 e il 1943 la \"Castelfidardo\" venne sottoposta a lavori di modifica, imbarcando una mitragliera binata da 20/65 mm Breda 1935.\n1943.\nIl 27 gennaio 1943 la \"Castelfidardo\" scort\u00f2 da Taranto a Patrasso i piroscafi \"H. Fisser\" e \"Hingeborg\". Il 26 marzo la torpediniera scort\u00f2 da Iraklion a Suda il piroscafo \"Santa F\u00e8\", mentre due giorni dopo fu di scorta al piroscafo \"Alba Julia\" dal Pireo ai Dardanelli. Il 31 marzo 1943 la \"Castelfidardo\" e la torpediniera \"Solferino\" furono di scorta a \"Citt\u00e0 di Alessandria\" e \"Citt\u00e0 di Savona\", in navigazione dal Pireo a Suda.\nIl 1\u00ba aprile 1943 \"Castelfidardo\" e \"Solferino\" lasciarono Iraklion per Rodi, scortando il piroscafo \"Sinfra\". Il 22 aprile la \"Castelfidardo\", il \"Sella\" e il cacciatorpediniere \"Euro\" scortarono dal Pireo a Rodi e motonavi \"Citt\u00e0 di Savona\" e \"Donizetti\" e i piroscafi \"Re Alessandro\" e \"Ardenna\". Il 24 aprile le tre navi scortarono gli stessi quattro mercantili di ritorno da Rodi al Pireo.\nIl 1\u00ba maggio la torpediniera e l'\"Euro\" scortarono dal Pireo ad Iraklion il \"Re Alessandro\" e l'\"Ardenna\", che due giorni dopo scortarono sulla rotta inversa. Il 4 maggio la \"Castelfidardo\" e il \"Drache\" scortarono dal Pireo ai Dardanelli le navi cisterna \"Celeno\", \"Burgas\" e \"Bal\u010dik\". Il 5 maggio la torpediniera venne inviata a rinforzo di un convoglio composto dal piroscafo \"Alba Julia\", in navigazione dai Dardanelli al Pireo, e dal \"Drache\" come unit\u00e0 scorta: alle 20:15, infatti, il sommergibile britannico \"Parthian\", in emersione, aveva attaccato il convoglio con l'artiglieria (da bordo del \"Drache\" si ritenne anche di aver avvistato scie di siluri diretti contro l'\"Alba Julia\"), in posizione 38\u00b020' N e 24\u00b046' E, 7 miglia a nordest di Capo Doro (o Capo Kaphireas), e il \"Drache\" l'aveva affrontato in un breve scontro in superficie, obbligandolo ad andarsene, ma riportando danni, morti e feriti, pertanto si era deciso di inviare la \"Castelfidardo\" per rinforzare la scorta.\nIl 9 maggio \"Castelfidardo\", \"Solferino\" e \"Barletta\" scortarono la motonave \"Donizetti\", il piroscafo \"Re Alessandro\" e la nave cisterna \"Elli\" dal Pireo a Rodi, da dove ripartirono per il Pireo due giorni dopo, con l'aggiunta del cacciatorpediniere \"Turbine\" a rinforzo della scorta. Il 18 maggio la torpediniera, insieme al cacciatorpediniere \"Francesco Crispi\", scort\u00f2 da Iraklion a Rodi il \"Re Alessandro\", che due giorni dopo scort\u00f2 da sola da Rodi al Pireo.\nIl 5 giugno la nave, insieme al \"Turbine\", scort\u00f2 dal Pireo ai Dardanelli la nave cisterna \"Firus\". L'11 giugno 1943 la \"Castelfidardo\", la \"Monzambano\" e il cacciatorpediniere \"Turbine\" scortarono dal Pireo ai Dardanelli il piroscafo tedesco \"Whilhelmsburg\". Il 26 giugno \"Castelfidardo\", \"Euro\" e \"Calatafimi\" scortarono dal Pireo a Lero e quindi a Rodi \"Donizetti\", \"Re Alessandro\" e \"Ardenna\"; due giorni dopo il convoglio rientr\u00f2 da Rodi al Pireo, scortato dalle stesse navi. Nel maggio-giugno 1943 la torpediniera venne sottoposta ad alcuni lavori al Pireo, ricominciando il servizio di scorta dopo alcune prove di tiro.\nIl 3 luglio \"Castelfidardo\" e \"Calatafimi\" furono di scorta a \"Donizetti\", \"Re Alessandro\" e \"Ardenna\" nella navigazione dal Pireo ad Iraklion. Il 16 agosto la torpediniera, insieme ad un cacciasommergibili tedesco, scort\u00f2 da Suda al Pireo i piroscafi \"Trapani\" e \"J. Maerch\", e nove giorni pi\u00f9 tardi, insieme a \"Turbine\" e \"Crispi\", scort\u00f2 i piroscafi \"Ardenna\", \"Eolo\" e \"Sinfra\" (ex francese) dal Pireo a Rodi. Il 2 settembre 1943 la \"Castelfidardo\" scort\u00f2 da Corf\u00f9 a Patrasso la motonave \"Citt\u00e0 di Savona\". Pochi giorni dopo la torpediniera lasci\u00f2 il Pireo insieme ad un'unit\u00e0 tedesca, per scortare a Taranto due piroscafi. Dopo aver attraversato il canale di Corinto e oltrepassata Patrasso, la nave diresse per Corf\u00f9, ma ricevette l'ordine di lasciare il convoglio e rientrare al Pireo. Nelle acque di Argostoli la \"Castelfidardo\" recuper\u00f2, dopo diverse ore di ricerca nel mare molto mosso, i cinque membri dell'equipaggio di un ricognitore precipitato in mare.\nL'armistizio e la fine.\nDopo essersi rifornita al Pireo, la nave raggiunse Creta l'8 settembre 1943, e la proclamazione dell'armistizio la sorprese a Suda, insieme alla \"Solferino\". Alcune ore prima dell'annuncio dell'armistizio la nave si port\u00f2 nei pressi delle ostruzioni, e dopo alcune ore venne raggiunta da una motolancia tedesca, che rec\u00f2 l'ordine di accostare alla banchina, cosa che la torpediniera fece. Quando, in serata, fu raggiunta dalla notizia dell'armistizio, la nave si trov\u00f2 impossibilitata a fuggire: il comandante, richiamati a bordo i membri dell'equipaggio in libera uscita, attese che calasse il buio e poi ordin\u00f2, contro la volont\u00e0 di parte dell'equipaggio (e dovendo far uso della propria pistola), di accendere tutte le caldaie per tentare di uscire, ma ogni via di fuga era preclusa, essendo stati chiusi gli sbarramenti. La \"Castelfidardo\" e la \"Solferino\" erano tenute sotto osservazione da parte dei tedeschi, che le illuminavano con i proiettori, e infine i comandanti delle due torpediniere decisero di arrendersi. La \"Castelfidardo\" fu cos\u00ec catturata dalle forze tedesche il 9 settembre 1943.\nGli equipaggi della \"Castelfidardo\" e della \"Solferino\", sbarcati dalle rispettive unit\u00e0 e posti sotto sorveglianza armata tedesca, vennero avviati ai campi di prigionia in Germania (alcuni uomini riuscirono tuttavia, prima del trasferimento, a nascondersi o fuggire unendosi ai partigiani greci, e il comandante in seconda della \"Castelfidardo\" fugg\u00ec su un motoveliero verso la Turchia). Trasferiti sulla terraferma con un piroscafo sovraccarico e poi caricati su camion e treni con l'assicurazione di essere rimpatriti in Italia, gli equipaggi delle torpediniere vennero trasportati attraverso Grecia, Bulgaria (dove altri uomini si diedero alla macchia), Romania, Ungheria e Austria, giungendo infine nel campo di Bad di Sulsa, in Germania. Posta di fronte alla scelta di arruolarsi nella Wehrmacht, restare in campo di concentramento o lavorare nelle fabbriche, la maggior parte del personale scelse la terza opzione. Dopo diversi mesi lo status dei prigionieri venne mutato in quello di lavoranti civili. Alcuni dei prigionieri morirono di stenti o in conseguenza di attacchi aerei. Gli equipaggi delle due unit\u00e0 rimasero in Germania sino alla liberazione da parte delle truppe statunitensi, nel 1945.\nIncorporato nella Kriegsmarine, il \"Castelfidardo\" fu ribattezzato \"TA 16\", entrando in servizio il 14 novembre (per altre fonti ottobre) 1943 dopo aver subito l'incremento dell'armamento antiaereo. Sul finire del 1943 la nave venne sottoposta a grandi lavori di rimodernamento dell'armamento: vennero sbarcati i tubi lanciasiluri da 450\u00a0mm ed imbarcate una mitragliera contraerea pesante Flak 28 da 40/56 mm, quattro mitragliere singole da 20/65\u00a0mm C/38 e un'altra singola da 20/65 Mod. 1939 (portando cos\u00ec il totale delle mitragliere da 20\u00a0mm a nove). Venne inoltre installato un radar Fu.Mo.28. L'equipaggio aument\u00f2 a 134 uomini. A causa della vetust\u00e0 e del logorio causato dall'intenso servizio, la velocit\u00e0 effettiva della nave non superava ormai i 24 nodi, e l'autonomia le 600 miglia a 12 nodi.\nInquadrata nella 9\u00aa Torpedoboot-Flotille, la nave svolse 56 missioni belliche sotto bandiera tedesca, operando in Mar Egeo al comando dapprima del tenente di vascello Hans Quaet-Falsem (dal novembre 1943 al gennaio 1944) e poi del parigrado G\u00fcnther Schmidt (dal febbraio 1944 alla perdita, avvenuta in giugno).\nSecondo alcune fonti la nave, nel novembre 1943, intercett\u00f2 e cattur\u00f2, vicino alla costa della Turchia, un motoscafo ambulanza proveniente da Lero, appena caduta, con a bordo numerosi militari italiani della Regia Aeronautica (il capitano Preti, comandante dell'aeroporto di Lero, altri tre capitani, tre tenenti tra cui il tenente pilota Antonio Traiano, e 10 avieri) che lasciavano l'isola occupata dai tedeschi.\nNella mattinata dell'8 febbraio 1944 la \"TA 16\" lasci\u00f2 Rodi di scorta, insieme alle torpediniere \"TA 17\" (ex \"Solferino\") e \"TA 19\" (ex \"Calatafimi\"), al piroscafo \"Oria\" in navigazione da Rodi al Pireo carico di 4233 prigionieri italiani. Durante la giornata le condizioni meteomarine andarono peggiorando, pertanto il convoglio si ferm\u00f2 in serata a Portolago (Lero), dove si trattennero per tutta la giornata del 9 febbraio, per ripartire alle 8:00 del 10 febbraio. Lasciata Lero, il convoglio torn\u00f2 a Rodi, dove, giunte le navi alle 7:00 dell'11, l'\"Oria\" sbarc\u00f2 alcuni prigionieri, poi, le quattro unit\u00e0 ripartirono per il Pireo (l'\"Oria\" aveva a bordo tra i 4033 e i 4115 prigionieri) ma, a partire dalle 22:30 dello stesso giorno, il tempo ricominci\u00f2 a peggiorare, con vento da sud-sud-ovest forza 7 e mare forza 5, ostacolando la navigazione: alle 6:12 del 12 febbraio il convoglio giunse al largo di Amorgos e avvist\u00f2 i velivoli della scorta aerea, ma il vento era montato sino a forza 9-10 con corrispondente mare al traverso, creando seri problemi anche alle vecchie torpediniere della scorta. Nel pomeriggio il convoglio attravers\u00f2 lo stretto tra le isole di Serifos e Kythnos. Intorno alle 18:00, al largo di Capo Sounion, furono lanciati razzi illuminanti, che rivelarono la vicinanza alla costa: le navi tentarono di evitare l'isoletta antistante, Nisis Patroklou, ma alle 18:45 l'\"Oria\" si incagli\u00f2 su di una scogliera e affond\u00f2. La violenza della tempesta imped\u00ec ogni tentativo di aiuto da parte delle torpediniere: la \"TA 19\", danneggiata nella zona poppiera, dovette allontanarsi per prima, e poco dopo anche la \"TA 16\" e la \"TA 17\" dovettero rinunciare ai soccorsi e dirigere per il Pireo, dove arrivarono intorno a mezzanotte. I morti furono oltre 4.000.\nIl 3 marzo 1944 la \"TA 16\", insieme alla \"TA 15\" (ex \"Crispi\") e alla \"TA 19\" (ex \"Calatafimi\"), si scontr\u00f2, nelle acque di Rodi, con le motosiluranti britanniche \"MTB 307\" e \"MTB 315\": la scaramuccia si concluse con un nulla di fatto.\nIl 31 maggio 1944 la \"TA 16\", durante una missione di scorta ad un importante convoglio di rifornimenti, fu gravemente danneggiata da aerei britannici Bristol Beaufighter, Martin 187 Baltimore e Martin B-26 Marauder, perdendo la prua e subendo la distruzione quasi totale delle sovrastrutture: con gravi allagamenti, la nave dovette essere rimorchiata ad Candia). Qui, il 2 (o il 1\u00b0) giugno 1944, la torpediniera fu nuovamente colpita durante un attacco aereo e, investita anche dall'esplosione del piroscafo \"Gertrud\", colpito a sua volta (per altre fonti l'esplosione del \"Gertrud\" fu l'unica causa dell'affondamento della \"TA 16\"), affond\u00f2 su bassifondali in posizione 35\u00b020' N e 25\u00b010' E. Vi furono tre vittime tra l'equipaggio. Il relitto, recuperato il 16 giugno 1944, fu giudicato inutilizzabile per i troppi danni e venne pertanto abbandonato e poi smantellato."}
{"id": "3390373", "revid": "301873", "url": "https://it.wikipedia.org/wiki?curid=3390373", "title": "Unaussprechlichen Kulten", "text": "Lo Unaussprechlichen Kulten (in tedesco, letteralmente, \"culti impronunciabili\"), \u00e8 uno \"pseudobiblion\" (un libro immaginario), conosciuto anche come \"Culti innominabili\" o \"Libro Nero\". Si tratta di un testo di letteratura arcana appartenente ai Miti di Cthulhu. Questo libro appare per la prima volta nel racconto di Robert E. Howard intitolato \"Figli della notte\" (1931). Come nel caso del \"Necronomicon\", verr\u00e0 poi citato in numerosi scritti di H. P. Lovecraft.\nStoria (fittizia).\nNell'invenzione di Howard, l'autore dello \"Unaussprechliche Kulte\" \u00e8 Friedrich von Junzt. La prima edizione in tedesco del testo venne stampata a D\u00fcsseldorf nel 1839, ma poche copie delle edizioni in lingua originale sono sopravvissute fino a oggi. La prima edizione inglese \u00e8 invece del 1845, ma contiene diversi errori di stampa e di traduzione. Nel 1909, la casa editrice newyorkese Golden Goblin Press diede alle stampe una nuova edizione in cui per\u00f2 c'erano numerose omissioni rispetto al testo originale. Presso la biblioteca della Miskatonic University \u00e8 conservata sottochiave una copia dell'opera di von Junzt.\nIl testo contiene informazioni relative ai culti per l'adorazione di divinit\u00e0 come Ghatanothoa e Bran, e include anche antichi geroglifici. Von Juntz utilizza pi\u00f9 volte delle parole chiave connesse con particolari oggetti e luoghi, come per esempio la Pietra Nera e il Tempio del Rospo (probabilmente associato a Tsathoggua) in Honduras.\nConoscendo la tendenza di Lovecraft ad usare spesso il termine \"innominabile\" - con il duplice significato di impossibile/pericoloso da pronunciare - possiamo tradurre in lingua italiana con \"Culti innominabili\".\nLo \"Unaussprechlichen Kulten\" nella cultura di massa.\nNella letteratura.\nIl testo di von Junzt \u00e8 menzionato (e in alcuni casi ne sono citati degli stralci) nelle seguenti opere letterarie:"}
{"id": "3390378", "revid": "1486495", "url": "https://it.wikipedia.org/wiki?curid=3390378", "title": "Daisy Fuentes", "text": "Daisy Fuentes \u00e8 nota per essere stata la prima vee-jay di MTV di origini latine-americane, sotto contratto contemporaneamente per MTV US e MTV Latin America. Nel corso della sua carriera televisiva ha condotto varie edizioni di concorsi di bellezza nazionali ed internazionali come Miss Universo dal 2002 al 2004 e Miss USA 2003, oltre che la trasmissione \"House of Style\".\nInoltre la Fuentes \u00e8 stata la prima modella latina-americana, ad essere testimonial della Revlon in una campagna promozionale internazionale. Ha lavorato come testimonial anche per Pantene, American Express, M&amp;M ed altre aziende ed ha firmato una propria linea di abbigliamento e di Profumi (\"Mysterio\").\nNel 2005 l'edizione spagnola di \"People\" l'ha nominata come una delle 50 donne pi\u00f9 belle del mondo. Fuentes ha condotto numerosi spettacoli televisivi.\nIl 4 agosto 2009 \u00e8 stato pubblicato il videogioco per Wii \"Daisy Fuentes Pilates\"."}
{"id": "3390388", "revid": "287204", "url": "https://it.wikipedia.org/wiki?curid=3390388", "title": "Premi BAFTA 2003", "text": "La 56\u00aa edizione dei British Academy Film Awards ha avuto luogo il 23 febbraio 2003.\nVincitori e candidati.\nI vincitori sono indicati in grassetto."}
{"id": "3390393", "revid": "889336", "url": "https://it.wikipedia.org/wiki?curid=3390393", "title": "Humberto Mendoza", "text": ""}
{"id": "3390396", "revid": "599013", "url": "https://it.wikipedia.org/wiki?curid=3390396", "title": "Errick Willis", "text": "Biografia.\nPartecip\u00f2 ai III Giochi olimpici invernali edizione disputata a Lake Placid (Stati Uniti d'America) nel 1932, riuscendo ad ottenere la prima posizione nella squadra canadese con i connazionali Robert Pow, James Bowman e William Burns, partecipando per Manitoba.\nNell'edizione le altre due nazionali canadesi si classificarono seconda e terza. La competizione ebbe lo status di sport dimostrativo"}
{"id": "3390405", "revid": "287204", "url": "https://it.wikipedia.org/wiki?curid=3390405", "title": "Gail Fisher", "text": "Fu una delle prime attrici afroamericane ad ottenere ruoli di rilievo nella TV statunitense.\nFu nota soprattutto per la sua partecipazione, tra il 1968 e il 1975, al telefilm \"Mannix\", dove interpretava Peggy Fair. Per questa sua interpretazione vinse un premio Emmy nel 1970 (\"Miglior attrice non protagonista in una serie TV drammatica\") e due Golden Globe, nel 1971 (\"Golden Globe per la miglior attrice non protagonista in una serie\") e nel 1973 (\"Golden Globe per la miglior attrice in una serie drammatica\").\nTra le altre serie in cui \u00e8 sporadicamente apparsa, \"General Hospital\", \"Io e i miei tre figli\", \"Fantasilandia\", \"Supercar\"."}
{"id": "3390413", "revid": "729019", "url": "https://it.wikipedia.org/wiki?curid=3390413", "title": "Battaglia di Pliska", "text": "La battaglia di Pliska fu combattuta tra Bizantini al comando diretto di Niceforo I e Bulgari del Khan Krum il 26 luglio 811; si concluse in una delle pi\u00f9 disastrose sconfitte nella storia dell'Impero.\nSpedizione di Niceforo I contro i Bulgari.\nApprofittando di una lotta per la successione che aveva indebolito il califfato, l'Imperatore d'Oriente Niceforo I decise di risolvere una volta per tutte il problema dei Bulgari, che sotto la guida del loro re Krum avevano espanso di molto i loro domini e che ora erano pi\u00f9 che mai una temibile minaccia per la sopravvivenza dello stato bizantino. Invece di incitare i popoli delle steppe contro i Bulgari, decise di contare unicamente sulle proprie forze.\nL'esercito bizantino raccolto da Niceforo per la spedizione venne cos\u00ec descritto da Teofane, cronista ostile a Niceforo:\nI temi citati da Teofane dovrebbero essere quelli degli Ottimati, Opsiciani e Bucellari, dato che gli altri temi dell'Asia Minore dovevano tenere a freno eventuali incursioni arabe, e dunque non potevano essere utilizzati contro i Bulgari. Secondo la \"Cronaca bizantina dell'anno 811\" Niceforo port\u00f2 nella sua spedizione \u00abtutti i patrizi e i comandanti e i dignitari, tutti i \"tagmata\" e anche i figli degli \"archontes\" che avevano almeno quindici anni, con cui costitu\u00ec un corteggio da destinare al proprio figlio, cui diede il nome di \"hikanatoi\" [i pi\u00f9 degni].\u00bb\nNiceforo riun\u00ec a quanto pare un esercito immenso in modo da vincere i Bulgari sfruttando la sua superiorit\u00e0 numerica, infatti la cronaca dell'811 riporta che per il timore di affrontare in battaglia il numericamente superiore esercito bizantino i Bulgari \u00ababbandonarono tutto quello che avevano con loro e cercarono rifugio sulle montagne\u00bb. Le prime battaglie furono favorevoli ai Bizantini, al punto che Krum implor\u00f2 pi\u00f9 volte la pace ma Niceforo rifiut\u00f2 sempre. I Bizantini arrivarono addirittura a occupare la capitale dei Bulgari, Pliska, e a saccheggiare il palazzo reale fatto in legno. Teofane, essendo molto ostile a Niceforo, dice che tenne il tesoro di Krum per s\u00e9, mentre al contrario la \"Cronaca dell'811\" dice che Niceforo fu generoso:\nLasciata e distrutta la capitale, i cui palazzi erano in legno, l'esercito bizantino si inoltr\u00f2 nel cuore della Bulgaria, saccheggiandola. Krum, disperato, implor\u00f2 la pace:\nMa Niceforo rifiut\u00f2 e di conseguenza Krum prepar\u00f2 la controffensiva. Ingaggi\u00f2 gli Avari e gli Slavi e con palizzate chiuse tutti i punti di accesso e di uscita dalla Bulgaria con barriere di legno: queste, oltre a rendere difficile ai Bizantini il ritorno in patria potevano proteggere i soldati bulgari che lanciavano proiettili dalle frecce bizantine e permettere ai Bulgari di sparare frecce attraverso le fessure del legno. Dopodich\u00e9 i Bulgari attaccarono i Bizantini.\nBattaglia.\nI soldati bizantini ancora mezzi addormentati vennero attaccati a sorpresa dai Bulgari che si avventarono sull'accampamento imperiale. Molti soldati bizantini furono massacrati e il resto dell'esercito bizantino tent\u00f2 la fuga. Tentarono di attraversare un fiume paludoso molto difficile da attraversare ma non trovando un guado si gettarono in acqua con il risultato che molti annegarono nella traversata, formando con i loro corpi una sorta di \"ponte\" che permise ai Bulgari all'inseguimento di attraversare il fiume senza pericolo. Mentre i pochi superstiti all'attraversamento del fiume sembravano ormai aver raggiunto la salvezza, si trovarono di fronte delle palizzate che sbarravano il loro cammino. Cercarono di scavalcarla ma oltre la palizzata i Bulgari avevano scavato un fossato, nel quale i Bizantini caddero spezzandosi le gambe non riuscendo a sopravvivere o a proseguire il loro cammino verso la salvezza. Altre palizzate i Bizantini tentarono di incendiarle ma cadevano comunque con i loro cavalli nei fossati infuocati oltre la palizzata. Durante il primo scontro Niceforo venne decapitato. Era il primo imperatore romano a cadere in battaglia dopo Valente. Krum fece una coppa con il teschio di Niceforo.\nConseguenze.\nNonostante la sconfitta avesse causato la perdita di molti soldati, l'Impero riusc\u00ec a sopravvivere alla minaccia bulgara. La guerra civile che affliggeva il califfato arabo permise infatti all'Impero di impiegare le truppe tematiche dell'Armenia e dell'Anatolia contro Krum. Nel frattempo Krum indugiava perch\u00e9 era consapevole che prima di assediare Costantinopoli avrebbe dovuto costruire una potente flotta con cui porre blocco navale alla citt\u00e0 e costruire anche potenti macchine d'assedio. A tal fine ingaggi\u00f2 disertori bizantini esperti nella guerra navale (campo in cui i Bulgari avevano grosse carenze) tra cui un esperto arabo convertitosi al cristianesimo passato dalla parte del nemico - insinua velenoso Teofane (ostile come sempre a Niceforo) - per colpa dell'avarizia dell'Imperatore.\nMentre i Bulgari facevano i preparativi per un'invasione in grande stile, a Costantinopoli veniva eletto Imperatore il figlio di Niceforo Stauracio, ma poich\u00e9 aveva subito una grave ferita che gli impediva di esercitare le sue doti di sovrano, abdic\u00f2 dopo pochi mesi in favore di Michele I Rangabe, curopalate. Michele I, pressato dai Bulgari, si affrett\u00f2 a concludere la pace con Carlo Magno riconoscendogli il titolo di Imperatore (ma non quello di Imperatore dei Romani) per potersi concentrare con tutte le sue forze sul fronte bulgaro. A causa del tradimento delle truppe dello strategos Leone, i Bizantini subirono una nuova sconfitta contro Krum e Michele fu costretto ad abdicare dal gi\u00e0 citato strategos Leone, che divenne cos\u00ec Imperatore con il nome di Leone V.\nLeone V tent\u00f2 di risolvere la questione bulgara attirando in un'imboscata il re bulgaro ma Krum riusc\u00ec a sfuggire per un pelo alla cattura e per vendetta devast\u00f2 la Tracia. Per\u00ec poco dopo (814), con grossa fortuna per i Bizantini dato che, dopo due brevi regni di transizione, sal\u00ec sul trono di Bulgaria Omurtag che concluse con Bisanzio una tregua trentennale, che fu vantaggiosa per i Bulgari ma diede a Bisanzio il tempo per recuperare energie."}
{"id": "3390414", "revid": "599013", "url": "https://it.wikipedia.org/wiki?curid=3390414", "title": "Aldo Ram\u00edrez", "text": ""}
{"id": "3390415", "revid": "1573940", "url": "https://it.wikipedia.org/wiki?curid=3390415", "title": "Corythalia", "text": "Corythalia \u00e8 un genere di ragni appartenente alla Famiglia Salticidae.\nDistribuzione.\nLe 72 specie oggi note di questo genere sono diffuse prevalentemente in America centrale e meridionale. Solo 2 specie, la \"C. conspecta\" e la \"C. opima\" sono state reperite anche negli USA.\nTassonomia.\nPer ragioni mai chiarite, l'aracnologo Roewer non accetta la sinonimia di Makthalia con questo genere proposta da Mello-Leit\u00e3o nel 1939.\nCorythalia \u00e8 considerato un sinonimo anteriore di Taeoma , a seguito di uno studio dell'aracnologa Galiano del 1962.\nA dicembre 2010, si compone di 72 specie, una sottospecie e tre specie fossili:"}
{"id": "3390420", "revid": "184755", "url": "https://it.wikipedia.org/wiki?curid=3390420", "title": "Via (brano musicale)", "text": ""}
{"id": "3390432", "revid": "121164563", "url": "https://it.wikipedia.org/wiki?curid=3390432", "title": "Yuli\u00e1n Anchico", "text": ""}
{"id": "3390434", "revid": "262457", "url": "https://it.wikipedia.org/wiki?curid=3390434", "title": "Utanapishtim", "text": ""}
{"id": "3390440", "revid": "184755", "url": "https://it.wikipedia.org/wiki?curid=3390440", "title": "Via (album)", "text": ""}
{"id": "3390447", "revid": "287204", "url": "https://it.wikipedia.org/wiki?curid=3390447", "title": "Jon Age Tyldum", "text": ""}
{"id": "3390448", "revid": "104458", "url": "https://it.wikipedia.org/wiki?curid=3390448", "title": "Jon Aage Tyldum", "text": ""}
{"id": "3390450", "revid": "599013", "url": "https://it.wikipedia.org/wiki?curid=3390450", "title": "Hayder Palacio", "text": ""}
{"id": "3390451", "revid": "198277", "url": "https://it.wikipedia.org/wiki?curid=3390451", "title": "Torneo Quattro Nazioni Under-20 2001-2002", "text": "Questa fu la prima edizione del Torneo Quattro Nazioni Under-20. Esso si disput\u00f2 fra 29 agosto del 2001 e il 17 aprile del 2002, e fu vinto dalla nazionale italiana grazie al pareggio ottenuto a Breda contro gli olandesi.\nSvolgimento.\nLe quattro partecipanti si sono sfidate in un girone all'italiana di andata e ritorno, ottenendo punti al termine di ogni partita, cos\u00ec suddivisi:"}
{"id": "3390456", "revid": "830939", "url": "https://it.wikipedia.org/wiki?curid=3390456", "title": "Roland Heinrich Scholl", "text": "Vita.\nRoland Heinrich Scholl nacque a Zurigo il 30 settembre 1865, figlio di un mercante del Baden. Dopo l'istruzione primaria ricevuta da un insegnante privato e l'istruzione secondaria presso un ginnasio di Zurigo, studi\u00f2 chimica e fisica presso l'Universit\u00e0 di W\u00fcrzburg nel 1883. Uno dei suoi insegnanti fu Johannes Wislicenus, fratello di sua madre. Dopo il servizio militare in un reggimento bavarese, prosegu\u00ec i suoi studi nel 1885 presso il Politecnico federale di Zurigo. Nel 1890 consegu\u00ec il Ph.D. presso l'Universit\u00e0 di Basilea.\nNel 1893 Scholl divent\u00f2 \"Privantdozent\" in chimica al Politecnico e all'Universit\u00e0 di Zurigo. Nel 1897 divenne assistente direttore del laboratorio chimico della \"Technische Hochschule Karlsruhe\" (oggi Karlsruher Institut f\u00fcr Technologie). Dopo la promozione a professore associato (1904) si spost\u00f2 all'Universit\u00e0 di Graz, dove divent\u00f2 professore ordinario nel 1907. Nel 1914 si arruol\u00f2 volontario durante la prima guerra mondiale; nel 1916 al termine del servizio militare si spost\u00f2 a Dresda alla \"Technische Universit\u00e4t Dresden\", dove lavor\u00f2 come direttore dell'istituto di chimica organica fino al suo pensionamento nel 1934.\nA causa di ferite ricevute durante il bombardamento di Dresda del febbraio 1945, Scholl mor\u00ec il 22 agosto 1945 in un campo profughi situato in un aeroporto militare dismesso presso M\u00f6rtiz, un piccolo villaggio della Sassonia. \nRicerche.\nScholl divent\u00f2 noto sin da giovane nella comunit\u00e0 scientifica con le sue pubblicazioni sulla chimica dell'acido fulminico, dove confutava le strutture proposte da Friedrich August Kekul\u00e9 e Edward Divers. Nei primi anni del 1900 condusse alcune ricerche per la BASF, e inizi\u00f2 a studiare gli idrocarburi policiclici aromatici, in particolare i coloranti al tino come indantrene e flavantrene nel 1903. Tra le altre cose, Scholl svilupp\u00f2 un metodo di sintesi del pirantrone, primo colorante al tino senza azoto e senza zolfo.\nScholl fu uno dei primi ad utilizzare la microbilancia sviluppata da Fritz Pregl, padre della microanalisi, che fu un suo collaboratore. Nel 1911 Roland Scholl e Oscar Bally pubblicarono un articolo sulla sintesi del benzantrone tramite una reazione di condensazione dell'antrachinone con glicerolo, un processo che sar\u00e0 in seguito chiamato sintesi di Bally-Scholl. Nel 1932 Scholl fu il primo a sintetizzare il coronene.\nScholl divent\u00f2 membro della Accademia Austriaca delle Scienze nel 1916, della Accademia Sassone delle Scienze nel 1920, e della \"Deutsche Chemische Gesellschaft\" e della \"Chemische Gesellschaft Karlsruhe\" nel 1930. Nel 1944 ottenne la Medaglia Goethe per le Arti e la Scienza (\"Goethe-Medaille f\u00fcr Kunst und Wissenschaft\"). Nel corso della sua carriera Scholl scrisse pi\u00f9 di 180 articoli. L'ultimo apparve postumo, da lui scritto a memoria durante la permanenza nel campo profughi."}
{"id": "3390474", "revid": "767487", "url": "https://it.wikipedia.org/wiki?curid=3390474", "title": "David Mancuso", "text": "\u00c8 considerato uno dei pionieri della disco music, tra i primi deejay della storia e precursore della \"cultura underground\".\nMancuso fu l'ideatore e creatore del \"The Loft\" di New York: un loft trasformato nel primo vero club di culto, che segn\u00f2 l'epoca della disco music degli albori.\nThe Loft.\nL'appartamento era quello in cui risiedeva lo stesso Mancuso, e si trovava nel quartiere di Chelsea, all'angolo tra Broadway e Bleecker Street. Il \"The Loft\" era ampio inizialmente circa 220 m\u00b2, con il soffitto alto poco pi\u00f9 di 4 metri, ed il pavimento in legno; successivamente lo spazio venne ampliato, permettendo la presenza di circa 300 persone.\nSi trattava di feste esclusivamente ad invito per circa 200 persone delle pi\u00f9 svariate estrazioni sociali, etniche e culturali, frequentate dai primi dj della storia come Larry Levan, Frankie Knuckles, David Morales, Fran\u00e7ois Kevorkian, Nicky Siano, Tony Humphries. La selezione degli invitati era estremamente rigorosa, ma includeva artisti di ogni tipo, stretti amici di Mancuso, fino a galleristi e uomini d'affari.\nTutto veniva curato nei massimi dettagli: dalla precisa posizione degli altoparlanti Klipsch, fino alla scelta di puntine dei giradischi realizzate su misura da un'azienda giapponese. Il sound system del \"The Loft\" \u00e8 considerato uno tra i migliori di sempre: fu innovativo, incentrato sull'estrema potenza dei bassi, su ispirazione del dub giamaicano. La musica suonata era estremamente variegata, ed includeva musica latina, africana, Philadelphia soul, funk.\nI primi eventi al \"The Loft\" vennero organizzati nel 1970 in maniera sporadica, ed erano chiamati \"Love Saves The Day\". L'appuntamento col \"The Loft\" divenne per\u00f2 di cadenza settimanale gi\u00e0 dal 1971. L'idea di Mancuso fu ispiratrice della nascita di alcune tra le pi\u00f9 importanti discoteche newyorkesi degli anni settanta, come ad esempio il Paradise Garage, il The Gallery e il The Saint.\nIl 19 settembre 2004 Mancuso \u00e8 stato inserito nella \"Dance Music Hall of Fame\"."}
{"id": "3390477", "revid": "69794", "url": "https://it.wikipedia.org/wiki?curid=3390477", "title": "Dave Mancuso", "text": ""}
{"id": "3390482", "revid": "1442080", "url": "https://it.wikipedia.org/wiki?curid=3390482", "title": "Austrian Open 1977 - Singolare", "text": "Il singolare del torneo di tennis Austrian Open 1977, facente parte della categoria Grand Prix, ha avuto come vincitore Guillermo Vilas che ha battuto in finale Jan Kode\u0161 5\u20137, 6\u20132, 4\u20136, 6\u20133, 6\u20132."}
{"id": "3390489", "revid": "1442080", "url": "https://it.wikipedia.org/wiki?curid=3390489", "title": "Dutch Open 1977 - Singolare", "text": "Il singolare del torneo di tennis Dutch Open 1977, facente parte della categoria Grand Prix, ha avuto come vincitore Patrick Proisy che ha battuto in finale Lito \u00c1lvarez 6-0, 6-2, 6-0."}
{"id": "3390490", "revid": "767487", "url": "https://it.wikipedia.org/wiki?curid=3390490", "title": "Giovanni Mazzonis", "text": "Carriera.\nDi origini nobili, era difatti barone, Mazzonis fu membro della , dapprima come calciatore e in seguito come dirigente e presidente. Fece il suo esordio in prima squadra nel derby della Mole contro il del 10 gennaio 1909, perso per 1-0, mentre la sua ultima partita fu contro l' l'11 febbraio 1912, in una sconfitta per 4-0. In quattro stagioni da giocatore bianconero collezion\u00f2 10 presenze senza segnare.\nSu richiesta di Edoardo Agnelli divenne poi dirigente, ricoprendo il ruolo di general manager del sodalizio piemontese. Alla morte di Agnelli nel 1935, assume la carica di presidente del club insieme a Enrico Craveri. Venne esautorato nel 1940 dalla massima carica juventina da Emilio de la Forest de Divonne, sotto la pressione del federale Gazzotti il quale desiderava per la societ\u00e0 torinese una dirigenza interamente allineata al fascismo."}
{"id": "3390494", "revid": "1442080", "url": "https://it.wikipedia.org/wiki?curid=3390494", "title": "South Orange Open 1977 - Singolare", "text": "Il singolare del torneo di tennis South Orange Open 1977, facente parte della categoria Grand Prix, ha avuto come vincitore Guillermo Vilas che ha battuto in finale Roscoe Tanner 6-4, 6-1."}
{"id": "3390495", "revid": "380453", "url": "https://it.wikipedia.org/wiki?curid=3390495", "title": "Campionato turco di pallavolo maschile", "text": "Il Campionato turco di pallavolo maschile \u00e8 un insieme di tornei pallavolistici turchi, istituiti dalla TVF."}
{"id": "3390502", "revid": "16758", "url": "https://it.wikipedia.org/wiki?curid=3390502", "title": "Luca Sbisa", "text": "Biografia.\nSbisa nacque a Ozieri, cittadina sarda nella Provincia di Sassari, tuttavia la famiglia si trasfer\u00ec in Svizzera, a Ober\u00e4geri, nel canton Zugo, quando egli era un bambino. Sbisa sa parlare ben quattro lingue: inglese, tedesco e francese, oltre all'italiano.\nCarriera.\nClub.\nInizi\u00f2 la propria carriera nelle giovanili dell'EV Zug, dopo che gi\u00e0 da bambino aveva iniziato ad appassionarsi all'hockey su ghiaccio dopo aver visto un incontro della squadra di Zugo. Nella stagione 2006-07 fece il proprio esordio nella squadra giovanile, mentre a fine stagione gli fu data la chanche di debuttare anche con la prima squadra in Lega Nazionale A. Per affinare le sue capacit\u00e0 fu mandato a giocare inoltre in Prima Lega nell'EHC Seewen.\nNell'estate del 2007 fu selezionato da parte della Canadian Hockey League e scelto dai Lethbridge Hurricanes, squadra della Western Hockey League (WHL). Sbisa fu scelto al 19\u00ba posto dai Philadelphia Flyers nel NHL Entry Draft 2008. Il 1\u00ba ottobre 2008 Sbisa firm\u00f2 un contratto di tre anni con i Flyers.\nSi un\u00ec ai Flyers all'inizio della stagione 2008\u201309, disputando 39 partite prima di tornare agli Hurricanes per completare il campionato. Fu richiamato sempre dai Flyers in occasione di Gara-2 nei quarti di finale della Eastern Conference nei playoff della Stanley Cup per sostituire un compagno di squadra squalificato.\nNel NHL Entry Draft 2009, il 26 giugno, Sbisa fu ceduto insieme a Joffrey Lupul e alle scelte al primo giro di Philadelphia del 2009 e del 2010 agli Anaheim Ducks in cambio di Chris Pronger e Ryan Dingle.\nNella prima stagione con la squadra californiana disput\u00f2 solo otto incontri, e fu ceduto in prestito di nuovo ai Lethbridge Hurricanes e ai Portland Winter Hawks in Western Hockey League. Nella stagione 2010\u201311 a met\u00e0 ottobre i Ducks mandarono Sbisa in AHL presso i Syracuse Crunch, salvo poi richiamarlo il mese dopo.\nDa novembre in poi Sbisa inizi\u00f2 ad inanellare ottime prestazioni, cos\u00ec come l'altro svizzero Jonas Hiller, divenendo uno dei titolari difensivi. Il 1\u00ba marzo 2011 arrivo contro i Phoenix Coyotes il suo primo gol nel massimo campionato nordamericano. Una settimana dopo Sbisa firm\u00f2 un prolungamento del contratto con i Ducks di quattro stagioni dal valore di 2,175 milioni di dollari all'anno.\nDurante il lockout della NHL Sbisa fece ritorno in Svizzera vestendo la maglia dell'HC Lugano, collezionando 12 punti in 30 partite, e partecipando inoltre alla Coppa Spengler con l'Adler Mannheim.\nAl termine del \"lockout\" \u00e8 tornato ai Ducks, con cui \u00e8 rimasto fino al termine della stagione 2013-2014. Ha poi vestito le maglie di Vancouver Canucks (2014-2017), Vegas Golden Knights (2017-2018), New York Islanders (2018-2019), Winnipeg Jets (2019-gennaio 2021) e Nashville Predators (ultima parte della stagione 2020-2021).\nRimasto senza squadra, nel successivo mese di settembre \u00e8 tornato ai Ducks, ma con un ruolo dirigenziale nel settore dello sviluppo.\nNazionale.\nSbisa ha disputato due Campionati mondiali U-20 nel 2008 e nel 2010, mentre il suo debutto con la nazionale maggiore \u00e8 avvenuto nello stesso anno in occasione del torneo olimpico di hockey su ghiaccio ai XXI Giochi olimpici invernali di Vancouver, collezionando cinque presenze. Nel 2011 viene convocato per il Campionato mondiale di hockey su ghiaccio in Slovacchia, cos\u00ec come nell'edizione del 2012.\nHa vestito la maglia della selezione Europea alla World Cup of Hockey 2016"}
{"id": "3390506", "revid": "1439131", "url": "https://it.wikipedia.org/wiki?curid=3390506", "title": "Hudson Italia", "text": "La Hudson Italia era una automobile coup\u00e9 due porte prodotta in un numero limitato di esemplari dalla Hudson Motor Car Company di Detroit, Michigan, in collaborazione con la Carrozzeria Touring, nel biennio 1954-1955. L'idea che port\u00f2 alla realizzazione di questa autovettura nasceva dalla volont\u00e0 di proporre, nella gamma Hudson, una showcar e di sfruttare la sua notoriet\u00e0 per valorizzare tutta la produzione Hudson, come era gi\u00e0 stato fatto dalla Chrysler in collaborazione con la Ghia.\nIl contesto.\nProgettata da Frank Spring e presentata il 14 gennaio del 1954 l\"'Italia\" si basava sulla piattaforma e sulla meccanica della Hudson Jet dalla quale differiva per la carrozzeria e per gli interni. L'Italia era di 23 centimetri pi\u00f9 bassa della \"Jet\" ma manteneva il suo interasse di 2.667 millimetri (105 in). La differenza di altezza era data pi\u00f9 che da una volont\u00e0 specifica dalla adozione di un pianale della Hudson che risaliva al 1948.\nIl progetto di Spring venne modificato dalla \"Touring\". La nuova auto, che inizialmente si sarebbe dovuta chiamare \"Super Jet\", presentava diverse caratteristiche innovative. La carrozzeria era in alluminio, il parabrezza era di disegno avvolgente, le portiere \u2013 dette \"portelli di aereo\" - facilitavano sia l'ingresso che l'uscita grazie a un taglio ricavato nel tetto della grandezza di 35,6\u00a0cm (14\u00a0in).\nIl motore era l'Hudson da 3,3 L (202 ci) sei cilindri in linea con un rapporto di compressione di 8:1 e doppio carburatore a depressione. La trasmissione era del tipo manuale a tre marce con leva del cambio a colonna. I freni posteriori e anteriori erano a tamburo.\nL'aspetto innovativo era la caratteristica pi\u00f9 importante della Italia. Sopra i fari anteriori erano state realizzate delle prese d'aria i cui condotti raffreddavano i freni anteriori. Altre prese d'aria con il medesimo scopo erano state realizzate nella parte posteriore della carrozzeria. Le luci posteriori, comprese le frecce, erano state montate sull'estremit\u00e0 di tre tubi cromati che sporgevano dalla parte posteriore della vettura.\nL'abitacolo aveva un fiammeggiante tappeto rosso di produzione italiana mentre i sedili, del tipo singolo, erano ricoperte di pelle di colore rosso e bianco e di vinile. La carrozzeria era in \"Italian Cream\". Era presente anche un sistema di ventilazione dell'abitacolo, la radio e le cinture di sicurezza. Il paraurti anteriore aveva una grande V rovesciata centrale, un marchio della Hudson, che arrivava davanti alla calandra.\nLa vettura veniva a costare circa 4.350 dollari, nonostante la differenza nel costo del lavoro tra Italia e USA che si registrava allora. Inoltre c'erano voci di una possibile fusione tra la Hudson e la Nash e alla fine furono solo 25 Italia due porte pi\u00f9 un prototipo per una versione a quattro porte chiamato \"X-161\" effettivamente prodotte. Di queste sembra che ne esistano ancora 21."}
{"id": "3390512", "revid": "101175", "url": "https://it.wikipedia.org/wiki?curid=3390512", "title": "Gran Premio di superbike di Phillip Island 2011", "text": "Il Gran Premio di superbike di Phillip Island 2011 \u00e8 la prima prova del mondiale superbike 2011, nello stesso fine settimana si corre il primo gran premio stagionale del mondiale supersport 2011. Ha registrato le vittorie di Carlos Checa in Superbike, in entrambe le gare, e di Luca Scassa in Supersport."}
{"id": "3390514", "revid": "767487", "url": "https://it.wikipedia.org/wiki?curid=3390514", "title": "A Friend in London", "text": "Gli A Friend In London sono stati un gruppo musicale pop rock danese fondato nel 2005 a Vostrup.\nCarriera.\nIl gruppo si \u00e8 formato nel 2005. Il cantante Tim Schou ha vinto il concorso \"Danish Young Talent 2005\" e ci\u00f2 ha permesso al gruppo di registrare il loro primo singolo \"Thoughts of a Boheme\".\nLa radio nazionale danese \"P3\" ha trasmesso in anteprima assoluta il loro nuovo singolo \"Shoot Me\", mentre la tv danese TV2 ha usato la canzone \"Dead Beat\" per uno spot televisivo.\nNel 2008 il gruppo ha vinto la finale europea del \"Bodog Battle of the Bands\". Grazie a questa vittoria il gruppo ha incominciato a fare concerti in Canada e negli Stati Uniti.\nA Friend in London hanno preso parte al \"Dansk Melodi Grand Prix 2011\" con la canzone \"New Tomorrow\" scritta da Lise Cabble e Jakob Gl\u00e6sner, vincendo la competizione. Grazie a questa vittoria il gruppo ha rappresentato la Danimarca all'Eurovision Song Contest 2011 a D\u00fcsseldorf, posizionandosi quinta nella serata finale."}
{"id": "3390520", "revid": "1938155", "url": "https://it.wikipedia.org/wiki?curid=3390520", "title": "Configuratore di prodotto", "text": "Il configuratore di prodotto (anche semplicemente configuratore) \u00e8 un particolare software, appartenente alla famiglia degli strumenti di supporto alla gestione della variet\u00e0 (di prodotto), che permette, secondo dati criteri, di definire un prodotto che soddisfi una determinata combinazione di componenti, caratteristiche o funzioni.\nPanoramica.\nUna variabile competitiva chiave del mercato moderno \u00e8 la capacit\u00e0 di offrire al cliente esattamente quello che questi richiede. In conseguenza di ci\u00f2, le aziende sono costrette a spostare i loro sforzi da come (o cosa) produrre a come personalizzare i prodotti.\nLa principale conseguenza di questa tendenza \u00e8 la \"Mass customization\" (opposto di \"Mass Production\" ). L'aumento cio\u00e8 della variet\u00e0 dei prodotti offerti senza rinunciare a qualit\u00e0, tempi di consegna brevi e costi contenuti.\nTra i vari elementi che contribuiscono al raggiungimento di questo obiettivo, i Sistemi Informativi ed in particolare i sistemi di configurazione, si sono rivelati una delle tecnologie pi\u00f9 importanti.\nInfatti, mentre gli strumenti tradizionali, (quasi tutti nati con ottica Mass Production), si sono dimostrati inefficienti, i sistemi software di configurazione consentono di supportare il ciclo dell'ordine di prodotti realizzati in molte varianti diverse, sia standard, sia personalizzabili.\nCampo di Applicazione.\nIl configuratore di prodotto e, pi\u00f9 in generale, il problema della configurazione, riguarda tutte quelle aziende che offrono prodotti in molte varianti, tali da rendere necessaria una notevole interazione con il cliente allo scopo di identificare, tra i vari prodotti o le varie opzioni disponibili, quelle che meglio rispondono alle sue richieste, anche nel caso in cui non siano mai state realizzate prima.\nIn quest'ottica, l'ambito di competenza del configuratore di prodotto, \u00e8 trasversale all'azienda, tanto che risultano coinvolti nel processo sia aree di front-office, nelle figure del commerciale e del marketing, sia aree di back-office nelle figure di Progettisti, Product Specialist etc.\nTipologie.\nI principali configuratori di prodotto oggi presenti sul mercato, indipendentemente dall'architettura sulla quale sono sviluppati, rispondono essenzialmente ad almeno una delle seguenti esigenze di personalizzazione del prodotto:"}
{"id": "3390521", "revid": "599013", "url": "https://it.wikipedia.org/wiki?curid=3390521", "title": "Akim (disambigua)", "text": ""}
{"id": "3390522", "revid": "1226", "url": "https://it.wikipedia.org/wiki?curid=3390522", "title": "Akim (1950-1967)", "text": ""}
{"id": "3390524", "revid": "287204", "url": "https://it.wikipedia.org/wiki?curid=3390524", "title": "Campionati europei di tuffi 2011 - Trampolino 1 metro maschile", "text": "La gara \u00e8 stata disputata il 9 marzo 2011 e vi hanno partecipato 26 atleti. I primi 12 dopo il primo turno sono stati ammessi alla finale."}
{"id": "3390529", "revid": "287204", "url": "https://it.wikipedia.org/wiki?curid=3390529", "title": "Carpazi Orientali", "text": "I Carpazi Orientali costituiscono la parte orientale della catena montuosa dei Carpazi ed una provincia nella suddivisione della catena montuosa.\nI Carpazi Orientali sono a loro volta suddivisi in Carpazi Orientali Esterni e Carpazi Orientali Interni.\nIl confine geologico tra Carpazi Occidentali e Orientali \u00e8 approssimativamente lungo la linea (da sud a nord) che passa per le citt\u00e0 di: Michalovce - Bardejov - Nowy S\u0105cz - Tarn\u00f3w."}
{"id": "3390545", "revid": "1305772", "url": "https://it.wikipedia.org/wiki?curid=3390545", "title": "Sibilla de Baug\u00e9", "text": "Origine.\nSibilla o Simona, secondo lo storico francese, Samuel Guichenon, era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre, tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00b0 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") ed il documento n\u00b0 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).&lt;br&gt;Guido II di Baug\u00e9 era figlio di Rinaldo signore di Baug\u00e9 e della Bresse e di Sibilla di Beaujeu, che era, secondo la \"Biblioth\u00e8que de l'\u00c9cole des Chartes\", la figlia ultimogenita (\"minorem autem filiam nostram Sibillam\") di Guiscardo signore di Beaujeu(\"Guichardus Belli Joci dominus\") e della moglie, Sibilla di Hainaut, figlia di Baldovino V di Hainaut.\nBiografia.\nSibilla era nata postuma e, come unica erede divenne, alla nascita, signora di Baug\u00e9 e della Bresse, sotto tutela.\nSua madre, Dauphine, che era al suo secondo matrimonio, dopo alcuni anni, si rispos\u00f2, in terze nozze, con Giovanni Signore di Ch\u00e2tillon-en-Bazois.\nSibilla, il 5 luglio 1272, a Lione, ancora secondo Samuel Guichenon, venne data in sposa ad Amedeo, il figlio maschio secondogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso. Il 7 luglio venne siglato un contratto tra lo zio di Amedeo, il conte di Savoia, Filippo I e Sibilla de Baug\u00e9, che cedeva alla Savoia il feudo di Bourg, ereditato da uno zio; il contratto \u00e8 riportato dalla \"Histoire de Bresse et de Bugey\" di Samuel Guichenon.&lt;br&gt;In quello stesso anno sua madre, Dauphine, fece una donazione alla figlia, per le sue nozze; donazione che fu confermata tre anni dopo, dove risulta che sua madre, Dauphine, si era sposata per la quarta volta con il cavaliere Pietro de la Rue (\"Dauphine dame de Saint-Bonnet le Ch\u00e2teau, femme de Pierre de la Roue chevalier\")&lt;br&gt;Con questo matrimonio tutti i suoi possedimenti vennero a far parte dei domini dei Savoia.\nNel 1282, in seguito alla morte del fratello maggiore di Amedeo, il signore del Piemonte, Tommaso, suo marito, Amedeo, divenne successore designato del conte di Savoia, lo zio Filippo I, che non aveva figli, ed era gi\u00e0 avanti con gli anni.\nLo zio di suo marito, il conte di Savoia, Filippo I, benemerito della Chiesa cattolica, si spense il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.); suo marito, Amedeo, gli succedette come Amedeo V e Sibilla divenne contessa di Savoia.\nAll'inizio del 1294, Sibilla (\"Sibilla comitissa Sabaudi\u00e6, dominaque Baugiaci, uxor illustris viri domini Amedei comitis Sabaudi\u00e6\") fece testamento, che \u00e8 riportato nelle \"Preuves de l'Histoire g\u00e9n\u00e9alogique de la royale maison de Savoie\", in cui destina vari lasciti, tra cui il marito ed ai cinque figli ancora in vita ed a un figlio, che avrebbe dovuto partorire (\"illum quem gestamus in utero\").\nSibilla mor\u00ec poco dopo, il 28 febbraio 1294; non si hanno notizie se prima, durante o in seguito al parto a cui accenna nel suo testamento.&lt;br&gt;Il marito Amedeo, poi spos\u00f2, in seconde nozze, Maria di Brabante.\nFigli.\nSibilla, al marito Amedeo, diede otto figli:"}
{"id": "3390546", "revid": "287204", "url": "https://it.wikipedia.org/wiki?curid=3390546", "title": "Nanyuki", "text": "Nanyuki \u00e8 una citt\u00e0 del Kenya, capoluogo della contea di Laikipia. \u00c8 situata nella Rift Valley, a nord-ovest del Monte Kenya.\n\u00c8 stata fondata nel 1907 da coloni britannici. Ospita oggi la principale base aerea dell'aeronautica Keniota (Kenya Air Force), e una base dell'esercito britannico (British Army) che, si esercitano regolarmente nelle montagne limitrofe e nelle zone aride pi\u00f9 a nord del paese.\nL'economia si basa principalmente sul commercio tessile. I molti negozi e magazzini presenti in citt\u00e0, sono gestiti per lo pi\u00f9 da Indiani della Repubblica Indiana, che costituiscono ancora oggi una gran parte importante della popolazione.\nLa citt\u00e0 di Nanyuki si trova vicino agli itinerari Sirimon e Burguret, punti di partenza verso il monte Kenya.\nLa citt\u00e0 di Nanyuki possiede inoltre un piccolo aeroporto, che dista circa 7 km dal centro. Nella parte sud, Nanyuki \u00e8 attraversata dall'Equatore."}
{"id": "3390554", "revid": "729019", "url": "https://it.wikipedia.org/wiki?curid=3390554", "title": "Fritz Von Erich", "text": "Carriera nel football americano.\nAdkisson frequent\u00f2 la Southern Methodist University, dove giocava nella squadra di football della scuola. Milit\u00f2 per una stagione nella ora defunta squadra dei Dallas Texans nella NFL, e poi pass\u00f2 a giocare nella Canadian Football League (CFL).\nCarriera nel wrestling.\nInizi.\nMentre era a Edmonton, Adkisson fece la conoscenza del leggendario wrestler ed allenatore Stu Hart, che gli propose di intraprendere la carriera di lottatore e lo prese a lavorare per la sua Klondike Wrestling, dandogli il \"ring name\" di Fritz Von Erich facendolo combattere in coppia con il finto \"fratello\" Waldo Von Erich con le \"gimmick\" dei cattivi fratelli nazisti (negli anni cinquanta e sessanta, i nazisti andavano per la maggiore come personaggi \"heel\"). Il primogenito di Adkisson, Jack Barton Adkisson Jr., nacque il 21 settembre 1952. Il bambino mor\u00ec pochi anni dopo, nel 1959, a causa di una accidentale forte scossa elettrica, e il padre smise di viaggiare sulla costa orientale, acconsentendo che l'ex partner di tag team Waldo utilizzasse il nome Von Erich per lottare da solo nella World Wide Wrestling Federation.\nAnni sessanta.\nNonostante la morte di Jack Jr., Adkisson continu\u00f2 a lottare e viaggiare incessantemente per il Paese. Il 27 luglio 1963 riusc\u00ec a sconfiggere il campione mondiale Verne Gagne aggiudicandosi l'AWA World Heavyweight Championship, uno dei titoli pi\u00f9 importanti dell'epoca. Dopo aver riceduto la cintura a Gagne, continu\u00f2 a combattere principalmente nella compagnia St. Louis Wrestling Club. Rest\u00f2 l\u00ec fino al 1967, quando lasci\u00f2 volontariamente la federazione dopo aver perso un match per il titolo NWA World Heavyweight Championship contro il campione di allora Gene Kiniski. A fine anni sessanta, Adkisson divenne un importante promoter di wrestling nella zona di Dallas, Houston e San Antonio.\nAll Japan Pro Wrestling.\nAdkisson contribu\u00ec anche alla ripresa del wrestling giapponese dopo la sconvolgente morte per accoltellamento di Rikid\u014dzan, il wrestler pi\u00f9 famoso in Giappone all'epoca. Divent\u00f2 una star nella All Japan Pro Wrestling grazie ai suoi feud con Antonio Inoki e Giant Baba, e alla sua mossa finale \"Iron Claw\", che divent\u00f2 una delle mosse di wrestling pi\u00f9 celebri in Giappone. Interpretando anche qui la solita gimmick del nazista, Von Erich riusc\u00ec a conquistare l'NWA International Tag Team Championship combattendo in coppia con Karl Krupp.\nNWA Texas/Big Time Wrestling.\nVon Erich venne preso in considerazione come possibile candidato alla vittoria dell'NWA World Tag Team Championship insieme al figlio David, ma i campioni dell'epoca, Gene e Ole Anderson, non vedevano di buon occhio i lottatori che impersonavano delle \"gimmick\", e si rifiutarono di perdere i titoli contro di loro. Inoltre, anche la dirigenza NWA era perplessa circa l'assegnare le cinture di campioni di coppia a due wrestler dal nome chiaramente fittizio. Adkisson si offr\u00ec allora di combattere con il suo vero nome, ma i vertici della federazione votarono comunque contro l'assegnazione. Nel 1975, Adkisson divent\u00f2 presidente della NWA Texas/Big Time Wrestling, dopo che Sam Muchnick aveva dato le dimissioni, continuando comunque a combattere nella stessa federazione che dirigeva, tra le proteste del consiglio di amministrazione che vedeva il fatto come un conflitto di interessi inammissibile. Von Erich si aggiudic\u00f2 per ben 13 volte il titolo massimo della federazione.\nWorld Class Championship Wrestling e ritiro.\nNel 1982, ebbe luogo il primo dei match di ritiro dall'attivit\u00e0 agonistica di Von Erich contro King Kong Bundy nell'appena ribattezzata World Class Championship Wrestling, con base a Dallas. La federazione era famosa per l'alto valore dei suoi atleti, e per l'utilizzo di musiche d'entrata per i suoi lottatori pi\u00f9 importanti. La compagnia fu all'epoca una di quelle con il maggior seguito negli Stati Uniti, contando su nomi di punta come i fratelli Von Erich, i Fabulous Freebirds, Chris Adams, Abdullah the Butcher, Bruiser Brody, Gino Hernandez e Rick Rude. Verso la fine degli anni ottanta, il vivaio di talenti della compagnia si impover\u00ec, e la federazione si fuse con quella di propriet\u00e0 di Jerry Jarrett con sede a Memphis, dando vita alla United States Wrestling Association (USWA).\nVita privata.\nAdkisson si spos\u00f2 con Doris J. Smith il 23 giugno 1950. Insieme, la coppia ebbe sei figli: Jack Barton Jr. (nato il 21 settembre 1952), Kevin (nato il 15 maggio 1957), David (nato il 22 luglio 1958), Kerry (nato il 3 febbraio 1960), Mike (nato il 2 marzo 1964) e Chris (nato il 30 settembre 1969). Dei sei figli di Adkisson, solamente Kevin superer\u00e0 il 34\u00ba anno di et\u00e0. In seguito la coppia divorzier\u00e0 il 21 luglio 1992, dopo ben 42 anni di matrimonio.\nAdkisson mor\u00ec a causa di un tumore al cervello e alla gola, il 10 settembre 1997. Il funerale fu celebrato alla First Baptist Church di Dallas (Texas). Il corpo venne cremato e le ceneri sepolte insieme ai resti del suo quarto figlio, Kerry."}
{"id": "3390559", "revid": "767487", "url": "https://it.wikipedia.org/wiki?curid=3390559", "title": "Le spie amano i fiori", "text": "Le spie amano i fiori \u00e8 un film del 1966, diretto da Umberto Lenzi."}
{"id": "3390560", "revid": "247222", "url": "https://it.wikipedia.org/wiki?curid=3390560", "title": "Wasted (EP)", "text": ""}
{"id": "3390565", "revid": "2089040", "url": "https://it.wikipedia.org/wiki?curid=3390565", "title": "David Carson (designer)", "text": "Biografia.\nFin da giovane et\u00e0, viaggia con la famiglia in tutto il mondo. Negli anni settanta lavora come surfer professionista, e nel 1980 conosce il mondo della grafica durante un corso alla University of Arizona. Si iscrive alla San Diego State University e successivamente alla Oregon College of Commercial Art. Ottiene il dottorato in Arte e Sociologia grazie a uno \"stage\" in Svizzera tenuto da Hans-Rudolf Lutz.\nTra il 1982 e il 1987, lavora come insegnante di grafica alla Torrey Pines High School di San Diego. Avendo esperienza sia nel mondo del surf che della grafica, Carson si specializza come grafico per riviste di surf e dintorni, come skateboard, musica e moda durante tutti gli anni ottanta. Cura l'immagine di riviste come \"Transworld Skateboarding\" e \"Surfer\", ma raggiunge la fama internazionale come direttore artistico della allora nota rivista di moda giovanile \"Ray Gun\" (1992-1995), dove propone un uso innovativo e sperimentale della grafica e un massiccio impiego di caratteri tipografici come elementi puramente grafici. Il suo stile \u00e8 precursore di quella che viene definita \"grunge typography\".\nNel 1995 pubblica il suo primo libro, \"End of Print\", che raccoglie diverse sue creazioni, e che rimane a tutt'oggi il libro di grafica della comunicazione pi\u00f9 venduto di tutti i tempi. Lo stesso anno apre un suo studio a New York, il David Carson Design, che comincer\u00e0 ad attrarre clienti come Pepsi, Ray Ban, Nike, Microsoft, Giorgio Armani, NBC, American Airlines, Levis, AT&amp;T, British Airways, Kodak, Sony, Suzuki, Toyota, Warner Bros., CNN, MTV, Fox TV, Nissan, Mercedes, MGM e di gruppi musicali come i Nine Inch Nails, per i quali curer\u00e0 l'artwork dell'album \"The Fragile\" del 1999.\nDal 2000 lavora nel suo nuovo studio a Charleston, nella Carolina del Sud.\nPremi e riconoscimenti.\nNel periodo dal 1989 al 2004, Carson ha ottenuto pi\u00f9 di 170 Awards, tra cui:"}
{"id": "3390568", "revid": "380654", "url": "https://it.wikipedia.org/wiki?curid=3390568", "title": "L'uomo sbagliato", "text": ""}
{"id": "3390583", "revid": "599013", "url": "https://it.wikipedia.org/wiki?curid=3390583", "title": "Alfred Jacquet", "text": "Carriera.\nJacquet fu tra i primi giocatori del , disputando il primo incontro della storia del sodalizio \"granata\" il 16 dicembre 1906, contro la Pro Vercelli, terminato 3-1 per i torinesi.\nL'esordio ufficiale \u00e8 datato 13 gennaio 1907, nella vittoria nel derby della Mole per 2-1 contro la Juventus. Con i \"granata\" ottiene il secondo posto nel girone nazionale della Prima Categoria 1907.\nNel 1908 con il , gioc\u00f2 solo incontri amichevoli a causa dell'autosospensione del club \"granata\" dal campionato per il divieto di schierare calciatori stranieri imposto dalla FIF.\nNel 1909 si trasfer\u00ec alla Juventus, dove fu chiamato in sostituzione dell'infortunato Domenico Donna. Fece il suo esordio proprio contro la sua vecchia societ\u00e0, il , il 10 gennaio 1909 in una sconfitta per 1-0, mentre la sua ultima partita in \"bianconero\" fu il 24 gennaio seguente, sempre contro i \"granata\", e terminata con lo stesso punteggio. Nella sua unica stagione \"bianconera\" collezion\u00f2 3 presenze senza segnare."}
{"id": "3390587", "revid": "1305772", "url": "https://it.wikipedia.org/wiki?curid=3390587", "title": "Il serpente (disambigua)", "text": ""}
{"id": "3390600", "revid": "21880", "url": "https://it.wikipedia.org/wiki?curid=3390600", "title": "Cupressus macrocarpa goldcrest", "text": ""}
{"id": "3390601", "revid": "818832", "url": "https://it.wikipedia.org/wiki?curid=3390601", "title": "Carpazi Serbi", "text": "I Carpazi Serbi (in serbo \"Karpatske planine\") sono una parte della catena montuosa dei Carpazi e, precisamente, quella collocata in Serbia.\nGeneralit\u00e0.\nEssi sono collocati nella zona nord-orientale della Serbia e si trovano a sud del Danubio.\nNon sempre vengono considerati come parte dei Carpazi; talvolta sono collegati con i Monti Balcani.\nSuddivisione.\nI Carpazi Serbi sono cos\u00ec suddivisi:"}
{"id": "3390609", "revid": "287204", "url": "https://it.wikipedia.org/wiki?curid=3390609", "title": "Rockmanticollection", "text": "Rockmaticollection \u00e8 una raccolta di Alberto Camerini del 1998."}
{"id": "3390611", "revid": "119783174", "url": "https://it.wikipedia.org/wiki?curid=3390611", "title": "Atena Promachos", "text": "L'Atena Promachos (\u1f08\u03b8\u03b7\u03bd\u1fb6 \u03a0\u03c1\u03cc\u03bc\u03b1\u03c7\u03bf\u03c2 \"Atena che combatte in prima linea\") era una colossale statua della dea Atena fusa in bronzo da Fidia intorno al 460 a.C., che sorgeva fra i Propilei e il Partenone nell'Acropoli di Atene.\nStoria.\nAtena era la dea della saggezza e dei guerrieri e la protettrice della citt\u00e0 di Atene.\nLa statua, pagata con il bottino della battaglia di Maratona ed eretta per commemorarne la vittoria, fu collocata in sede nel 456 a.C. circa. Costituisce una delle prime opere di Fidia, gi\u00e0 scultore noto in questi anni, tanto da divenire l'artista ufficiale dell'Atene di Pericle; lo stesso Fidia scolp\u00ec altre due figure di Atena nell'Acropoli: l'enorme effigie in oro e avorio (\"crisoelefantina\") di \"Atena Parthenos\" nel Partenone e l'\"Athena Lemnia\".\nNel 426 d.C. la statua fu asportata e trasferita dall'imperatore Teodosio II a Costantinopoli, dove sembra rimase fino al 1203, quando fu distrutta dopo l'assedio dei crociati (pare dalla popolazione superstite). La notizia \u00e8 riferita da Niceta Coniata bench\u00e9 non sia certo si tratti della Promachos.\nDescrizione.\nLa statua era alta circa 7 metri e 60 centimetri e si ergeva su un basamento alto circa 1 metro e 50, provvisto di decorazioni marmoree. Come si deduce da riproduzioni monetali di epoca romana e dalla descrizione di Pausania, essa rappresentava la dea armata con una lancia appoggiata alla spalla destra e una figura alata, forse una Nike, nella mano corrispondente; uno scudo era imbracciato o appoggiato alla sua sinistra. Pausania (I, 28, 2) descrive quest'ultimo come decorato da una scena di centauromachia eseguita a sbalzo da Mys su disegno di Parrasio."}
{"id": "3390618", "revid": "767487", "url": "https://it.wikipedia.org/wiki?curid=3390618", "title": "Lugares comunes - Court central", "text": "Lugares comunes - Court central \u00e8 un DVD degli Inti-Illimani, pubblicato nel 2003 dalla Warner music Chile, che documenta integralmente il concerto da loro tenuto il 13 dicembre 2002 a Santiago del Cile nel Court central (Estadio Nacional) attraverso un filmato di 122 minuti. Al concerto, nel quale presentavano per la prima volta dal vivo le canzoni del disco Lugares comunes e la nuova formazione ampiamente rinnovata, parteciparono anche Max Berr\u00fa, uno dei fondatori del gruppo, e il cantautore e scrittore cileno Patricio Manns collaboratore di lunga data del gruppo.\nAll'interno del dvd sono pure presenti un documentario intitolato \"Tierra aymara\" (21 minuti) che vede il gruppo partecipare ad una cerimonia tradizionale con la comunit\u00e0 aymara di Cancosa, ed un backstage del concerto intitolato \"Llegando al concierto\" (26 minuti).\nQuesto dvd, originariamente in formato NTSC multizona, \u00e8 stato pubblicato nel 2006 in Italia da Ala Bianca in formato PAL con identico contenuto e l'aggiunta nel libretto delle traduzioni in italiano, curate da Anna Sereni, dei dialoghi contenuti nei filmati."}
{"id": "3390619", "revid": "1305772", "url": "https://it.wikipedia.org/wiki?curid=3390619", "title": "ATP Challenger Series 1993", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari."}
{"id": "3390629", "revid": "367445", "url": "https://it.wikipedia.org/wiki?curid=3390629", "title": "L'avaro (disambigua)", "text": ""}
{"id": "3390630", "revid": "767487", "url": "https://it.wikipedia.org/wiki?curid=3390630", "title": "Paura nel buio", "text": "Paura nel buio \u00e8 un film del 1989, diretto da Umberto Lenzi con lo pseudonimo Humphrey Humbert.\nTrama.\nMark Glazer \u00e8 un ragazzo che viaggia in camper, regalatogli del padre, lungo le strade della Virginia, Stati Uniti. Da un passaggio ad un'autostoppista diretta a Norfolk e, poco dopo, la uccide all'interno del suo camper. Dopo averlo fotografato con una polaroid, si disfa del cadavere dandolo in pasto agli alligatori in una palude vicino a Charleston.\nGiunto in una localit\u00e0 balneare, Mark si dirige verso un campeggio e l\u00ec nota una ragazza che sta ballando e festeggiando con alcuni amici. Mark la segue in un bar dove lei litiga con Kevin, il proprio ragazzo, che Mark aveva incrociato poco prima. La mattina dopo la ragazza lascia la sua comitiva e il campeggio e Mark, che l'ha seguita, le offre un passaggio.\nDurante il tragitto i due fanno conoscenza. La ragazza dice di chiamarsi Daniela. Mark, sorpreso, le mostra una foto di una donna russa chiamata anch'essa Daniela (Danicka in russo) e che vive a Mosca. Le due donne sono molto somiglianti. Daniela, dopo aver notato alcuni strani comportamenti di Mark, vorrebbe scendere dal camper ma si accorge che proprio in quel momento il suo ragazzo sta arrivando con il proprio fuoristrada e, per evitarlo, decide di rimanere nascosta nel camper e di proseguire il tragitto con Mark. Per farla rilassare Mark le offre una bibita fresca che, per\u00f2, si rivela essere tagliata con del sonnifero. Daniela perde rapidamente i sensi.\nAl suo risveglio Daniela scopre di essere ammanettata nel camper. La ragazza con uno stratagemma riesce a farsi togliere le manette e si impossessa di una pistola notata poco prima. Daniela spara a Mark ma scopre che la pistola \u00e8 caricata a salve. Daniela riesce comunque a svincolarsi e a uscire dal camper. Si dirige verso una cabina telefonica da dove chiama sua sorella Beth per ottenere aiuto ma Mark la trova e la rapisce nuovamente.\nKevin, sulle tracce di Daniela, chiama Beth e scopre che la ragazza \u00e8 stata rapita. Beth avverte Kevin che la polizia non crede al rapimento e che, quindi, non si occuper\u00e0 del caso. Kevin decide quindi di farlo personalmente. Kevin incontra quindi alcuni amici del campeggio e uno di loro afferma di aver visto Daniela salire su un camper il giorno prima.\nNel frattempo, Mark e Daniela sono appartati in riva al mare. Mark insiste per chiamare Daniela con il nome di Danicka. Daniela prova di nuovo a fuggire ferendo Mark con una forchetta ma il ragazzo riesce a bloccarla e ad ammanettarla di nuovo. Accortosi che una pattuglia della polizia sta per controllare il camper, Mark imbavaglia Daniela e le somministra un sedativo. I poliziotti, in un primo momento sospettosi, simpatizzano con Mark quando scoprono che quest'ultimo \u00e8 il figlio di un ricco proprietario alberghiero e lo lasciano andare. Giunti in una foresta, Mark taglia e tinge i capelli di Daniela per farla assomigliare ancora di pi\u00f9 alla donna ritratta nella foto. Mark rivela a Daniela che Danicka era sua madre e che lo aveva abbandonato quando aveva solo dieci anni, tornandosene in Russia. Daniela decide di concedersi a Mark ma questo si rivela impotente.\nNel frattempo, Kevin pedina un camper identico a quello di Mark ma scopre che appartiene a un operaio portuale. Riesce comunque a ottenere delle informazioni sul camper che sta cercando da un benzinaio e, grazie al particolare degli occhiali a specchio riferitogli dall'uomo, riesce anche a capire chi \u00e8 esattamente il rapitore.\nMark vuole festeggiare il suo ventiduesimo compleanno e Daniela accetta di buon grado offrendogli inoltre la propria amicizia in cambio della sua libert\u00e0. Mark accetta ma chiede alla ragazza di indossare un abito rosso appartenuto alla madre. Dopo che Daniela racconta i suoi trascorsi sentimentali, Mark in preda a una crisi di gelosia interrompe bruscamente la cena e ordina alla ragazza di andare a dormire. Durante la notte Daniela scopre le foto delle ragazze uccise da Mark. La mattina seguente Mark rifiuta di rispettare i patti e non libera la ragazza: \u00e8 al corrente che la ragazza ha scoperto le polaroid e teme che lo denunci alla polizia. Mark decide di ripartire ma scopre che la batteria del camper \u00e8 scarica e si reca da un meccanico. L\u00ec intravede il fuoristrada di Kevin e scopre che quest'ultimo conosce la sua identit\u00e0 e che \u00e8 sulle sue tracce.\nDurante l'assenza di Mark un ladruncolo ruba il lettore CD portatile di Daniela dal camper senza per\u00f2 accorgersi della presenza della ragazza al suo interno. Il ladruncolo si reca a Virginia Beach dove cerca di smerciare la refurtiva durante una festa ma incontra Kevin il quale riconosce il lettore portatile, lo ricompra e si fa dire dal ladro dove lo ha trovato. Il ladro lo accompagna sul luogo dove \u00e8 parcheggiato il camper. Mark, nascostosi dietro a degli alberi, osserva Kevin entrare nel camper. Kevin riesce a liberare la ragazza e affronta Mark, battendolo facilmente. I due si danno alla fuga ma Mark li insegue con il suo camper. Mark, armato di una pistola calibro 9, riesce a bloccare i due ragazzi e a rapirli entrambi. Durante la prigionia, Mark tortura Kevin e prova a violentare Daniela. Inoltre, Mark afferma che Kevin assomiglia molto alla persona con cui sua madre \u00e8 scappata.\nMark, ubriaco e sotto effetto di psicofarmaci, si reca in un drive-in per vedere un film comico. Durante la proiezione Mark e Kevin hanno una colluttazione e Mark uccide l'avversario ma nessuno fa caso alle urla dei ragazzi perch\u00e9 troppo presi dal film. Il mattino dopo Mark evita per un soffio una perquisizione ad un posto di blocco e decide di nascondersi da uno sfasciacarrozze. Ormai deluso da Daniela, decide di disfarsi sia del cadavere di Kevin che del corpo della ragazza, occultandoli nel bagagliaio di alcune macchine abbandonate.\nMark ritorna dal padre ma, dopo aver sentito al telegiornale del ritrovamento del cadavere di Kevin, lo avverte che rester\u00e0 per poco perch\u00e9 desidera \"fare un lungo viaggio in camper sulla costa\". Ripreso il viaggio Mark da un passaggio ad una ragazza, si apparta per poterla uccidere ma scopre che l'autostoppista non \u00e8 altro che Daniela. La ragazza, lucida e determinata, uccide il suo aguzzino."}
{"id": "3390631", "revid": "85053", "url": "https://it.wikipedia.org/wiki?curid=3390631", "title": "Classe K (cacciatorpediniere)", "text": ""}
{"id": "3390632", "revid": "85053", "url": "https://it.wikipedia.org/wiki?curid=3390632", "title": "Classe J (cacciatorpediniere)", "text": ""}
{"id": "3390633", "revid": "85053", "url": "https://it.wikipedia.org/wiki?curid=3390633", "title": "Classe N (cacciatorpediniere)", "text": ""}
{"id": "3390635", "revid": "599013", "url": "https://it.wikipedia.org/wiki?curid=3390635", "title": "Antonio Ivaldi", "text": "Carriera.\nHa disputato 188 partite segnando 4 reti in sei campionati di Serie B con le maglie di , , e Livorno."}
{"id": "3390636", "revid": "24443", "url": "https://it.wikipedia.org/wiki?curid=3390636", "title": "Monti Star\u00e9", "text": ""}
{"id": "3390638", "revid": "831312", "url": "https://it.wikipedia.org/wiki?curid=3390638", "title": "Tirreno-Adriatico 2011", "text": "La Tirreno-Adriatico 2011, quarantaseiesima edizione della corsa valevole come terza prova dell'UCI World Tour 2011, si \u00e8 svolta in sette tappe dal 9 al 15 marzo 2011 per un percorso totale di 1 075,1\u00a0km con partenza da Marina di Carrara e arrivo a San Benedetto del Tronto. \u00c8 stata vinta dall'australiano Cadel Evans, della BMC, che ha concluso in 27h37'37\".\nSquadre e corridori partecipanti.\nAl via si sono presentate venti squadre, delle quali diciotto rientrano nei \"Pro Teams\". Le altre due squadre, Acqua &amp; Sapone e Farnese Vini-Neri Sottoli, rientrano nella fascia \"UCI Professional Continental Team\"."}
{"id": "3390639", "revid": "305248", "url": "https://it.wikipedia.org/wiki?curid=3390639", "title": "Termometro a lamina bimetallica", "text": ""}
{"id": "3390641", "revid": "38120", "url": "https://it.wikipedia.org/wiki?curid=3390641", "title": "La Mano", "text": ""}
{"id": "3390644", "revid": "2091899", "url": "https://it.wikipedia.org/wiki?curid=3390644", "title": "HMAS Perth (D29)", "text": "La HMAS \"Perth (pennant number D29) era un incrociatore leggero della classe Leander appartenente alla \"Royal Australian Navy\"; entrata in servizio con la \"Royal Navy\" britannica nel giugno del 1936 con il nome di HMS \"Amphion, venne ceduta alla marina australiana nel giugno del 1939, partecipando poi alla seconda guerra mondiale operando prevalentemente nel Mar Mediterraneo e sul fronte del Pacifico. Venne infine affondata da unit\u00e0 navali giapponesi il 1\u00ba marzo 1942 durante la battaglia dello Stretto della Sonda.\nStoria.\nImpostata nei cantieri Portsmouth Naval Dockyard di Portsmouth il 26 giugno 1933, venne varata il 27 luglio 1934 con il nome di \"Amphion\", in onore dell'omonimo personaggio mitologico; l'unit\u00e0 entr\u00f2 poi in servizio il 15 giugno 1936. Durante il suo periodo con la \"Royal Navy\", oper\u00f2 prevalentemente nel Mare Caraibico ed in Atlantico, come parte della \"North America and West Indies Station\".\nNel giugno del 1939 la nave venne venduta alla marina australiana, ed il 10 luglio seguente venne ribattezzata \"Perth\" in onore dell'omonima citt\u00e0 australiana. Allo scoppio della guerra nel settembre del 1939, la nave si trovava ancora nei Caraibi, di base prima a Bermuda e poi a Kingston; partecip\u00f2 alle missioni di intercettazione dei mercantili tedeschi in Atlantico, oltre che alla infruttuosa ricerca dell'incrociatore pesante (detto anche \"corazzata tascabile\") . Nel marzo del 1940 fece ritorno in patria, arrivando a Sydney il 31; prese parte alle missioni di scorta del traffico mercantile e dei convogli di truppe australiane e neozelandesi diretti in Medio Oriente, finch\u00e9, nel novembre seguente, non fu inviata ad Alessandria d'Egitto per essere inserita nel \"7th Cruisers Squadron\" della \"Mediterranean Fleet\" britannica.\nComp\u00ec alcune missioni nel Mar Rosso prima di essere distaccata a Suda per fungere da scorta ai convogli diretti a Malta; il 16 gennaio 1941, mentre si trovava nelle acque maltesi, venne leggeremente danneggiata in un attacco aereo. Tra il 27 ed il 28 febbraio prese parte all'operazione Abstention, il fallito tentativo di catturare l'isola di Castelrosso, formendo copertura durante l'evacuazione degli incursori britannici; rientrata a Suda, all'inizio di marzo venne dispiegata durante l'operazione Lustre, il trasferimento di truppe alleate in Grecia. Tra il 27 ed il 29 marzo 1941 venne coinvolta negli eventi della battaglia di Capo Matapan, schierata con gli incrociatori nella \"Force B\" dell'ammiraglio Henry Pridham-Wippell, senza riportare danni; tra l'aprile ed il maggio seguente, venne invece impiegata durante l'evacuazione delle truppe Alleate dalla Grecia, ma il 22 maggio, durante un pattugliamento al largo di Creta, sub\u00ec gravi danni durante un bombardamento aereo. Rapidamente riparata, venne subito reinserita in squadra per partecipare all'evacuazione delle truppe Alleate da Creta, venendo di nuovo danneggiata in un raid aereo il 31 maggio mentre era in rotta per Alessandria. Rientr\u00f2 in servizio sul finire del giugno seguente, prendendo parte alla campagna di Siria; il 18 luglio salp\u00f2 da Alessandria per rientrare a Sydney, dove venne messa in cantiere per dei lunghi lavori di riparazione ed ammodernamento.\nLa \"Perth\" torn\u00f2 in servizio ai primi di dicembre, prendendo parte ad alcune missioni di scorta ai convogli mercantili nelle acque di casa; il 26 febbraio 1942 venne inviata a Surabaya per unirsi alle forze dell'ABDA Command, impegnate a difendere le Indie orientali olandesi dagli attacchi dei giapponesi. Inserita nella \"Eastern Striking Force\", prese parte alla battaglia del Mare di Giava il 27 febbraio seguente, durante la quale mise a segno un colpo su un cacciatorpediniere giapponese: la battaglia si concluse con una pesante sconfitta per le forze dell'ABDA, e la \"Perth\" fu l'unica delle unit\u00e0 maggiori alleate a sopravvivere indenne allo scontro. La nave, insieme all'incrociatore pesante statunitense , ripar\u00f2 nel porto di Tanjung Priok il giorno seguente, ma la carenza di carburante e munizioni imped\u00ec alle unit\u00e0 Alleate di fare rifornimento.\nAlle 19:00 del 29 febbraio i due incrociatori Alleati, poi seguiti dal cacciatorpediniere olandese Hr. Ms. \"Evertsen\", salparono alla volta di Tjilatjap, dirigendosi verso lo stretto della Sonda a velocit\u00e0 ridotta per risparmiare carburante; le unit\u00e0 Alleate ignoravano per\u00f2 che un grosso convoglio giapponese fortemente scortato si stesse dirigendo proprio in quel momento verso la stessa zona. Intorno alle 23:00, la \"Perth\" avvist\u00f2 un cacciatorpediniere giapponese vicino a St. Nicolas Point, il quale rifer\u00ec la posizione delle navi Alleate al resto della formazione; i due incrociatori finirono con il cozzare contro il grosso convoglio giapponese, riuscendo ad incendiare due cargo prima di rompere il contatto e tentare di risalire verso nord. Intorno alle 23:45, tuttavia, la loro via di ritirata venne tagliata da una grossa formazione da battaglia giapponese, comprendente gli incrociatori pesanti \"Mogami\" e \"Mikuma\", un incrociatore leggero e dieci cacciatorpediniere; in schiacciante inferiorit\u00e0 numerica, le due unit\u00e0 Alleate continuarono tuttavia a combattere. La \"Perth\" venne colpita da un siluro intorno alla mezzanotte, tra la sala macchine ed il locale caladie; un secondo siluro colp\u00ec l'incrociatore a prua, seguito da un terzo a poppa proprio mentre il comandante Hector Waller ordinava di abbandonare la nave. Mentre erano in corso le operazioni di evacuazione, una salva di granate colp\u00ec il torrione di comando, uccidendo il comandante Waller e gran parte dei suoi ufficiali; intorno alle 00:05, un quarto siluro colp\u00ec il relitto della \"Perth\", che si inabiss\u00f2 definitivamente intorno alle 00:25 del 1\u00ba marzo. Lo \"Houston\" e l'\"Evertsen\" vennero affondati poco dopo.\nDelle 681 persone imbarcate in quel momento sulla \"Perth\" (671 marinai australiani o britannici, 6 membri della RAAF e 4 civili), 353 rimasero uccisi: 342 membri dell'equipaggio, 5 marinai britannici, 3 membri della RAAF e 3 civili. Dei 328 superstiti, tutti presi prigionieri dai giapponesi, quattro morirono a causa delle ferite, mentre altri 106 (tra cui un membro della RAAF) morirono durante la prigionia; i restanti 218 vennero rimpatriati alla fine della guerra."}
{"id": "3390647", "revid": "1442080", "url": "https://it.wikipedia.org/wiki?curid=3390647", "title": "Carduinae", "text": "Carduinae \u00e8 una sottotrib\u00f9 di piante angiosperme dicotiledoni appartenenti alla famiglia delle Asteraceae.\nEtimologia.\nIl nome della sottotrib\u00f9 \u00e8 stato preso dal genere (\"Carduus\") il cui nome in latino significa \u201ccardo\u201d che a sua volta potrebbe derivare da una parola greca il cui significato si avvicina al nostro vocabolo \u201crapare\u201d; ma altre ricerche farebbero derivare da un'altra radice, sempre greca, \u201cardis\u201d (= \u201cpunta dello strale\u201d), alludendo ovviamente alla spinosit\u00e0 delle piante di questo genere.\nIl nome scientifico della sottotrib\u00f9 \u00e8 stato definito per la prima volta dal conte Alexandre Henri Gabriel de Cassini (1781\u00a0\u2013 1832), botanico e naturalista francese, nella pubblicazione \"Journal de Physique, de Chemie, d'Histoire Naturelle et des Arts - 88: 155\" del 1819, perfezionato poi dal botanico, naturalista e politico belga Barth\u00e9lemy Charles Joseph Dumortier (Tournai, 3 aprile 1797\u00a0\u2013 9 giugno 1878) nel 1827.\nDescrizione.\nQuesta sottotrib\u00f9 comprende piante erbacee di tipo monocarpico, spinose (raramente non lo sono) perenni, biennali e annuali (meno spesso). Sono presenti anche habitus di tipo subarbustivo. Nelle radici sono sempre presenti dei condotti resinosi, meno frequenti nelle parti aeree; mentre solamente nelle parti aeree sono presenti delle cellule latticifere.\nLe foglie sono picciolate (quelle basali) e sessili (quelle cauline); in molte specie le foglie sono decorrenti lungo il fusto e spesso quelle basali formano delle rosette. Lungo il caule sono disposte in modo alterno. La lamina nella maggioranza dei casi \u00e8 divisa in segmenti con spina apicale ed ha delle forme da lanceolate a oblunghe (ma anche intere).\nLe infiorescenze (composte da capolini) sono scapose o di tipo corimboso. I capolini contengono solo i fiori tubulosi i quali sono ermafroditi (capolini omogami). I capolini sono formati da un involucro a forma pi\u00f9 o meno cilindrica composto da brattee (o squame) disposte su pi\u00f9 serie all'interno delle quali un ricettacolo fa da base ai fiori tutti tubulosi. Le squame dell'involucro, di tipo fogliaceo o membranoso, sono disposte in modo embricato. In genere all'apice sono spinose (quelle pi\u00f9 interne possiedono delle appendici rudimentali) con bordi variamente sagomati (fimbriati, lacerati o pettinati). Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette).\nI fiori in genere sono tutti del tipo tubuloso. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi e actinomorfi. Molto raramente sono presenti dei fiori periferici radiati e sterili.\nIl frutto \u00e8 un achenio con un pappo. Le forme possono essere obovoidi-fusiformi, compressi lateralmente, con aerole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale all'interno di una anello di tessuto parenchimatico. Le setole del pappo sono disposte su una o pi\u00f9 serie e sono decidue come un pezzo unico.\nDistribuzione e habitat.\nLa distribuzione di questo gruppo \u00e8 principalmente nell'area del Mediterraneo (dove sono spesso considerate erbe nocive come \"Carduus\", \"Cirsium\", \"Silybum\" e \"Notobasis\") e secondariamente \u00e8 cosmopolita. Il confine orientale dell'areale di questa sottotrib\u00f9 \u00e8 segnato dalle catene montuose dell'Asia centrale. Pochi generi lo oltrepassano (\"Cirsium\"). Dall'altra parte del mondo (nell'America del Nord) alcuni generi sono presenti (ma tipicamente sono alieni).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste).\nFilogenesi.\nLa sottotrib\u00f9 Carduinae in precedenza era un raggruppamento parafiletico che presenta molte affinit\u00e0 con la sottotrib\u00f9 Centaureinae (sempre della trib\u00f9 Cardueae); da alcuni studi si \u00e8 propensi a considerare queste due sottotrib\u00f9 come appartenenti ad un unico raggruppamento monofiletico. Qui comunque vengono considerate separatamente. Successivi studi di tipo filogenetico (sia morfologici che analisi di tipo molecolare) avevano individuato i sette seguenti raggruppamenti alcuni corrispondenti a dei cladi ben definiti.\nNell'ambito della trib\u00f9 il gruppo delle \"Carduinae\" occupano una posizione centrale tra le sottotrib\u00f9 Onopordinae e Arctiinae. \nLe date di divergenza per la sottotrib\u00f9 sono comprese circa tra i 22 e 7 milioni di anni fa. In particolare le divergenze si sono sviluppate nei seguenti tempi (il cronogramma \u00e8 semplificato - i numeri indicano milioni di anni fa):\nI numeri cromosomici delle specie di questo gruppo sono: 2n = 16, 18, 20, 22, 32 e 34.\nCarduus-Cirsium group.\nAll'interno della sottotrib\u00f9 rimane ancora individuato il \"Carduus-Cirsium Group\". Questo gruppo, comprendente 6 generi e 460 specie distribuite soprattutto nella regione mediterranea, \u00e8 caratterizzato da piante erbacee spinose (raramente senza spine) a ciclo biologico annuale, bienne e perenne. Le foglie sono decorrenti e spesso i fusti sono alati. I capolini sono caratterizzati da fiori omogamici (raramente quelli esterni sono sterili). Il colore delle corolle \u00e8 generalmente porpora, ma anche giallo o bianco (meno spesso giallo). Le antere hanno delle corte code con filamenti papillosi. I frutti acheni hanno una superficie liscia e sono strettamente ob-ovoidi, ob-lunghi o orbicolati.\nLa tabella seguente evidenzia alcuni caratteri specifici dei vari generi del gruppo:\nLa monofilia del \"\u201dCarduus-Cirsium group\u201d\" \u00e8 ben dimostrata e viene considerato come un \"\u201dgruppo naturale\u201d\" (da un punto di vista strettamente cladistico all'interno \u00e8 polifiletico) in quanto la delimitazione dei due generi pi\u00f9 grandi (\"Carduus\" e \"Cirsium\") \u00e8 ancora problematica. Il gruppo si presenta formato da due subcladi principali. Il subclade \"One\" \u00e8 formato dal genere \"Notobasis\" in posizione \"basale\" e dal \"gruppo fratello\" formato dai generi \"Picnomon\" e \"Cirsium\" (quest'ultimo con la sect. \"Epitrachys\" = \"Eriolepis\" , proposta per una nuova configurazione genetica); e il subclade \"Two\" formato dai generi \"Tyrimnus\", \"Carduus\" e il resto del genere \"Cirsium\", mentre il genere \"Silybum\" \u00e8 in posizione \"basale\". In questo secondo clade sono incluse due specie africane (\"C. keniensis\" e \"C. nyassanus\" comprese nella subg. \"Afrocarduus\" del genere \"Carduus\") pi\u00f9 vicine, da un punto di vista filogenetico, al genere \"Cirsium\".\nI tempi stimati per le divergenze evolutive sono i seguenti:\nIl cladogramma a lato, tratto dallo studio citato e semplificato, mostra l'attuale conoscenza del gruppo \"Carduus-Cirsium Group\". In colore sono indicate le linee filetiche in fase di aggiornamento tassonomico.\nGeneri della sottotrib\u00f9.\nLa sottotrib\u00f9 attualmente comprende 10 generi con 566 specie:\nFlora spontane italiana.\nSpecie presenti nella flora spontanea italiana:"}
{"id": "3390648", "revid": "1714743", "url": "https://it.wikipedia.org/wiki?curid=3390648", "title": "Bona di Savoia (1275-1300)", "text": "Origine.\nBona, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia femmina primogenita di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre, tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00ba 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") ed il documento n\u00ba 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).\nAmedeo V di Savoia, secondo Samuel Guichenon, era il figlio maschio secondogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso.\nBiografia.\nBona, ancora bambina, venne data in moglie, nel 1280, al delfino del Viennois e conte di Albon, conte di Grenoble, di Oisans, di Brian\u00e7on, di Embrun e di Gap, Giovanni I del Viennois, che, secondo il \"De Allobrogibus libri novem\", era il figlio maschio primogenito del delfino del Viennois e conte di Albon, conte di Grenoble, di Oisans, di Brian\u00e7on, di Embrun e di Gap, Ghigo VII e della Signora di Faucigny, Beatrice, che, secondo il documento n\u00ba 407 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era l'unica figlia del Conte di Savoia, Conte di Richmond e Lord guardiano dei cinque porti, Pietro II e, come ci conferma il documento n\u00ba 583 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, della Signora di Faucigny, Agnese, che era la figlia primogenita di Aimone II, signore di Faucigny (discendente dai Signori di Faucigny e dai Conti di Ginevra) e della moglie di cui non si conoscono n\u00e9 il nome n\u00e9 gli ascendenti.\nAnche Giovanni era ancora minorenne, sotto la reggenza del Duca di Borgogna e re titolare di Tessalonica, Roberto II di Borgogna.\nBona rimase vedova due anni dopo; suo marito, Giovanni, sempre secondo gli \"Allobrogibus libri novem\", mor\u00ec nel 1282, a causa di una brutta caduta da cavallo, mentre attraversava il fiume M\u00e9noge (Menoge).\nDato che il matrimonio non era stato ancora consumato, Bona a Giovanni non diede figli.\nIl suo prozio, il conte di Savoia, Filippo I, benemerito della Chiesa cattolica, si spense il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.); suo padre, Amedeo gli succedette come Amedeo V.\nNel 1287, Bona contrasse un secondo matrimonio con Ugo di Borgogna, signore di Montbrison, che era il figlio maschio secondogenito del Conte consorte di Borgogna e Signore di Salins, Ugo di Ch\u00e2lon e della moglie, Adelaide di Borgogna , la figlia maggiore, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II; il contratto di matrimonio di Ugo e Bona, datato 1287, viene riportato nelle \"Preuves de l'Histoire g\u00e9n\u00e9alogique de la royale maison de Savoie\". \nL'unione dur\u00f2 circa sette anni e termin\u00f2 con la morte di Bona, che avvenne prima del gennaio 1294, data in cui la madre, Sibilla fece testamento, nel quale cit\u00f2 tutti i figli ancora in vita, ma non cit\u00f2 Bona.\nFigli.\nBona non diede figli a Giovanni.\nBona non riusc\u00ec a dare figli neanche al secondo marito, Ugo."}
{"id": "3390650", "revid": "380453", "url": "https://it.wikipedia.org/wiki?curid=3390650", "title": "Supercoppa turca (pallavolo maschile)", "text": "La Supercoppa turca di pallavolo maschile \u00e8 trofeo nazionale turco, organizzato dalla Federazione pallavolistica della Turchia.\nSi affrontano i club che hanno vinto il campionato turco e la Coppa di Turchia. "}
{"id": "3390657", "revid": "287204", "url": "https://it.wikipedia.org/wiki?curid=3390657", "title": "La mano (film)", "text": ""}
{"id": "3390658", "revid": "339392", "url": "https://it.wikipedia.org/wiki?curid=3390658", "title": "Mario Gaspar P\u00e9rez Mart\u00ednez", "text": ""}
{"id": "3390659", "revid": "1851848", "url": "https://it.wikipedia.org/wiki?curid=3390659", "title": "Angelo Besozzi", "text": "Carriera.\nCalciatore.\nAngelo Besozzi fu un giocatore della Juventus. Fece il suo esordio contro il nel Derby della Mole il 10 gennaio 1909 in una sconfitta per 1-0, mentre la sua ultima partita fu il 19 aprile 1914 contro l'Vicenza in una sconfitta per 2-1. In sei stagioni \"bianconere\" collezion\u00f2 42 presenze e 5 reti.\nDirigente sportivo.\nAl termine della Grande Guerra entra a far parte dei ranghi dirigenziali della Juventus."}
{"id": "3390666", "revid": "729019", "url": "https://it.wikipedia.org/wiki?curid=3390666", "title": "Anemia microdrepanocitica", "text": "L'anemia microdrepanocitica, o microdrepanocitosi, \u00e8 un'emoglobinopatia caratterizzata dalla compresenza del tratto falcemico e del tratto talassemico, ereditati uno ciascuno da entrambi i genitori o, seppur raramente, entrambi dallo stesso genitore.\nL'emoglobina presente nei soggetti eterozigoti, definita \"HbSC\", \u00e8 composta da composti da HbS/HbC, dove \"HbS\" \u00e8 l'emoglobina che determina l'anemia falciforme, mentre \"HbC\" \u00e8 l'emoglobina che determina la talassemia."}
{"id": "3390667", "revid": "1165350", "url": "https://it.wikipedia.org/wiki?curid=3390667", "title": "Sangijn Dalaj nuur", "text": "Sangijn Dalaj nuur (in mongolo: \u0421\u0430\u043d\u0433\u0438\u0439\u043d \u0434\u0430\u043b\u0430\u0439 \u043d\u0443\u0443\u0440) \u00e8 un lago salato della Mongolia settentrionale. Si trova nella parte meridionale della provincia del H\u00f4vsg\u00f4l, tra i distretti di Cagaan-Uul e B\u00f9r\u0117ntogtoh, a un'altitudine di 1.888 m s.l.m.; \u00e8 lungo 32\u00a0km e largo 12\u00a0km e ha una profondit\u00e0 massima di 30\u00a0m."}
{"id": "3390670", "revid": "767487", "url": "https://it.wikipedia.org/wiki?curid=3390670", "title": "\u00c8 una domenica sera di novembre", "text": "\u00c8 una domenica sera di novembre \u00e8 un film documentario del 1981, diretto da Lina Wertm\u00fcller in occasione del terremoto dell'Irpinia del 1980."}
{"id": "3390671", "revid": "309289", "url": "https://it.wikipedia.org/wiki?curid=3390671", "title": "Sangijn dalaj nuur", "text": ""}
{"id": "3390683", "revid": "599013", "url": "https://it.wikipedia.org/wiki?curid=3390683", "title": "Puss in Boots", "text": ""}
{"id": "3390684", "revid": "6923", "url": "https://it.wikipedia.org/wiki?curid=3390684", "title": "Fiatallis", "text": ""}
{"id": "3390688", "revid": "22475", "url": "https://it.wikipedia.org/wiki?curid=3390688", "title": "Beit Sahour", "text": "Beit Sahour (in arabo: \u0628\u064a\u062a \u0633\u0627\u062d\u0648\u0631 ) \u00e8 una citt\u00e0 palestinese ad est di Betlemme sotto l'amministrazione dell'Autorit\u00e0 Nazionale Palestinese. La popolazione \u00e8 di 12.367 abitanti, per l'80% cristiana e per il 20% musulmana.\nCi sono due enclave ad est di Beit Sahour, rivendicate da diverse fazioni cristiane: una appartiene alla Chiesa ortodossa, mentre l'altra, il sito cattolico, ai francescani della Custodia di Terra Santa.\nStoria.\nBeit Sahour \u00e8 nota per essere il luogo dove, secondo il Nuovo Testamento, un angelo annunci\u00f2 la nascita di Ges\u00f9 ai pastori. Secondo la tradizione, Sant'Elena (madre dell'imperatore romano Costantino), ha fatto costruire un convento in questo luogo, oggi \u00e8 conosciuto come grotta del pastore.\nIl nome Beit Sahour appartiene a due posti nelle vicinanze: Beit Sahur al-Atiqah (Beit Sahur antica) e Beit Sahur an-Nasara (Beit Sahur dei Cristiani).\nNel XVI secolo il geografo arabo l'ha menzionata nella biografia del Sapiente Musulmano Sha'ban bin Salim bin Sha'ban, deceduto nella citt\u00e0 nel 1483 all'et\u00e0 di 105 anni. Il primo a scoprire la citt\u00e0 \u00e8 stato il geografo francese Guerin, che si trovava a 40 minuti da Gerusalemme, nelle vicinanze della Valle di Qidron.\nBeit Sahur al-Atiqah \u00e8 circondata dalla tomba di Sheikh Ahmad al-Sahuri, un santo locale, da cui la trib\u00f9 araba degli al-Sawahirah ha preso il proprio nome. \nGli al-Sawahirah provengono dall'Hejaz e hanno raggiunto la Palestina attraverso al-Karak. Il sondaggio della Palestina occidentale descrive la citt\u00e0 come \"rovine di un villaggio con pozzi ed un mukam\". La moderna Beit Sahur \u00e8 stata descritta nello stesso sondaggio come \"sorta di sobborgo di Betlemme\".\nEconomia.\nL'economia della cittadina si basa soprattutto sul turismo e sulle industrie collegate, cos\u00ec come la produzione di sculture in legno d'olivo. L'agricoltura ed il lavoro in Israele hanno un ruolo significativo. La citt\u00e0 ha avuto un ruolo di primo piano per il progetto \"Betlemme 2000\", che ha portato una ristrutturazione dei siti turistici, hotel ed attivit\u00e0 commerciali, e siti storici dove sono state fatte le celebrazioni per il nuovo millennio. Lo sviluppo sociale ed economico \u00e8 stato rovinato dall'Intifada al-Aqsa.\nAttivismo politico.\nBeit Sahour \u00e8 un centro dell'attivismo politico palestinese. La citt\u00e0 ha svolto un ruolo chiave nella Prima e nella Seconda Intifada, con gli attivisti locali che hanno usato nuove tecniche di resistenza nonviolenta.\nDurante la prima e la seconda Intifada, il Centro Palestinese per il Riavvicinamento tra i Popoli (PCR) di Beit Sahur ha incoraggiato l'attivismo nonviolento sotto l'appoggio dell'International Solidarity Movement. George Rishmawy \u00e8 il direttore del PCR. \nAnche il centro per l'informazione alternativa si trova in citt\u00e0. \nElias Rishmawi, membro del Consiglio di Beit Sahur, \u00e8 cofondatore del Gruppo per il Turismo Alternativo (ATG), un'organizzazione non-governativa specializzata nei tours in Israele e nei Territori Palestinesi, in cui viene utilizzata la raccolta delle olive come sfondo per mostrare gli effetti dell'occupazione israeliana e della terra confiscata alla popolazione palestinese.\nResistenza fiscale.\nNel 1989, durante la prima Intifada, la Resistenza palestinese e Ghassan Andoni, hanno invitato la gente a smettere di pagare le imposte ad Israele, che ha ereditato e modificato il precedente regime fiscale della Giordania in Cisgiordania, \"Nessuna tassa senza essere rappresentati\" diceva un comunicato degli organizzatori. \"Le autorit\u00e0 militari non ci rappresentano e noi non le abbiamo invitate a venire nella nostra Terra, dobbiamo pagare per le pallottole che uccidono i nostri bambini o per le spese dell'esercito d'occupazione\"? La popolazione di Beit Sahour ha risposto a questo appello, con uno sciopero fiscale organizzato in tutta la citt\u00e0.\nIl Ministro della Difesa Yitzhak Rabin ha risposto: \"Gli insegneremo che c'\u00e8 un prezzo da pagare, per coloro che rifiutano le leggi di Israele\"; le autorit\u00e0 militari israeliane hanno messo la citt\u00e0 sotto coprifuoco per 42 giorni, bloccato le spedizioni di cibo in citt\u00e0, tagliato le linee telefoniche, imprigionato 40 residenti (tra loro Fuad Kokaley e Rifat Odeh Kassis), oltre a confiscare soldi e propriet\u00e0 per milioni di dollari a 350 famiglie. Le autorit\u00e0 militari israeliane hanno bloccato i consoli di Belgio, Gran Bretagna, Francia, Grecia, Italia, Spagna e Svezia quando hanno provato ad andare a Beit Sahour per verificarne le condizioni durante lo sciopero fiscale.\nL'occupazione militare israeliana aveva l'autorit\u00e0 di imporre le tasse oltre al codice giordano emanato nel 1963 per le zone precedentemente amministrato da questo paese, come Beit Sahour. Durante l'Intifada, hanno imposto ulteriori tasse ai palestinesi come punizione collettiva per scoraggiarla, per esempio \"la tassa di vetro (per le finestre rotte), la tassa di pietre (per i danni causati dalle pietre), l'imposta missile (per i danni causati dalla Guerra del Golfo) ed un'imposta generale per l'Intifada\".\nIl Consiglio di Sicurezza dell'Organizzazione delle Nazioni Unite ha fatto una Risoluzione chiedendo ad Israele di restituire i beni confiscati durante lo sciopero fiscale di Beit Sahour. Gli Stati Uniti hanno posto il veto sulla Risoluzione, sostenuta invece da tutti gli altri 11 membri del Consiglio.\nProgetti di sviluppo.\n'Ush Ghurab, una collina occupata da una base militare fino al 2006, ora \u00e8 il sito di un progetto per lo sviluppo della citt\u00e0. Un ristorante, una torre, un campo di calcetto ed un parco sono stati costruiti a fianco della collina. Il comune di Beit Sahour ha anche piani per un ospedale ed un centro sportivo.\nGoverno municipale.\nNelle elezioni comunali del 2005, due liste hanno ottenuto seggi in consiglio comunale. 8 posti sono andati a \"Beit Sahur Unita\" e 5 ai \"Figli di Beit Sahour\". Il pi\u00f9 votato \u00e8 stato Hani Naji Atallah Abdel Masieh di Beit Sahour Unita con 2690 voti, seguito da Elen Michael Saliba Qsais dei \"Figli di Beit Sahour\" con 2280 voti."}
{"id": "3390695", "revid": "122894586", "url": "https://it.wikipedia.org/wiki?curid=3390695", "title": "Gran Premio d'Australia 2011", "text": "Il Gran Premio d'Australia 2011 \u00e8 stata la prima prova della stagione 2011 del campionato mondiale di Formula 1. Si \u00e8 svolta domenica 27 marzo 2011 sul circuito di Albert Park a Melbourne ed \u00e8 stata vinta dal tedesco Sebastian Vettel su Red Bull Racing-Renault, al suo undicesimo successo nel mondiale. Vettel ha preceduto sul traguardo il britannico Lewis Hamilton su McLaren-Mercedes ed il russo Vitaly Petrov su Renault (primo ed unico podio per lui e primo della sua nazione a riuscirci).\nVigilia.\nAspetti tecnici.\nLa Pirelli, da quest'anno, e per tre stagioni, fornitore unico degli pneumatici, annuncia che, per questo gran premio, fornisce gomme \"dure\" e \"morbide\". La casa italiana ritorna nella massima serie dopo vent'anni (ultimo gran premio quello d'Australia 1991 in cui forniva coperture per Tyrrell, Brabham, Benetton e Dallara-Scuderia Italia). La casa ha anche portato un extra set di gomme per le prove libere del venerd\u00ec per permettere ai team di finalizzare l'assetto. Un ulteriore carico extra di gomme \u00e8 stato inviato per sostituire per motivi precauzionali alcuni pneumatici sui quali Pirelli aveva riscontrato fessurazione del battistrada.\nL\"'Overtaking zone\", ovvero la zona nella quale chi \u00e8 in fase di sorpasso di una vettura pu\u00f2 agire sull'ala posteriore, \u00e8 stabilita tra l'ultima curva del circuito e la prima. Il \"gap\" di un secondo tra le vetture verr\u00e0 calcolato alla terz'ultima curva. Sebastian Vettel ha bocciato tale innovazione regolamentare, in quanto creerebbe solo confusione, tanto da non escludere la possibilit\u00e0 che i piloti inscenino uno sciopero. \u00c8 stato deciso che tale modifica venga vietata, nelle prove libere e nelle qualifiche, quando la vettura impiega pneumatici da bagnato.\nLa Williams annuncia l'uso del KERS sulla propria vettura, mentre nelle settimane precedenti era stato messo in dubbio l'uso di tale dispositivo.\nAspetti sportivi.\nLa gara diviene la prima del calendario dopo la cancellazione del Gran Premio del Bahrain, a seguito della difficile situazione politica del paese arabo.\nDa questa stagione la Virgin corre con licenza russa, dopo l'accordo di sponsorizzazione con il costruttore Marussia Motors, mentre la Renault passa alla licenza britannica, dopo la completa uscita dal capitale della scuderia della casa madre.\nFanno il loro esordio in F1, quali piloti titolari, il messicano Sergio P\u00e9rez (primo pilota della sua Nazione che corre nella massima serie dai tempi di H\u00e9ctor Rebaque al Gran Premio di Las Vegas 1981) con la Sauber-Ferrari, il venezuelano Pastor Maldonado (vincitore della GP2 Series 2010 e primo pilota del Venezuela dai tempi di Johnny Cecotto al Gran Premio degli Stati Uniti d'America 1984) con la Williams-Cosworth, il belga J\u00e9r\u00f4me d'Ambrosio (partecipante alla GP2 Series 2010 con la DAMS nonch\u00e9 primo pilota del suo Paese a partecipare al mondiale di F1 dopo Bertrand Gachot nel Gran Premio d'Australia 1995) con la Marussia Virgin-Cosworth e lo scozzese Paul di Resta (campione in carica del DTM) con la Force India-Mercedes. Questi ultimi due, nella passata stagione, avevano gi\u00e0 testato le proprie vetture nel corso delle prove libere del venerd\u00ec.\nNick Heidfeld sostituisce alla Renault l'infortunato Robert Kubica, mentre Vitantonio Liuzzi dalla Force India passa alla Hispania-Cosworth, dove trova Narain Karthikeyan, che ritorna in F1, dopo 5 stagioni.\nL'indiano Karun Chandhok effettua le prime prove libere del venerd\u00ec al posto di Jarno Trulli alla Lotus-Renault. In un primo tempo era stato indicato l'italiano Davide Valsecchi. Nella stessa sessione Daniel Ricciardo prende il posto di Jaime Alguersuari alla STR-Ferrari e Nico H\u00fclkenberg quello di Paul di Resta alla Force India-Mercedes.\nJohnny Herbert \u00e8 nominato commissario aggiunto dalla FIA. L'inglese aveva gi\u00e0 svolto tale funzione in tre gran premi lo scorso anno.\nIn segno di sostegno con le popolazioni colpite dal sisma in Giappone, la Ferrari e la Sauber, pongono sulle loro vetture degli adesivi recanti scritte di solidariet\u00e0.\nProve.\nResoconto.\nLa prima sessione di prove libere \u00e8 stata dominata dalle due RBR-Renault, con Mark Webber e Sebastian Vettel. Fernando Alonso, terzo ha accusato quasi un secondo di distacco dall'australiano. Karun Chandhok, della Lotus \u00e8 stato autore di un incidente senza conseguenze. Nessun giro per le due HRT-Cosworth.\nLa seconda sessione del venerd\u00ec \u00e8 stata effettuata in condizioni di gara, negli ultimi trenta minuti, per testare la \"zona di sorpasso\", prevista dal nuovo regolamento. I migliori tempi sono stati fatti segnare dalla due McLaren-Mercedes. Vitantonio Liuzzi della HRT \u00e8 riuscito a completare solo un giro di installazione.\nL'ultima sessione, quella del sabato, ha visto nuovamente in testa le due RBR, seguite da Lewis Hamilton su McLaren, staccato per\u00f2 di oltre un secondo. Problemi tecnici sono stati riscontrati sulle Williams-Cosworth, mentre anche l'altro pilota della HRT, Narain Karthikeyan \u00e8 riuscito finalmente a provare la vettura.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato si \u00e8 avuta questa situazione:\nQualifiche.\nResoconto.\nNella Q1 le due HRT-Cosworth non superano il limite del 107% e non si qualificano per la gara. L'ultimo a non riuscire a qualificarsi fu il malese Alex Yoong con la Minardi-Asiatech nel Gran Premio di Germania 2002. Felipe Massa riesce a passare in Q2 solo all'ultimo tentativo. Eliminato, tra gli altri, Nick Heidfeld su Renault.\nNella seconda parte delle qualifiche Rubens Barrichello \u00e8 autore di un'uscita di pista, la vettura si ferma nella sabbia e il brasiliano non pu\u00f2 pi\u00f9 competere. Michael Schumacher viene eliminato, mentre passano Kamui Kobayashi e S\u00e9bastien Buemi.\nNell'ultima parte quasi subito Sebastian Vettel fa segnare il record della pista: il tempo non sar\u00e0 battuto e per il tedesco \u00e8 la 16\u00aa \"pole\" della carriera, la 21\u00aa per la RBR. In prima fila c'\u00e8 Lewis Hamilton; in seconda fila ci sono gli altri due piloti di RBR e McLaren: Mark Webber e Jenson Button.\nRisultati.\nNella sessione di qualifica si \u00e8 avuta questa situazione:\nCon i tempi in grassetto sono visualizzate le migliori prestazioni in Q1, Q2 e Q3.\nGara.\nResoconto.\nLa richiesta dell'HRT di prendere parte alla gara, pur non avendo superato le qualificazioni, viene respinta dalla Federazione. Prendono il via, quindi, solo 22 vetture.\nAlla partenza Vettel scatta bene, cos\u00ec come Webber, che per\u00f2 non riesce a passare Hamilton. Anche lo start di Alonso \u00e8 buono ma lo spagnolo si ritrova all'esterno della curva e scivola in nona posizione. Al primo giro Schumacher dopo una buona partenza che gli vale il recupero di diverse posizioni viene tamponato da Alguersuari alla curva 3. La collisione comporta la foratura della gomma posteriore destra di Schumacher e il danneggiamento dell'ala anteriore per il pilota spagnolo. La Mercedes costretta a fare un giro intero su tre ruote per rientrare ai box, subisce inevitabilmente danni al fondo della macchina comportando cos\u00ec il definitivo ritiro di Schumacher che avviene al 19\u00ba giro della corsa. Alguersuari invece dopo essersi fermato ai box e cambiato l'alettone continua la corsa.\nJenson Button e Felipe Massa ingaggiano un duello per vari giri, con il brasiliano che riesce sempre a rimanere davanti all'inglese nonostante il pilota McLaren attivi puntualmente ala posteriore mobile e KERS sul rettilineo d'arrivo. Button prova l'attacco decisivo alla fine del rettifilo pi\u00f9 lungo del secondo settore, passando cos\u00ec Massa che si fa da parte successivamente quando sopraggiunge Alonso pi\u00f9 veloce di lui. Tuttavia Button \u00e8 costretto a subire un \"drive-through\" perch\u00e9 il sorpasso su Massa era avvenuto sfruttando una via di fuga risultando cos\u00ec irregolare. Nulla da segnalare per le prime posizioni che rimangono invariate.\nQuasi a met\u00e0 gara Barrichello azzarda un sorpasso ai danni di Nico Rosberg ma lo tocca. Il contatto compromette la gara di Rosberg che \u00e8 costretto al ritiro facendo perdere cos\u00ec al team Mercedes la speranza di portare almeno a punti una vettura, visto il precedente ritiro forzato di Schumacher, Barrichello riceve invece un \"drive-through\" per aver causato il contatto. Da notare che il pilota Sauber Sergio P\u00e9rez, al debutto in F1, mantiene la settima posizione ai danni del giapponese compagno di squadra Kamui Kobayashi. Petrov conquista la terza posizione all'incirca a met\u00e0 gara mantenendola fino al termine sfruttando gli errori decisivi di Webber che perder\u00e0 oltre alla terza anche la quarta posizione ai danni di Alonso.\nNel frattempo Button, nonostante la penalit\u00e0, riesce a risalire fino alla sesta posizione. Hamilton, nonostante un problema con il fondo piatto, riesce ad arrivare alla fine portando la macchina regolarmente al traguardo dietro all'imprendibile Vettel che vince. Sul podio, oltre al pilota tedesco e a quello inglese, a sorpresa sale Vitalij Petrov, primo pilota russo della storia a competere nel campionato della massima formula. Dietro di loro arrivano a punti Alonso, Webber, Button, Massa, Buemi, Sutil e Di Resta (per quest'ultimo primo punto in F1 nella gara d'esordio del mondiale).\nDa segnalare viste le tante discussioni sulla durata dei nuovi pneumatici Pirelli che la maggior parte dei piloti nel GP ha cambiato le gomme per due volte tranne alcuni (fra cui le Ferrari) che hanno effettuato tre soste. Solo P\u00e9rez ha concluso il GP con una sola sosta.\nInoltre per la casa gommista italiana \u00e8 la prima doppietta dal Gran Premio del Canada 1991.\nRisultati.\nI risultati del Gran Premio sono i seguenti:\nDecisioni della FIA.\nAl termine della gara, la FIA squalifica le Sauber di Sergio P\u00e9rez e Kamui Kobayashi, rispettivamente settimo e ottavo, a causa di un'irregolarit\u00e0 all'ala posteriore, portando cos\u00ec ad un riaggiornamento della classifica: Felipe Massa e S\u00e9bastien Buemi, classificati al nono e decimo posto, guadagnano due posizioni, mentre Adrian Sutil e Paul di Resta entrano in zona punti."}
{"id": "3390701", "revid": "899609", "url": "https://it.wikipedia.org/wiki?curid=3390701", "title": "Contea di Hohenzollern", "text": ""}
{"id": "3390704", "revid": "6923", "url": "https://it.wikipedia.org/wiki?curid=3390704", "title": "Tractor Pulling", "text": "Il Tractor Pulling, noto anche come Truck and Tractor Pulling o come Power Pulling, \u00e8 uno sport motoristico il cui principio della competizione \u00e8 il trascinamento di un rimorchio zavorrato su un tracciato retto realizzato in terra battuta della lunghezza di 100 metri (circa 300 piedi nel sistema di misura americano).\nQuesta competizione nasce inizialmente per i soli trattori agricoli: successivamente si \u00e8 evoluto in uno sport destinato a prototipi di diverse categorie, equipaggiati con motori da potenze eccezionali che lo hanno reso lo sport motoristico che utilizza i pi\u00f9 potenti motori al mondo (alcune motorizzazione sono capaci di arrivare a dichiarare 10000 Cavalli), motivo della sua notoriet\u00e0.\nIl prototipo utilizzato per questa competizione \u00e8 denominato \"Puller\"; mentre il rimorchio zavorrato che poggia sul terreno, che il puller deve tirare lungo il tracciato retto di terra battuta, \u00e8 denominato \"Slitta\".\nOriginario degli Stati Uniti d'America e del Canada: il Tractor Pulling si \u00e8 poi diffuso in Australia (a partire dalla met\u00e0 degli anni settanta) e in Europa partendo dai Paesi Bassi nel 1977 (a partire dai primi anni ottanta ha cominciato a diffondersi anche negli altri paesi del Vecchio continente).\nStoria.\nLe origini nordamericane del Tractor Pulling: \"Horse Pulling\".\nAlle origini del Tractor Pulling vi \u00e8 una competizione chiamata Horse Pulling: una gara di tiro alla slitta dove erano impiegati dei cavalli al posto di trattori agricoli.\nLe prime gare di tiro alla slitta hanno cominciato ad essere disputate tra la fine del X secolo e i primi anni del XX secolo nelle campagne statunitensi come sfida tra gli agricoltori per testare la forza fisica dei propri cavalli e per vedere chi possedeva il cavallo pi\u00f9 forte.\nI cavalli dovevano percorrere un tracciato retto di terra battuta e come slitta veniva utilizzata una tavola di legno molto grande (spesso una porta da fienile) nel quale le persone si caricavano sopra all'avanzare del cavallo lungo il percorso aumentando lo sforzo della bestia. Il vincitore era il proprietario del cavallo che percorreva pi\u00f9 metri.\nQuesto tipo di competizione veniva chiamato \"Horse Pulling\" e tutt'oggi viene disputato: la differenza tra lo \"Horse Pulling\" degli inizi e lo \"Horse Pulling\" moderno sta nel fatto che i cavalli sono addestrati per questa gara (cosa che non si faceva nei primi anni) e al posto di persone, sulla slitta vengono posizionati degli oggetti pesanti (zavorre, trattori agricoli per esempio) perch\u00e9 erano frequenti le persone che finivano vittime durante i primi anni della competizione.\nLe prime gare nel Nord America (1929-1969).\nNel 1929 avvengono le prime gare di tiro come veicoli motorizzati: le prime due competizioni di tiro con mezzi motorizzati si svolgono una a Bowling Green, nel Missouri, e l'altra a Vaughansville, nell'Ohio. Queste due gare svolte nel 1929 segnano la nascita del \"Tractor Pulling\".\nTra gli anni trenta e gli anni quaranta del XX secolo questa nuova competizione comincia a diffondersi negli Stati Uniti e in Canada e a partire dagli anni cinquanta, si consolida in particolare modo nelle zone rurali dei due stati nordamericani.\nLo sviluppo progressivo della competizione ha portato alla nascita di diverse organizzazione sportive che si prefiggono lo scopo di promuovere e organizzare campionati \"regionali\": pertanto ogni stato federato ha un proprio regolamento e un proprio campionato.\nNegli anni cinquanta e negli anni sessanta il Tractor Pulling divenne popolare in tutto il Nord America e le diverse associazioni sportive tra gli stati federati si resero conto che gli iscritti ai propri campionati si trovavano allo sbando perch\u00e9 non sapevo quale regolamentazione seguire e questa diversit\u00e0 di regolamento tra stato e stato costituiva un ostacolo per i nuovi arrivati.\nFinalmente si arriva alla soluzione nel 1969 quando i rappresentanti delle associazioni sportive di otto stati federati (Illinois, Indiana, Iowa, Michigan, Minnesota, Missouri, Ohio e Pennsylvania) decidono di uniformare le regole di gara negli Stati Uniti fondando un'associazione sportiva che stenda una regolamentazione e un campionato validi in tutti gli Stati Uniti: tale organizzazione nascer\u00e0 proprio nel 1969 e si chiamer\u00e0 \"National Tractor Pullers Association\" che da allora che segue e promuove la disciplina sportiva del Tractor Pulling negli Stati Uniti d'America.\nStoria ed evoluzione del Tractor Pulling nel Nord America (1969-oggi).\nNella prima met\u00e0 degli anni settanta i veicoli utilizzati nelle competizioni nordamericane sono normali trattori utilizzati nel lavoro agricolo e il motto era \"Pull on Sunday, plow on Monday\" (\"Tira la Domenica, Ari il Luned\u00ec\") indicando il fatto che i mezzi impiegati nelle competizioni venivano utilizzati anche nei campi.\nContemporaneamente cominciano a farsi strada i primi puller concepiti come prototipi di libera costruzione definiti \"Modified\": vengono chiamati cos\u00ec perch\u00e9 i primi esempi di suddetti puller erano nella sostanza dei trattori sui quali veniva montato un motore non proveniente dal trattore di derivazione. I primi modified montavano un solo motore, oppure potevano essere accoppiati due motori attraverso un collegamento albero-albero, ma nella met\u00e0 degli anni settanta due fratelli di professione meccanici provenienti dallo stato federato dell'Ohio introducono una loro invenzione: applicano una scatola di ingranaggi che collega pi\u00f9 motori assieme in modo da far uscire un solo albero di trasmissione detto \"Cross-Box\". Il successo della loro novit\u00e0 \u00e8 segnato dalla nascita di nuovi puller con questa soluzione.\nI trattori provenienti dalla serie cercano di tenere concorrenza con i Modified montando turbocompressori con intercooler, oppure montando sistemi di sovralimentazione con pi\u00f9 turbine dando vita alla divisione dei \"Super Stock, \"e comincia a formarsi il Tractor Pulling moderno.\nNel 1974 compare il primo modified con un motore a reazione e il massimo di numero per questo tipo di motori si \u00e8 raggiunto nel 1989 con quattro motori, nel 1976 viene creata la divisione dei puller con quattro ruote motrici (\"Four Wheels Drive\") al quale viene imposto un limite massimo di cilindrata poich\u00e9 i diversi team che impiegavano questi mezzi la aumentavano facendo salire il livello di pericolosit\u00e0 della competizione. Nel 1986 viene creata la divisione dei puller con due ruote motrici (\"Two Wheels Drive\", definita anche scherzosamente come \"Funny Cars\") con il quale vengono anche introdotti i motori aspirati nel mondo del Pulling. Infine vengono create la divisione dei \"Pro-Stock \"(che sono simili Super Stock, ma \u00e8 consentita una sola turbina) e del \"Farm Stock \"(formata da trattori provenienti dalla serie con poche modifiche ammesse), la divisione dei \"Minipullers \"(formata dai \"Mini Modified \"e dai \"Garden Puller\") e per questa divisione viene greata una slitta preponsa alle loro ridotte dimensioni e vengono introdotti nella competizione i camion stradali con la divisione dei \"Trucks\".\nNei primi anni novanta nelle divisioni dei \"Mini Modified \"e dei \"Garden Pulling\" viene adottato una protezione a sbarre chiamata \"Roll-Cage\" che viene estesa anche alle divisioni dei \"Pro Stock\", dei \"Super Stock\" e dei \"Modified\" nel 1999: il Roll Cage divenne obbligatorio nel mondo del Pulling dopo l'incidente dell'Unilimited Modified \"Walsh Brothers\" nel 1998 a Fort Recovery, nell'Ohio, durante una gara del Campionato Nordamericano NTPA, dove si ruppe il differenziale del mezzo e la rottura fece \"sparare\" il puller a 150 rpm contro un muretto di cemento armato facendo capovolgere il puller. \"Walsh Brothers\" fu il primo modified della storia del Pulling ad avere un Roll Cage e tale protezione salv\u00f2 il pilota da morte certa.\nPrima dell'introduzione del Roll Cage, nelle divisioni \"Pro Stock \"e \"Super Stock\" era opzionale il Roll Bar (una protezione formata da appena una sbarra di metallo) e nella divisione \"Modified\" era obbligatorio il Roll Bar e il Roll Cage era solo opzionale. Ancora oggi nelle divisioni \"Two \"e \"Four Wheels Drive \"e nella \"Truck\" non \u00e8 prevista alcun roll bar o roll cage per il pilota, mentre nel \"Farm Pulling \"\u00e8 obbligatorio il Roll Bar nella \"Farm Standard\" e nella \"Sport Farm\" e il Roll Cage \u00e8 obbligatorio nelle classi \"Super Sport Farm\" e \"Super Farm\".\nSlitte.\nDescrizione generale.\nIn base alla dimensione dei puller che devono agganciare, le slitte delle competizioni di Tractor Pulling sono di tre tipi:"}
{"id": "3390707", "revid": "367445", "url": "https://it.wikipedia.org/wiki?curid=3390707", "title": "Heinrich Josef Hess", "text": ""}
{"id": "3390708", "revid": "287204", "url": "https://it.wikipedia.org/wiki?curid=3390708", "title": "William Wilson", "text": ""}
{"id": "3390711", "revid": "599013", "url": "https://it.wikipedia.org/wiki?curid=3390711", "title": "G\u00fcnther Sch\u00e4fer", "text": "Carriera.\nHa giocato come difensore centrale. Ha militato per sedici stagioni nello Stoccarda, diventandone una vera e propria bandiera. Ha vinto due campionati tedeschi nel 1984 e nel 1992 (in entrambi i casi lo Stoccarda vinse il titolo per \"differenza reti\" dopo essere arrivato primo a pari merito) e disput\u00f2 la doppia finale di Coppa UEFA 1988-1989 persa contro il .\nNel 1996 \u00e8 passato all' dove ha chiuso la carriera nel 1998.\nNazionale.\nHa giocato diverse partite con le rappresentative giovanili della Nazionale della Germania Ovest: 15 con l'Under-21 e 6 con la Nazionale Olimpica."}
{"id": "3390712", "revid": "899609", "url": "https://it.wikipedia.org/wiki?curid=3390712", "title": "Zollern", "text": ""}
{"id": "3390721", "revid": "599013", "url": "https://it.wikipedia.org/wiki?curid=3390721", "title": "Rodrigo Alborno", "text": "\u00c8 soprannominato \"Rorro\".\nCaratteristiche tecniche.\nEsterno sinistro di centrocampo tecnico, veloce e di personalit\u00e0, ha una buona propensione offensiva ed un potente tiro dalla media distanza. Con la Primavera dell' ha giocato anche come terzino sinistro. Nel suo repertorio ci sono i calci da fermo che esegue sia di potenza sia cercando di piazzare il pallone. Era considerato una promessa del calcio paraguaiano.\nCarriera.\nClub.\nLibertad.\nProveniente da una famiglia di sportivi, cresce calcisticamente nell'Atl\u00e1ntida. Ancora giovanissimo viene ingaggiato dal Libertad, una delle squadre della sua citt\u00e0 natale. Nel 2010, appena sedicenne, fa il suo esordio in prima squadra e nell'arco della stagione, scende in campo molteplici volte da titolare in campionato ed in Coppa Libertadores.\nInter ed i prestiti a Novara e Cittadella.\nIl 9 giugno 2011 svolge le visite mediche con la societ\u00e0 italiana dell'Inter. Inizia ad allenarsi con la squadra dal 21 luglio. Essendo minorenne e proveniente da una squadra extra europea, per firmare un contratto da giocatore professionista, ha dovuto attendere il compimento del suo diciottesimo anno di et\u00e0 per divenire a tutti gli effetti un nuovo giocatore della squadra nerazzurra. L'annuncio ufficiale del suo ingaggio arriva il 18 agosto; contestualmente viene reso noto che il paraguaiano viene aggregato alla formazione Primavera del club.\nCon la Primavera nerazzurra partecipa alla prima edizione della NextGen Series, un torneo a livello europeo equivalente giovanile della Champions League. Nella finale contro l'Ajax, segna uno dei rigori con i quali la squadra nerazzurra batte 6-5 la formazione olandese, aggiudicandosi il trofeo. Nella stessa stagione, conquista il Campionato Primavera 2011-2012, giocando titolare la finale vinta 3-2 contro la Lazio. Ma il contributo di Alborno, spostato lungo la corsia sinistra tra difesa e centrocampo, non \u00e8 cos\u00ec significativo; ragion per cui l'Inter decide di cedere il giocatore in prestito al Novara, per valutarne i progressi nell'ambito del campionato cadetto.\nIl 14 luglio 2012 passa al Novara con la formula del prestito con opzione sulla compartecipazione. In seguito il ds dei piemontesi Giaretta ha dichiarato che il giocatore \u00e8 arrivato in prestito con diritto di riscatto e controriscatto. Le cose non migliorano molto, gli spazi per il giovane Rodrigo sono ridottissimi, tanto che a gennaio si decide per un ritorno alla casa madre e, il 31 gennaio 2013, dopo solo 5 presenze in prima squadra, Alborno fa ufficialmente ritorno all'.\nIl 12 luglio 2013 viene ceduto in prestito al Cittadella in Serie B. Segna il suo primo gol in Italia il 4 ottobre 2013, al 73' di Carpi-Cittadella (0-1). Nella formazione veneta, Rodrigo d\u00e0 il meglio di s\u00e9 risultando tra i titolari e mettendo a segno anche due reti.\nMa, tornato a Milano, nell'estate 2014, non c'\u00e8 pi\u00f9 nessuno disposto a scommettere sull'esplosione di Alborno. Nelle stagioni 2014-2015 e 2015-2016 risulta in forza all'Inter, senza peraltro essere inserito ufficialmente nella rosa di prima squadra. Un biennio in cui l'unica cosa certa \u00e8 la completa esclusione da ogni piano tecnico della squadra.\nNell'estate del 2016, si svincola dall'Inter e decide quindi di far ritorno al Libertad.\nStatistiche.\nPresenze e reti nei club.\n\"Statistiche aggiornate al 30 maggio 2014.\""}
